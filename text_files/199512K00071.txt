Nr LSF 71 Forslag til Lov om værdipapirhandel m.v.1) Fremsat af erhvervsministeren (Mimi Jakobsen) den 9. november 1995 Vedtaget ved tredjebehandling den 14. december 1995 Lov nr. 1072 af 20/12/1995 Afsnit I Indledende bestemmelser Kapitel 1 Værdipapirhandel § 1. Denne lov finder anvendelse på værdipapirhandel.
Stk. 2. Ved værdipapirhandel forstås 1) offentligt udbud af værdipapirer, 2) køb og salg for egen eller tredjemands regning af værdipapirer, 3) formidling af køb og salg af værdipapirer, 4) erhvervsmæssig rådgivning vedrørende værdipapirer, 5) porteføljepleje samt 6) afgivelse af emissionsgarantier.
 Stk. 3. Loven finder endvidere anvendelse på børsvirksomhed,  

 clearingvirksomhed og registreringsvirksomhed m.v.
 § 2. Denne lovs bestemmelser om værdipapirer finder anvendelse på  

 følgende instrumenter:
1) Aktier og andre omsættelige værdipapirer, der kan sidestilles med  

 disse, 2) obligationer og andre omsættelige værdipapirer, der kan sidestilles med  

 disse, 3) andre værdipapirer, der omsættes, og hvormed værdipapirer som nævnt  

 under nr. 1 eller 2 kan erhverves ved tegning, ombytning eller kontant  

 betaling, 4) andele i investeringsforeninger, 5) pengemarkedsinstrumenter, der er optaget til notering på en fondsbørs,  

 samt indlåns- beviser og commercial papers, 6) finansielle futures og tilsvarende instrumenter, 7) fremtidige renteaftaler (FRA-kontrakter), 8) rente- og valutaswaps samt swaps på aktier og aktieindeks, 9) råvareinstrumenter m.v., herunder tilsvarende instrumenter, der  

 afregnes kontant, 10) optioner på at erhverve eller afhænde et værdipapir, der falder ind  

 under nr. 1-9, og optioner på aktie- og obligationsindeks, herunder  

 tilsvarende instrumenter, der afregnes kontant, 11) omsættelige pantebreve med pant i fast ejendom eller løsøre og 12) andre instrumenter og kontrakter efter Fondsrådets beslutning.
 Stk. 2. Fondsrådet kan fastsætte regler om, at nærmere bestemte  

 instrumenter undtages fra denne lov.
 § 3. Enhver værdipapirhandel skal udføres på en redelig måde og i  

 overensstemmelse med god værdipapirhandelsskik.
 Stk. 2. Fondsrådet kan fastsætte regler om god  

 værdipapirhandelsskik.
Kapitel 2 Værdipapirhandlere § 4. Eneret til erhvervsmæssigt at rette henvendelse til  

 offentligheden og tilbyde sig som køber, sælger eller formidler af  

 værdipapirer som nævnt i § 2, stk. 1, nr. 1-10 og 12, har 1) pengeinstitutter, 2) fondsmæglerselskaber, 3) realkreditinstitutter, 4) kreditinstitutter med særlig tilladelse, 5) Danmarks Nationalbank og 6) Kongeriget Danmarks Hypotekbank og Finansforvaltning.
 Stk. 2. Stk. 1 gælder ikke for henvendelser til offentligheden,  

 som en udsteder foretager vedrørende værdipapirer, som udstederen selv  

 udsteder.
 Stk. 3. Ved en værdipapirhandler forstås i denne lov en virksomhed  

 som nævnt i stk. 1, nr. 1-4.
§ 5. En værdipapirhandler skal indrette og lede sin virksomhed på  

 en sådan måde, at virksomheden 1) har en sund administrativ og regnskabsmæssig praksis, 2) har betryggende kontrol- og sikkerhedsforanstaltninger på edb-området, 3) har fyldestgørende interne kontrolprocedurer, som også omfatter regler  

 for medarbejderes adgang til at foretage personlige transaktioner, samt 4) fører lister over udførte forretninger, som skal opbevares i 5 år.
Stk. 2. En værdipapirhandler, Danmarks Nationalbank og Kongeriget  

 Danmarks Hypotekbank og Finansforvaltning skal 1) handle loyalt og korrekt over for kunder og i disses bedste interesse  

 og under hensyn til markedets integritet, 2) udføre kunders handler med den nødvendige kompetence, omhu og hurtighed  

 og under hensyn til markedets integritet og kundernes bedste interesse, 3) have og effektivt anvende de ressourcer og fremgangsmåder, der er  

 nødvendige for den rette gennemførelse af sin virksomhed, og 4) bestræbe sig på, at der ikke opstår interessekonflikter, og når sådanne  

 ikke kan undgås, sørge for, at kunderne behandles korrekt.
Stk. 3. En værdipapirhandler skal desuden 1) udbede sig oplysninger hos kunderne om deres finansielle stilling,  

 investeringserfaring og målsætninger, som er relevante for gennemførelse af  

 de ønskede tjenesteydelser, 2) meddele de for kunden relevante oplysninger i sine kontrakter, herunder  

 hvilken erstatningsordning eller tilsvarende beskyttelse, der vil gælde for  

 den påtænkte transaktion, hvilken dækning der ydes i henhold til den ene  

 eller anden ordning, eller at sådanne ordninger og sådan beskyttelse ikke  

 findes, og 3) have retningslinjer for, hvornår en ordre skal udføres over en  

 fondsbørs' systemer, og træffe foranstaltning til at sikre, at ordrer udføres  

 i overensstemmelse hermed.
 Stk. 4. Finanstilsynet kan fastsætte regler om de i stk. 1-3  

 angivne forhold.
§ 6. Det påhviler en værdipapirhandler at 1) træffe fyldestgørende foranstaltninger for at sikre kundernes  

 ejendomsret til deres værdipapirer, 2) træffe fyldestgørende foranstaltninger for at sikre kundernes midler,  

 herunder opbevaring af kontanter som et led i porteføljeplejen for kunder i  

 form af depositum eller forskud på kunders afgivne ordrer om køb af  

 værdipapirer, og 3) organisere og opbygge sin virksomhed på en sådan måde, at risikoen for  

 interessekonflikter både mellem værdipapirhandlerens kunder indbyrdes og  

 mellem kunderne og værdipapirhandleren begrænses mest muligt.
 Stk. 2. En værdipapirhandler må ikke uden kundens samtykke  

 disponere over dennes værdipapirer.
Stk. 3. En værdipapirhandler kan opbevare kunders værdipapirer i  

 samme depot (samledepot), hvis værdipapirhandleren har informeret den enkelte  

 kunde om retsvirkningerne heraf og denne har samtykket.
Finanstilsynet kan i  

 særlige tilfælde give tilladelse til, at kunders og en værdipapirhandlers  

 egne værdipapirer opbevares i samme depot.
Værdipapirhandleren skal føre et  

 register, hvoraf de enkeltes ejerforhold til de registrerede værdipapirer  

 klart fremgår.
 Stk. 4. I tilfælde af værdipapirhandlerens konkurs,  

 betalingsstandsning eller lignende kan den enkelte kunde på grundlag af  

 registeret udtage sine værdipapirer af et samledepot, såfremt der ikke  

 forinden er tvist om kundens ejendomsret.
 Stk. 5. Finanstilsynet kan fastsætte nærmere regler vedrørende de  

 i stk. 1-3 angivne forhold.
 Stk. 6. Finanstilsynet kan fratage en værdipapirhandler retten til  

 at føre samledepot efter stk. 3.
 Stk. 7. Bestemmelserne i stk. 1 og 2 finder tilsvarende anvendelse  

 på Danmarks Nationalbank og Kongeriget Danmarks Hypotekbank og  

 Finansforvaltning.
Kapitel 3 Fælles bestemmelser § 7. I denne lov forstås 1) ved en fondsbørs et aktieselskab, der driver børsvirksomhed, 2) ved en autoriseret markedsplads et aktieselskab, der driver virksomhed  

 som autoriseret markedsplads, 3) ved en værdipapirmægler et aktieselskab, der driver  

 værdipapirmæglervirksomhed, 4) ved en pengemarkedsmægler et aktieselskab, der driver  

 pengemarkedsmæglervirksomhed, 5) ved en clearingcentral et aktieselskab, der driver clearingvirksomhed,  

 og 6) ved en værdipapircentral et aktieselskab, der driver  

 registreringsvirksomhed.
§ 8. Virksomhed omfattet af § 7 må ikke påbegyndes, før  

 Finanstilsynet har meddelt tilladelse hertil.
Den clearingvirksomhed, der  

 udøves af Danmarks Nationalbank, er ikke omfattet af 1. pkt.
Stk. 2. Tilladelsen er betinget af, 1) at virksomheden drives i et aktieselskab, der er registreret i  

 Erhvervs- og Selskabsstyrelsen, 2) at selskabet har en aktiekapital, der for fondsbørser,  

 clearingcentraler og værdipapircentraler mindst skal udgøre 40 mio. kr., for  

 autoriserede markedspladser mindst skal udgøre 8 mio. kr., og for  

 værdipapirmæglere og pengemarkedsmæglere mindst skal udgøre 2,5 mio. kr.,  

 samt 3) at der er udarbejdet en driftsplan, forretningsgange samt kontrol- og  

 sikkerhedsforanstaltninger.
 Stk. 3. For en værdipapircentral er tilladelsen tillige betinget  

 af, at værdipapircentralen har et kapitalberedskab, jf. § 82.
§ 9. Finanstilsynet kan nægte et selskab tilladelse til at drive  

 virksomhed efter § 7, hvis et medlem af selskabets direktion eller bestyrelse 1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for et strafbart forhold og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
Stk. 2. Når tilladelse nægtes, skal dette begrundes og meddeles  

 ansøgeren senest 3 måneder efter ansøgningens modtagelse eller, hvis  

 ansøgningen er ufuldstændig, senest 3 måneder efter, at ansøgeren har  

 fremsendt de oplysninger, der er nødvendige for at træffe afgørelsen.
Der  

 skal under alle omstændigheder træffes afgørelse senest 6 måneder efter  

 ansøgningens modtagelse.
 § 10. Enhver fysisk og juridisk person skal underrette  

 Finanstilsynet om disses direkte eller indirekte erhvervelse af mindst 10  

 pct. af aktiekapitalen eller stemmerettighederne eller en mindre aktiepost,  

 der i øvrigt giver mulighed for at udøve en betydelig indflydelse på  

 forvaltningen af et aktieselskab omfattet af § 7, samt om størrelsen af disse  

 aktieposter.
 Stk. 2. Såfremt aktionærer, der er i besiddelse af de i stk. 1  

 fastsatte aktieposter i et aktieselskab omfattet af § 7, modvirker en  

 forsvarlig drift af dette, kan Finanstilsynet ophæve den stemmeret, der er  

 knyttet til de pågældende ejeres aktier, eller påbyde selskabet at følge  

 bestemte retningslinjer.
 Stk. 3. Har Finanstilsynet ophævet stemmeretten i medfør af stk.  

 2, kan aktieposten ikke indgå i opgørelsen af den på generalforsamlingen  

 stemmeberettigede kapital.
 § 11. Et aktieselskab omfattet af § 7 skal meddele Finanstilsynet,  

 hvis det bliver bekendt med eller har formodning om, at nogen har overtrådt  

 loven, bekendtgørelser udstedt i henhold til loven eller groft eller gentagne  

 gange har overtrådt regler udstedt af en fondsbørs, en clearingcentral eller  

 en værdipapircentral.
 § 12. Bestyrelsen for et aktieselskab omfattet af § 7 skal bestå  

 af mindst 5 personer.
 Stk. 2. Bestemmelserne i aktieselskabslovens § 56, stk. 5, finder  

 tilsvarende anvendelse på aktieselskaber omfattet af § 7.
 Stk. 3. Direktører og andre ansatte i et aktieselskab omfattet af  

 § 7 må ikke for egen regning udføre eller deltage i spekulationsforretninger  

 med værdipapirer.
Stk. 4. Direktører, vicedirektører, underdirektører og dermed  

 ligestillede i et aktieselskab omfattet af § 7 må ikke eje eller drive  

 selvstændig erhvervsvirksomhed eller uden tilladelse fra Finanstilsynet som  

 bestyrelsesmedlem, ansat eller på anden måde deltage i ledelsen eller driften  

 af anden erhvervsvirksomhed.
De kan dog eje, drive eller deltage i  

 administrationen af fast ejendom.
Finanstilsynet kan i ganske særlige  

 tilfælde tillade undtagelser fra forbudet i 1. pkt., 1. led.
 Stk. 5. Ændringer i ledelse eller revision i et aktieselskab  

 omfattet af § 7 skal inden 2 uger meddeles Finanstilsynet.
 Stk. 6. Et aktieselskab omfattet af § 7, nr. 1, 5 og 6, må ikke  

 uden Finanstilsynets godkendelse indgå aftaler af vidtrækkende betydning med  

 andre virksomheder vedrørende børsvirksomhed, virksomhed som autoriseret  

 markedsplads, værdipapirmæglervirksomhed, pengemarkedsmæglervirksomhed,  

 clearingvirksomhed og registreringsvirksomhed samt betalingsformidling.
 Stk. 7. Et aktieselskab omfattet af § 7, nr. 1, 5 og 6, kan ikke  

 fusionere med et andet selskab uden Finanstilsynets godkendelse.
 § 13. Bestyrelse, revisorer samt direktører og øvrige ansatte i et  

 aktieselskab omfattet af § 7, nr. 1-5, må ikke uberettiget røbe, hvad de  

 under udøvelsen af deres stilling eller hverv har fået kundskab om.
 Stk. 2. Stk. 1 er ikke til hinder for, at et aktieselskab omfattet  

 af § 7, nr. 1-5, som led i et samarbejde med andre aktieselskaber omfattet af  

 § 7, et reguleret marked for værdipapirer i et land inden for den Europæiske  

 Union eller i lande, som Fællesskabet har indgået samarbejdsaftale med, eller  

 et af Finanstilsynet anerkendt udenlandsk reguleret marked, clearingcentral  

 og værdipapircentral, videregiver oplysninger til disse, såfremt  

 oplysningerne er undergivet tilsvarende tavshedspligt hos modtagerne.
 Stk. 3. Omfattet af stk. 1 er tillige oplysninger, som et  

 aktieselskab omfattet af § 7, nr. 1-5, modtager fra andre aktieselskaber  

 omfattet af § 7, nr. 1-5, eller udenlandske regulerede markeder med angivelse  

 af, at oplysningerne er hemmelige eller fortrolige, eller hvor dette følger  

 af oplysningernes karakter.
 Stk. 4. For værdipapircentraler gælder reglerne i § 60, stk. 2-4.
§ 14. Årsregnskabet og årsberetningen for et aktieselskab omfattet  

 af § 7 skal indsendes til Finanstilsynet i to eksemplarer.
Finanstilsynet  

 sender et eksemplar af årsregnskabet og årsberetningen til Erhvervs- og  

 Selskabsstyrelsen, som bekendtgør modtagelsen i styrelsens  

 edb-informationssystem.
De modtagne årsregnskaber og årsberetninger er  

 offentligt tilgængelige i Erhvervs- og Selskabsstyrelsen.
 Stk. 2. Finanstilsynet kan fastsætte regler om regnskabsaflæggelse  

 og om revisionens, herunder systemrevisionens, gennemførelse i aktieselskaber  

 omfattet af § 7.
 Stk. 3. Finanstilsynet kan fastsætte regler om regnskab på  

 konsolideret basis.
 § 15. Den ansvarlige kapital i et aktieselskab omfattet af § 7,  

 nr. 1, 2, 5 og 6, beregnes som den indbetalte aktiekapital med fradrag af  

 beholdningen af egne aktier, immaterielle aktiver og årets løbende underskud  

 og tillagt overkurs ved emission samt reserver.
 Stk. 2. Finanstilsynet kan fastsætte kapitaldækningsregler og  

 regler om afdækning af de af § 7 omfattede aktieselskabers risici.  

 Finanstilsynet kan fastsætte regler om afskrivning af immaterielle aktiver.
Afsnit II Handel Kapitel 4 Børsvirksomhed § 16. Ved børsvirksomhed forstås regelmæssig drift af et marked,  

 hvor der optages værdipapirer til notering.
Ved børsvirksomhed forstås  

 tillige regelmæssig drift af et marked, hvor værdipapirer, der er optaget til  

 notering på et marked som nævnt under nr. 1-4, optages til handel mellem  

 markedets medlemmer på egne eller kunders vegne:
1) En dansk fondsbørs, 2) en fondsbørs eller et tilsvarende reguleret marked i et land inden for  

 den Europæiske Union, 3) en fondsbørs eller et tilsvarende reguleret marked i lande, som  

 Fællesskabet har indgået samarbejdsaftale med, eller 4) et af Finanstilsynet anerkendt tilsvarende reguleret marked uden for  

 Den Europæiske Union.
 Stk. 2. Såfremt en eller flere værdipapirhandlere alene eller i  

 forening med andre driver et marked, hvor der regelmæssigt handles noterede  

 værdipapirer i et væsentligt omfang, kan Finanstilsynet beslutte, at det skal  

 opfylde bestemmelserne i kapitel 4-10. Dette gælder dog ikke, såfremt  

 markedet er omfattet af kapitel 13 eller 14.
Stk. 3. De fondsbørser, der har fået Finanstilsynets tilladelse  

 til at drive børsvirksomhed, er eneberettigede til i deres navn at benytte  

 betegnelsen »fondsbørs«.
Andre virksomheder må ikke i deres navn  

 eller i betegnelsen af deres virksomhed benytte ordet »fondsbørs«  

 eller betegnelser, der er egnet til at fremkalde det indtryk, at de er  

 fondsbørser.
 Stk. 4. Vedtægterne for en fondsbørs skal i formålsbestemmelsen  

 indeholde oplysninger om, hvilke typer af værdipapirer der kan optages til  

 notering.
§ 17. En fondsbørs kan drive anden virksomhed, der er accessorisk  

 til børsvirksomhed, herunder som clearingcentral, værdipapircentral og  

 autoriseret markedsplads.
Finanstilsynet kan beslutte, at den accessoriske  

 virksomhed skal udøves i et andet selskab.
Stk. 2. Hvis en fondsbørs tillige driver virksomhed som  

 clearingcentral, finder bestemmelserne i § 52, § 53, stk. 1, og §§ 54-58  

 anvendelse på selskabets virksomhed.
Regler udstedt i medfør af § 55, stk. 4,  

 finder tilsvarende anvendelse på selskabets virksomhed.
 Stk. 3. Hvis en fondsbørs tillige driver virksomhed som  

 værdipapircentral, finder bestemmelserne i § 8, stk. 3, § 60, §§ 62-82 og §§  

 90 og 91 anvendelse på selskabets virksomhed.
 Stk. 4. Hvis en fondsbørs tillige driver virksomhed som  

 autoriseret markedsplads, finder bestemmelserne i kapitel 11 anvendelse på  

 selskabets virksomhed.
 § 18. Bestyrelsen for en fondsbørs er ansvarlig for, at  

 børsvirksomheden foregår på en hensigtsmæssig og betryggende måde.
Stk. 2. Det påhviler den enkelte fondsbørs 1) at sørge for, at de nødvendige værdipapirhandelssystemer og  

 informationssystemer er til rådighed, 2) at virke for, at handel og kursnotering finder sted på en måde, der  

 sikrer, at handelen og prisdannelsen på fondsbørsen foregår på en redelig og  

 gennemskuelig måde og inden for lovgivningens rammer sikrer alle berørte en  

 ligelig behandling, og 3) at påse, at udstedere af værdipapirer og fondsbørsmedlemmer overholder  

 reglerne efter § 19.
 Stk. 3. Hvis et fondsbørsmedlem groft eller gentagne gange  

 tilsidesætter vilkårene i tilslutningsaftalen, jf. § 19, stk. 1, kan  

 fondsbørsen ophæve tilslutningsaftalen.
§ 19. For at sikre investorbeskyttelse og ligebehandling af  

 markedsdeltagerne skal en fondsbørs fastsætte 1) regler, der indeholder vilkårene for markedets funktion og tilsikrer  

 god gennemsigtighed, 2) regler for adgang til markedet, herunder tilslutningsaftaler, og 3) børsetiske regler.
 Stk. 2. En fondsbørs kan endvidere fastsætte supplerende  

 bestemmelser, der udfylder Fondsrådets bestemmelser om markedets funktion,  

 herunder regler om oplysningsforpligtelser, jf. § 30, om indberetning af  

 handler til løbende markedsovervågnings- og informationsformål, jf. § 33,  

 stk. 4, om betingelser for optagelse til handel eller notering, jf. § 21,  

 stk. 2, og § 22, stk. 4, samt om prospekters indhold, jf. § 23, stk. 3.
Kapitel 5 Adgang til en fondsbørs § 20. Værdipapirhandlere, jf. § 4, stk. 3, og Danmarks  

 Nationalbank kan blive medlemmer af en fondsbørs (fondsbørsmedlemmer).
 Stk. 2. Senest samtidig med at en fondsbørs har imødekommet en  

 værdipapirhandlers ansøgning om at blive fondsbørsmedlem, skal fondsbørsen  

 give Finanstilsynet meddelelse herom.
Kapitel 6 Optagelse m.v. af værdipapirer til notering eller handel på en  

 fondsbørs § 21. Efter bestemmelserne i §§ 22-25 kan en fondsbørs optage  

 værdipapirer som nævnt i § 2, stk. 1, nr. 1-10 og 12, til notering, medmindre  

 de i medfør af § 2, stk. 2, er undtaget fra loven.
 Stk. 2. Endvidere kan en fondsbørs optage værdipapirer, der er  

 optaget til notering på en anden fondsbørs, til handel efter regler fastsat  

 af Fondsrådet.
 § 22. Værdipapirer skal optages til notering på en fondsbørs efter  

 ansøgning fra udstederen, såfremt lovgivningens betingelser er opfyldt, de  

 pågældende værdipapirer er omfattet af fondsbørsens formålsbestemmelse og den  

 fondsbørs, hvorpå optagelse til notering søges, skønner, at handel og  

 kursnotering har offentlig interesse.
 Stk. 2. En fondsbørs kan stille enhver særlig betingelse for et  

 værdipapirs optagelse til notering, der må anses for nødvendig for at  

 beskytte investorerne og værdipapirmarkedet.
 Stk. 3. En fondsbørs kan afslå en ansøgning om optagelse af et  

 værdipapir, såfremt den skønner, at optagelsen på grund af udstederens  

 forhold eller værdipapirets opbygning vil være i modstrid med investorernes  

 og værdipapirmarkedets interesse.
 Stk. 4. Fondsrådet fastsætter regler om betingelser for optagelse  

 af værdipapirer til notering på en fondsbørs.
 § 23. Ved ansøgning om værdipapirers optagelse til notering på en  

 fondsbørs skal der med henblik på offentliggørelse foreligge et prospekt med  

 de oplysninger, der af den pågældende fondsbørs anses for fornødne for, at  

 investorerne og deres investeringsrådgivere kan danne sig et velbegrundet  

 skøn over udstederens aktiver og passiver, finansielle stilling, resultater  

 og udsigter samt over de rettigheder, der er knyttet til disse værdipapirer.
 Stk. 2. Et prospekt skal udarbejdes i overensstemmelse med god  

 prospektskik og skal præsenteres på en måde, som gør det muligt at forstå  

 indholdet og vurdere betydningen af den givne information.
 Stk. 3. Fondsrådet fastsætter regler for prospekters indhold.  

 Fondsrådet kan i særlige tilfælde undtage fra pligten til at udarbejde et  

 prospekt.
 § 24. Den fondsbørs, hvorpå et værdipapir søges optaget til  

 notering, træffer beslutning om værdipapirets optagelse til notering og  

 prospektets godkendelse efter §§ 22 og 23.
 Stk. 2. Fondsrådet fastsætter regler om prospekters godkendelse i  

 de tilfælde, hvor værdipapirer ønskes optaget til notering på flere  

 fondsbørser.
 § 25. Offentlig udbud til tegning eller salg af værdipapirer,  

 hvorom der er indgivet ansøgning om optagelse til notering på en fondsbørs,  

 må ikke ske, førend et prospekt er godkendt og offentliggjort i  

 overensstemmelse med de herom fastsatte regler.
 Stk. 2. Fondsrådet fastsætter regler om udbudsmateriale og  

 prospekters offentliggørelse.
 § 26. En fondsbørs kan bestemme, at et værdipapir skal slettes fra  

 noteringen på den pågældende fondsbørs, såfremt denne finder, at noteringen  

 ikke længere er i investorernes, låntagernes eller værdipapirmarkedets  

 interesse.
 Stk. 2. Mister en udsteder rådigheden over sit bo, slettes dennes  

 værdipapirer fra noteringen.
 Stk. 3. Fremsætter en udsteder, hvis værdipapirer er noteret på en  

 fondsbørs, anmodning om sletning fra noteringen, skal anmodningen tages til  

 følge, medmindre fondsbørsen finder, at sletningen ikke er i investorernes,  

 låntagernes eller værdipapirmarkedets interesse.
 Stk. 4. En udsteder har ret til at få et værdipapir slettet fra  

 noteringen på en fondsbørs, såfremt værdipapiret i forbindelse hermed optages  

 eller er optaget til notering på en anden fondsbørs.
 Stk. 5. Fondsrådet fastsætter regler om sletning og suspension af  

 værdipapirer fra noteringen.
Kapitel 7 Oplysningsforpligtelser § 27. En udsteder af værdipapirer, der er optaget til notering på  

 en fondsbørs, skal straks offentliggøre oplysninger om væsentlige forhold,  

 der vedrører virksomheden, og som kan antages at få betydning for  

 kursdannelsen på værdipapirerne.
 Stk. 2. En udsteder skal periodevis offentliggøre regnskabsmæssige  

 oplysninger, jf. § 30, stk. 1.
 Stk. 3. Offentliggørelse anses, medmindre andet er foreskrevet, at  

 være sket, når meddelelsen er kommet frem til den fondsbørs, hvorpå  

 udstederens værdipapirer er optaget til notering.
 § 28. Et selskab, der har aktier optaget til notering på en  

 fondsbørs, skal straks give fondsbørsen meddelelse om selskabets og dets  

 datterselskabers samlede besiddelse af aktier i selskabet, når den pålydende  

 værdi heraf udgør 2 pct. eller mere af aktiekapitalen i selskabet.  

 Fondsbørsen indberetter straks oplysningerne til Erhvervs- og  

 Selskabsstyrelsen.
 Stk. 2. Bestemmelsen i stk. 1 finder tilsvarende anvendelse, når  

 aktiebesiddelsen efterfølgende ændres i forhold til den senest meddelte  

 besiddelse, og ændringen udgør 2 pct. eller mere af aktiekapitalen.
 Stk. 3. De i stk. 1 og 2 nævnte meddelelser til en fondsbørs skal  

 indeholde oplysning om den aktuelle besiddelse fordelt på aktieklasser og om  

 den til fondsbørsen senest indberettede aktiebesiddelse.
§ 29. Enhver, der besidder aktier i selskaber, der har aktier  

 optaget til notering på en fondsbørs, skal i de i stk. 2 nævnte tilfælde  

 straks give meddelelse til fondsbørsen og selskabet om besiddelser af aktier  

 i selskabet.
Fondsbørsen indberetter straks oplysningerne til Erhvervs- og  

 Selskabsstyrelsen.
Stk. 2. Meddelelse om aktiebesiddelse efter stk. 1 skal gives, når 1) aktiernes stemmeret udgør mindst 5 pct. af aktiekapitalens  

 stemmerettigheder eller deres pålydende værdi udgør mindst 5 pct. af  

 aktiekapitalen eller 2) ændring i et allerede meddelt besiddelsesforhold bevirker, at grænser  

 med 5 pct.'s mellemrum fra 10 pct. til 100 pct. samt grænser på 1/3 eller 2/3  

 af aktiekapitalens stemmerettigheder eller pålydende værdi nås eller ikke  

 længere er nået, eller ændringen bevirker, at grænserne i nr. 1 ikke længere  

 er nået.
 Stk. 3. Erhvervs- og Selskabsstyrelsen fastsætter regler om  

 besiddelse og om meddelelse om besiddelse af aktier efter stk. 1 og 2.  

 Erhvervs- og Selskabsstyrelsen kan fastsætte regler om besiddelse og om  

 meddelelse om besiddelse af aktier i danske selskaber, der har aktier optaget  

 til notering på en fondsbørs i et andet land inden for Den Europæiske Union  

 eller i lande, som Fællesskabet har indgået samarbejdsaftale med.
 § 30. Fondsrådet fastsætter regler om udstederes og aktionærers  

 oplysningsforpligtelse over for en fondsbørs, herunder om muligheden for  

 dispensation.
 Stk. 2. Fondsrådet fastsætter regler om oplysningsforpligtelse,  

 såfremt en udsteder har værdipapirer optaget til notering på flere  

 fondsbørser.
Kapitel 8 Overtagelsestilbud § 31. Overdrages en aktiepost direkte eller indirekte i et  

 selskab, der har en eller flere aktieklasser optaget til notering på en  

 fondsbørs, skal erhververen give alle selskabets aktionærer mulighed for at  

 afhænde deres aktier på identiske betingelser, hvis overdragelsen medfører,  

 at erhververen 1) kommer til at besidde flertallet af stemmerettighederne i selskabet, 2) får ret til at udnævne eller afsætte et flertal af selskabets  

 bestyrelsesmedlemmer, 3) får ret til at udøve en bestemmende indflydelse over selskabet på  

 grundlag af vedtægterne eller aftale med dette i øvrigt eller 4) på grundlag af aftale med andre aktionærer kommer til at råde over  

 flertallet af stemmerettighederne i selskabet.
 Den pågældende fondsbørs påser overholdelse af 1. pkt.
 Stk. 2. Fondsrådet kan fritage fra forpligtelsen i stk. 1, 1.  

 pkt., såfremt særlige forhold gør sig gældende.
§ 32. Ved tilbud om overtagelse af aktier efter § 31 skal  

 erhververen udarbejde og offentliggøre et tilbudsdokument, som indeholder  

 oplysninger om tilbudets økonomiske og andre vilkår, herunder frist for  

 accept af tilbudet, samt andre oplysninger, som må anses for fornødne, for at  

 aktionærerne kan danne sig et velbegrundet skøn over tilbudet.
Den pågældende  

 fondsbørs påser overholdelsen af 1. pkt.
 Stk. 2. Når der, uden at der foreligger tilbudspligt efter § 31, i  

 øvrigt offentligt fremsættes tilbud om at overtage aktier i et selskab, der  

 har en eller flere aktieklasser noteret på en fondsbørs, skal der ligeledes  

 udarbejdes et tilbudsdokument i overensstemmelse med stk. 1.
 Stk. 3. Fondsrådet fastsætter regler om tilbudspligt efter § 31,  

 stk. 1, og om tilbudsdokumentets indhold og offentliggørelse.
Kapitel 9 Indberetning af handler § 33. En værdipapirhandler skal straks indberette aftaler om  

 overdragelse til eje af værdipapirer, der er optaget til notering eller  

 handel på en fondsbørs eller handles på en autoriseret markedsplads eller et  

 tilsvarende reguleret marked for værdipapirer i et land inden for Den  

 Europæiske Union eller i lande, som Fællesskabet har indgået samarbejdsaftale  

 med, såfremt værdipapirhandleren har medvirket i handelen.
 Stk. 2. Fondsrådet kan bestemme, at indberetningspligt tillige  

 påhviler andre, og kan desuden i særlige tilfælde udstrække  

 indberetningspligten til at omfatte andre unoterede værdipapirer end dem, der  

 handles på en autoriseret markedsplads.
 Stk. 3. Den indberetningspligtige skal opbevare dokumentation for  

 den indberettede handel og for indberetningen heraf i mindst 5 år, efter at  

 indberetningen er foretaget.
Stk. 4. Fondsrådet fastsætter nærmere bestemmelser om  

 indberetningspligten, herunder omfang og indhold, og hvortil der skal  

 indberettes.
En fondsbørs fastsætter regler om betaling af gebyrer for  

 indberetninger og offentliggørelse.
Kapitel 10 Misbrug af intern viden og kursmanipulation § 34. Reglerne i dette kapitel omfatter misbrug af intern viden og  

 kursmanipulation vedrørende:
 1) Værdipapirer, der er optaget til notering eller handel på en fondsbørs  

 eller handles på en autoriseret markedsplads eller tilsvarende regulerede  

 markeder for værdipapirer i et land inden for Den Europæiske Union eller i  

 lande, som Fællesskabet har indgået samarbejdsaftale med.
 2) Unoterede instrumenter, der er knyttet til et eller flere værdipapirer,  

 der er optaget til notering på en fondsbørs eller handles på en autoriseret  

 markedsplads.
Stk. 2. Ved intern viden forstås ikkeoffentliggjorte oplysninger  

 om udstedere af værdipapirer, værdipapirer eller markedsforhold vedrørende  

 disse, som må antages at få betydning for kursdannelsen på et eller flere  

 værdipapirer, hvis oplysningerne blev offentliggjort.
En oplysning anses for  

 offentliggjort, når der er sket en for markedet generel og relevant  

 videreformidling af denne.
Som sådan offentliggørelse anses meddelelse til en  

 fondsbørs, når oplysningen er videresendt herfra.
Stk. 3. Ved kursmanipulation forstås handlinger som nr. 1-4, der  

 er egnet til at påvirke kursen på værdipapirer eller unoterede instrumenter  

 efter stk. 1 i en retning, der afviger væsentligt fra disses værdi i  

 markedet, ved 1) offentliggørelse eller udspredelse af urigtige oplysninger om en  

 udsteder af værdipapirer, 2) indberetning af handel med egne værdipapirer, herunder handel med et  

 koncernforbundet selskabs værdipapirer, uden at det er markedet bekendt, 3) indberetning af handel med sig selv, herunder handel med  

 koncernforbundne selskaber, uden at det er markedet bekendt, eller 4) indberetning af handel, når det mellem køber og sælger er aftalt, at  

 tab dækkes på anden måde, uden at det er markedet bekendt.
 § 35. Køb, salg og tilskyndelse til køb eller salg af et  

 værdipapir må ikke foretages af nogen, der har intern viden, som kan være af  

 betydning for handelen.
 Stk. 2. Har en værdipapirhandler viden eller formodning om, at  

 den, der ønsker at købe eller sælge værdipapirer, er i besiddelse af intern  

 viden, må værdipapirhandleren ikke medvirke til handelens gennemførelse.
 Stk. 3. Uanset bestemmelsen i stk. 1 kan værdipapirhandlere  

 foretage sædvanlig handel, såfremt handelen sker på en kundes vegne og som et  

 normalt led i effektueringen af kundens ordre eller handelen sker som et  

 normalt led i værdipapirhandlerens funktion som market-maker i det pågældende  

 værdipapir.
 Stk. 4. Bestemmelserne i stk. 1 og 2 finder ikke anvendelse på  

 transaktioner, der udføres af en suveræn stat, dens centralbank eller den,  

 der handler på disses vegne, når transaktionerne sker som led i vedkommende  

 stats pengepolitik, valutapolitik eller gældsforvaltningspolitik.
 § 36. Den, der er i besiddelse af intern viden, må ikke videregive  

 denne viden til andre, medmindre videregivelsen er et normalt led i udøvelsen  

 af vedkommendes beskæftigelse, erhverv eller funktion.
Stk. 2. Udstedere af værdipapirer, der er optaget til notering  

 eller handel på en fondsbørs eller til handel på en autoriseret markedsplads,  

 skal udarbejde interne regler med det formål at hindre, at intern viden er  

 tilgængelig for andre end dem, der har et behov herfor.
Tilsvarende regler  

 skal udarbejdes af offentlige myndigheder og virksomheder, herunder  

 værdipapirhandlere, advokater og revisorer, som i kraft af deres  

 virksomhedsudøvelse regelmæssigt kommer i besiddelse af intern viden.
 § 37. En udsteder af værdipapirer, der er optaget til notering på  

 en fondsbørs eller til handel på en autoriseret markedsplads, og dennes  

 moderselskab skal udarbejde interne regler for bestyrelsesmedlemmers,  

 direktørers og andre medarbejderes adgang til for egen eller tredjemands  

 regning at handle med de af udstederen udstedte børsnoterede værdipapirer og  

 dertil knyttede finansielle kontrakter.
 Stk. 2. Offentlige myndigheder og virksomheder, herunder  

 værdipapirhandlere, advokater og revisorer, der i kraft af deres  

 virksomhedsudøvelse regelmæssigt kommer i besiddelse af intern viden, skal  

 udarbejde interne regler som foreskrevet i stk. 1. Er de i 1. pkt. nævnte  

 virksomheder organiseret som interessentskaber, kommanditselskaber eller  

 lignende, skal de interne regler tillige omfatte ejerne.
 Stk. 3. Interne regler udstedt efter stk. 1 og 2 samt § 36, stk.  

 2, skal på forlangende udleveres til den enkelte fondsbørs eller autoriserede  

 markedsplads og Finanstilsynet.
§ 38. Medvirker en værdipapirhandler ved handel med værdipapirer,  

 skal den, der køber eller sælger værdipapirerne, identificere sig over for  

 værdipapirhandleren.
Identifikationen skal omfatte navn, adresse og CPR-  

 eller SE-nummer eller anden lignende identifikation, hvis den pågældende ikke  

 har et CPR- eller SE-nummer.
Sker handelen på vegne af tredjemand, skal dette  

 tillige oplyses.
 Stk. 2. Værdipapirhandleren skal registrere de i stk. 1 nævnte  

 oplysninger og opbevare oplysningerne i 5 år.
 § 39. Kursmanipulation eller forsøg herpå må ikke finde sted.
 Stk. 2. Har en værdipapirhandler viden eller formodning om, at  

 den, der ønsker at købe eller sælge værdipapirer, har foretaget  

 kursmanipulation i forbindelse hermed, må værdipapirhandleren ikke medvirke  

 til handelens gennemførelse.
Kapitel 11 Virksomhed som autoriseret markedsplads § 40. Ved virksomhed som autoriseret markedsplads forstås  

 regelmæssig omsætning af værdipapirer, som ikke er noterede på en fondsbørs  

 (unoterede).
 Stk. 2. Unoterede værdipapirer kan på en udsteders anmodning  

 optages til handel på en autoriseret markedsplads, såfremt lovens betingelser  

 er opfyldt, de pågældende unoterede værdipapirer er omfattet af den  

 autoriserede markedsplads' formålsbestemmelse og den autoriserede  

 markedsplads skønner, at handel med disse papirer har offentlig interesse.
 Stk. 3. Vedtægterne for en autoriseret markedsplads skal i  

 formålsbestemmelsen indeholde oplysninger om, hvilke typer af unoterede  

 værdipapirer der kan omsættes.
 § 41. Bestyrelsen for en autoriseret markedsplads er ansvarlig  

 for, at markedspladsens virksomhed foregår på en hensigtsmæssig og  

 betryggende måde.
Stk. 2. Det påhviler den enkelte autoriserede markedsplads 1) at sørge for, at de nødvendige værdipapirhandelssystemer og  

 informationssystemer er til rådighed, 2) at virke for, at handel finder sted på en måde, der sikrer, at handelen  

 foregår på en redelig og gennemskuelig måde og inden for lovgivningens rammer  

 sikrer alle berørte en ligelig behandling, og 3) at påse, at udstedere og medlemmer af den autoriserede markedsplads  

 overholder reglerne efter stk. 3.
Stk. 3. En autoriseret markedsplads skal fastsætte 1) regler for optagelse af værdipapirer til handel på markedspladsen samt  

 udstederes og aktionærers oplysningsforpligtelser, 2) regler om vilkårene for at være medlem af markedspladsen og 3) regler for indberetning af handel til løbende markedsovervågnings- og  

 informationsformål.
 Stk. 4. Hvis et medlem af den autoriserede markedsplads groft  

 eller gentagne gange tilsidesætter vilkårene for at være medlem af  

 markedspladsen, jf. stk. 3, nr. 2, kan den autoriserede markedsplads ophæve  

 medlemskabet.
 § 42. En autoriseret markedsplads kan bestemme, at et unoteret  

 værdipapir ikke længere skal handles på markedspladsen, såfremt denne finder,  

 at det unoterede værdipapir ikke længere er i investorernes, låntagernes  

 eller værdipapirmarkedets interesse.
 Stk. 2. Mister en udsteder rådigheden over sit bo, kan dennes  

 værdipapirer ikke længere handles.
 Stk. 3. Fremsætter en udsteder, hvis unoterede værdipapirer  

 handles på markedspladsen, anmodning om, at handelen skal ophøre, skal  

 anmodningen tages til følge, medmindre den autoriserede markedsplads finder,  

 at ophøret ikke er i investorernes, låntagernes eller værdipapirmarkedets  

 interesse.
 Stk. 4. Handelen med et unoteret værdipapir skal ophøre senest  

 samtidig med, at værdipapiret optages til notering på en fondsbørs.
 Stk. 5. Den autoriserede markedsplads skal fastsætte regler om de  

 nærmere betingelser for ophør af handel med unoterede værdipapirer.
Kapitel 12 Prospekter ved første offentlige udbud af visse værdipapirer § 43. Dette kapitel finder anvendelse på første udbud til  

 offentligheden af værdipapirer, som ikke ønskes optaget til notering på en  

 fondsbørs.
 Stk. 2. Reglerne i dette kapitel omfatter følgende værdipapirer:
1) Aktier og andre omsættelige værdipapirer, der kan sidestilles med  

 disse, 2) obligationer med en løbetid på mindst 1 år og andre omsættelige  

 værdipapirer, der kan sidestilles med disse, og 3) alle andre omsættelige værdipapirer, hvormed værdipapirer som nævnt  

 under nr. 1 eller 2 kan erhverves ved tegning eller ombytning.
 Stk. 3. Fondsrådet kan fastsætte regler om, at udbud af nærmere  

 bestemte værdipapirer undtages fra denne lov.
 § 44. Ved udbud af værdipapirer skal der offentliggøres et  

 prospekt, der skal være overskueligt og give et retvisende billede af  

 udstederens aktiver og passiver, dennes økonomiske stilling, resultater samt  

 forventede udvikling.
 Stk. 2. Prospektet skal indeholde oplysninger om de rettigheder,  

 der er knyttet til de udstedte værdipapirer.
 Stk. 3. Et prospekt, der opfylder de krav, der i medfør af lovens  

 kapitel 6 er fastsat til prospekter for værdipapirer, der ønskes optaget til  

 notering på en fondsbørs, kan træde i stedet for et prospekt som nævnt i stk.  

 1. Prospektet skal inden bekendtgørelse godkendes af Fondsrådet, jf. § 45,  

 stk. 2.
Stk. 4. Et prospekt, der opfylder kravene til prospekter for  

 værdipapirer, som ønskes optaget til officiel notering på en fondsbørs i en  

 anden medlemsstat inden for Den Europæiske Union efter bestemmelser i  

 direktiv nr. 80/390/EØF med senere ændringer, og som er godkendt af den  

 kompetente myndighed i den pågældende medlemsstat, sidestilles med et  

 prospekt som nævnt i stk. 1. Prospektet skal være affattet på et sprog  

 godkendt af Fondsrådet.
Prospektet skal inden bekendtgørelse, jf. § 45, stk.  

 2, forelægges Fondsrådet, der påser, at betingelserne efter 1. og 2. pkt. er  

 opfyldt.
 Stk. 5. Fondsrådet fastsætter regler om prospektets indhold.
 § 45. Prospekter som nævnt i § 44 skal indsendes til Fondsrådet.
 Stk. 2. Fondsrådet påser, at prospekter som nævnt i § 44 opfylder  

 forskrifterne i dette kapitel og bestemmelser fastsat i medfør heraf.
 Stk. 3. Modtagelse af prospekter som nævnt i § 44 registreres i og  

 offentliggøres af Erhvervs- og Selskabsstyrelsen.
 Stk. 4. Fondsrådet fastsætter regler om betaling af gebyrer for  

 behandling af prospekter.
 Stk. 5. Erhvervs- og Selskabsstyrelsen fastsætter regler om  

 offentliggørelse af modtagelse af prospekter omfattet af dette kapitel og om  

 betaling af gebyrer for offentliggørelsen.
 § 46. Udbud til offentligheden må ikke finde sted, før prospektet  

 er offentliggjort efter de regler, som er fastsat i medfør af § 45, stk. 5.
 Stk. 2. Fondsrådet kan fastsætte regler om det nærmere indhold af  

 udbudsmateriale.
Kapitel 13 Værdipapirmæglere § 47. Ved værdipapirmæglervirksomhed forstås regelmæssig drift af  

 et marked, hvor der mellem værdipapirhandlere samt Danmarks Nationalbank  

 sammenføres bud og udbud om køb og salg af værdipapirer, der er optaget til  

 notering eller handel på en fondsbørs.
 Stk. 2. Fondsrådet kan efter indstilling fra den fondsbørs, hvor  

 det pågældende værdipapir er noteret eller handlet, tillade, at der etableres  

 værdipapirmæglervirksomhed, og kan i forbindelse hermed fastsætte de nærmere  

 vilkår for værdipapirmægleres virksomhed.
Kapitel 14 Pengemarkedsmæglere § 48. Ved pengemarkedsmæglervirksomhed forstås regelmæssig drift  

 af et marked, hvor der mellem deltagerne på pengemarkedet handles eller  

 udveksles 1) ind- og udlån, 2) pengemarkedsrelaterede værdipapirer, der er optaget til notering eller  

 handel på en fondsbørs, og 3) andre pengemarkedsrelaterede værdipapirer.
 Stk. 2. Udbud og bud om køb og salg af de i stk. 1, nr. 2,  

 omfattede værdipapirer mellem værdipapirhandlere samt Danmarks Nationalbank  

 kan kun regelmæssigt sammenføres af fondsbørser og autoriserede  

 pengemarkedsmæglere.
 Stk. 3. Fondsrådet kan fastsætte bestemmelser for autoriserede  

 pengemarkedsmægleres drift af markeder for pengemarkedsrelaterede  

 værdipapirer, der er optaget til notering eller handel på en fondsbørs.  

 Fondsrådet kan bestemme, at en autoriseret pengemarkedsmægler må udøve  

 virksomhed som værdipapirmægler.
 § 49. En autoriseret pengemarkedsmægler skal drive sin virksomhed  

 på en redelig og gennemskuelig måde og sikre alle berørte en ligelig  

 behandling inden for lovgivningens rammer.
Afsnit III Clearing og afvikling Kapitel 15 Clearingvirksomhed § 50. Ved clearing forstås opgørelse af forpligtelser og  

 rettigheder ved en aftalt udveksling af ydelser i forbindelse med  

 transaktioner med værdipapirer.
 Stk. 2. Ved afvikling forstås udveksling af ydelser til opfyldelse  

 af parternes forpligtelser i forbindelse med transaktioner med værdipapirer.
Stk. 3. Ved clearingvirksomhed forstås regelmæssig virksomhed, som  

 består i på clearingdeltagernes vegne at gennemføre clearing, afvikling eller  

 clearing og afvikling af transaktioner med værdipapirer, herunder at indtræde  

 som part i transaktionerne eller på anden måde sikre transaktionernes  

 gennemførelse.
Finanstilsynet afgør i tvivlstilfælde, om der foreligger  

 clearingvirksomhed.
 Stk. 4. Ved en clearingdeltager forstås en part, der har indgået  

 en aftale med en clearingcentral om regelmæssigt at deltage i clearing,  

 afvikling eller clearing og afvikling.
 § 51. Clearingvirksomhed må alene drives af clearingcentraler og  

 Danmarks Nationalbank.
 Stk. 2. Bestemmelserne i kapitlerne 16-18 med undtagelse af § 54,  

 stk. 2, og §§ 55 og 56 finder ikke anvendelse for Danmarks Nationalbank.
§ 52. Bestyrelsen for en clearingcentral er ansvarlig for, at  

 centralens virksomhed foregår på en hensigtsmæssig og betryggende måde.
Det  

 påhviler den enkelte clearingcentral at fastsætte regler for clearing og  

 afvikling og sikre alle berørte ligelig behandling.
 Stk. 2. En clearingcentral kan fastsætte nærmere regler om de  

 værdipapirer, der kan cleares, afvikles eller cleares og afvikles i  

 centralen.
§ 53. En clearingcentral kan føre kontantkonti for  

 clearingdeltagerne og foranstalte långivning og låntagning af penge og  

 værdipapirer i forbindelse med clearing, afvikling eller clearing og  

 afvikling af værdipapirtransaktioner.
Nærmere regler herom fastsættes i en  

 tilslutningsaftale, jf. § 54.
 Stk. 2. En clearingcentral kan drive accessorisk virksomhed.  

 Finanstilsynet kan beslutte, at den accessoriske virksomhed skal udøves i et  

 andet selskab.
Stk. 3. Hvis en clearingcentral tillige driver børsvirksomhed,  

 finder bestemmelserne i § 16, stk. 3 og 4, §§ 18-20, samt kapitlerne 6-10  

 anvendelse på selskabets virksomhed.
Regler udstedt i medfør af § 19, stk. 1  

 og 2, og kapitlerne 6-10 finder tilsvarende anvendelse.
 Stk. 4. Hvis en clearingcentral tillige driver virksomhed som  

 værdipapircentral, finder bestemmelserne i § 8, stk. 3, § 60, §§ 62-82 og §§  

 90 og 91 anvendelse på selskabets virksomhed.
 Stk. 5. Hvis en clearingcentral tillige driver virksomhed som  

 autoriseret markedsplads, finder bestemmelserne i kapitel 11 anvendelse på  

 selskabets virksomhed.
 Stk. 6. Hvis en clearingcentral tillige driver  

 værdipapirmæglervirksomhed, finder bestemmelserne i kapitel 13 anvendelse.
Kapitel 16 Tilslutning til en clearingcentral § 54. En clearingdeltager skal indgå en tilslutningsaftale med  

 clearingcentralen.
Tilslutningen kan ske med henblik på at cleare og afvikle  

 egne, tredjemands eller egne og tredjemands transaktioner med værdipapirer.
 Stk. 2. Alene værdipapirhandlere, clearingcentraler og Danmarks  

 Nationalbank kan cleare og afvikle transaktioner på vegne af tredjemand.
 Stk. 3. Værdipapirhandlere har adgang til at indgå  

 tilslutningsaftale med clearingcentralen, såfremt de opfylder betingelserne i  

 stk. 4. Clearingcentralen kan bestemme, at andre kan få adgang til at indgå  

 tilslutningsaftale.
 Stk. 4. Clearingcentralen fastsætter reglerne for tilslutningen  

 som clearingdeltager, herunder de betingelser, som clearingdeltagere skal  

 opfylde for at deltage i clearing og afvikling af egne, tredjemands eller  

 egne og tredjemands transaktioner.
 Stk. 5. Hvis en clearingdeltager groft eller gentagne gange  

 tilsidesætter vilkårene for tilslutning, kan clearingcentralen ophæve  

 tilslutningsaftalen.
Kapitel 17 Risikoafdækning § 55. Yder en clearingcentral eller clearingdeltager lån i  

 forbindelse med afvikling af en værdipapirhandel i en clearingcentral, kan  

 det forinden være aftalt med låntager, at de af låntagerens fondsaktiver, der  

 opbevares på et i aftalen angivet depot i en værdipapircentral, kan tjene til  

 pant for indfrielsen af lånet.
Stk. 2. Er aftalen registreret i en værdipapircentral, og  

 konstateres der i forbindelse med en afvikling behov for at udnytte retten  

 til pant, kan långiveren i umiddelbar tilknytning til afviklingens  

 gennemførelse anmelde panteret i de pågældende fondsaktiver, jf. stk. 1, over  

 for værdipapircentralen med henblik på registrering.
Alene ved en sådan  

 registrering opnås beskyttelse mod retsforfølgning og aftaleerhververe efter  

 reglerne i kapitel 22.
Stk. 3. Har en clearingcentral eller en clearingdeltager betalt  

 for en andens erhvervelse af fondsaktiver, som afvikles gennem en  

 clearingcentral, kan der i en værdipapircentral til sikkerhed for betalerens  

 krav mod erhververen registreres pant i den del af de erhvervede  

 fondsaktiver, som samtidig registreres på erhververens konto i  

 værdipapircentralen, og som ikke efter aftale med betaleren er  

 videreoverdraget ved salg afviklet på samme tidspunkt som erhvervelsen.
Ved  

 registreringen af panteretten opnås beskyttelse mod retsforfølgning og  

 aftaleerhververe efter reglerne i kapitel 22.
 Stk. 4. Finanstilsynet fastsætter nærmere regler om, inden for  

 hvilke tidsfrister retten til pant efter stk. 2 og 3 skal gøres gældende.  

 Registrering af panteretten slettes uden meddelelse efter § 68, såfremt  

 retten ikke er gjort gældende inden fristens udløb.
 § 56. Fondsaktiver, hvori der er registreret pant i henhold til §  

 55, stk. 2 eller 3, kan, hvis der er indgået en forudgående aftale herom,  

 realiseres straks efter udløbet af den af Finanstilsynet i medfør af § 55,  

 stk. 4, fastsatte frist, såfremt låntageren ikke forinden har opfyldt sine  

 forpligtelser.
 Stk. 2. Værdipapirer, der er stillet til sikkerhed over for en  

 clearingcentral eller en clearingdeltager til opfyldelse af  

 clearingcentralens regler om sikkerhedsstillelse, kan realiseres straks, hvis  

 der er indgået en forudgående aftale herom og der foreligger en  

 misligholdelse af clearingcentralens regler om sikkerhedsstillelse.
Kapitel 18 Netting § 57. En aftale mellem to eller flere parter om, at samtlige  

 anmeldte fordringer, der har tilknytning til en clearingcentrals eller  

 Danmarks Nationalbanks udøvelse af clearingvirksomhed, jf. § 50, stk. 3,  

 eller forbindelse til et betalingssystem, der afvikles over konti i Danmarks  

 Nationalbank, skal afregnes mod hinanden (nettes), kan med retsvirkning over  

 for boet og kreditorerne tillige indeholde en bestemmelse om, at de  

 pågældende fordringer skal slutafregnes eller føres tilbage i deres helhed,  

 såfremt en af parterne erklæres konkurs eller der anmeldes  

 betalingsstandsning eller åbnes tvangsakkord.
En sådan aftale skal dog for at  

 have retsvirkning over for boet og kreditorerne inden konkursen, anmeldelsen  

 af betalingsstandsning eller åbningen af tvangsakkord være indsendt til  

 Finanstilsynet og indeholde objektive betingelser for, i hvilke tilfælde  

 anmeldte, men endnu ikke opfyldte fordringer enten 1) opfyldes i overensstemmelse med nettingaftalen eller 2) tilbageføres i deres helhed.
 Stk. 2. Finanstilsynet kan godkende, at aftaler om netting med  

 udenlandske clearingcentraler eller tilsvarende udenlandske virksomheder får  

 retsvirkning i henhold til stk. 1.
Stk. 3. Finanstilsynet udfærdiger en liste over, på hvilke  

 clearing- og afviklingssystemer netting med retsvirkning i henhold til  

 bestemmelserne i stk. 1 og 2 kan finde anvendelse.
Listen offentliggøres ved  

 bekendtgørelse.
 § 58. En aftale mellem to parter om, at samtlige deres indbyrdes  

 fordringer, som er opstået i forbindelse med handel med valuta og handel med  

 værdipapirer omfattet af denne lov, skal afregnes mod hinanden løbende eller  

 ved en parts misligholdelse af sine aftalemæssige forpligtelser (nettes), kan  

 med retsvirkning over for boet og kreditorerne tillige indeholde en  

 bestemmelse om, at de pågældende fordringer skal slutafregnes, såfremt en af  

 parterne erklæres konkurs, eller der anmeldes betalingsstandsning, eller  

 åbnes tvangsakkord, eller afgår ved døden.
Afsnit IV Registrering Kapitel 19 Udstedelse og registrering af dematerialiserede værdipapirer § 59. Værdipapirer kan udstedes og overdrages i papirløs form  

 (dematerialiseret).
 Stk. 2. Ved fondsaktiver forstås i denne lov omsættelige  

 dematerialiserede værdipapirer, der er registreret i en værdipapircentral.
Stk. 3. Ved registrering forstås udstedelse af fondsaktiver gennem  

 en værdipapircentral og indskrivning af rettigheder over disse i et register  

 i værdipapircentralen.
Et enkelt fondsaktiv kan kun udstedes gennem en  

 værdipapircentral.
 Stk. 4. En værdipapircentrals bestyrelse kan træffe beslutning om,  

 at andre værdipapirer end de af stk. 2 omfattede værdipapirer ligeledes kan  

 registreres som fondsaktiver i den pågældende værdipapircentral.
Stk. 5. Ved registreringsvirksomhed forstås regelmæssig  

 virksomhed, der består i at registrere fondsaktiver.
Finanstilsynet afgør i  

 tvivlstilfælde, om der foreligger registreringsvirksomhed.
 Stk. 6. Regler om en værdipapircentrals virksomhed fastsættes i  

 selskabets vedtægter, der godkendes af Finanstilsynet.
Kapitel 20 Registreringsvirksomhed § 60. En værdipapircentrals bestyrelse er ansvarlig for, at  

 centralens virksomhed foregår på en betryggende og hensigtsmæssig måde.
Det  

 påhviler den enkelte værdipapircentral at fastsætte regler om registrering af  

 værdipapirer som fondsaktiver og om, hvilke værdipapirer der kan optages til  

 registrering i centralen som fondsaktiver.
Disse regler skal sikre alle  

 berørte en ligelig behandling og skal godkendes af Finanstilsynet.
 Stk. 2. En værdipapircentral må ikke afgive oplysninger vedrørende  

 det registrerede til andre end de efter kapitel 21 tilsluttede virksomheder.
 Stk. 3. Erhvervsministeren kan bestemme, at en værdipapircentral i  

 et nærmere bestemt omfang skal afgive oplysninger om det registrerede til en  

 offentlig myndighed.
 Stk. 4. En værdipapircentrals bestyrelse, revisorer samt  

 direktører og øvrige ansatte må ikke uberettiget røbe, hvad de under  

 udøvelsen af deres stilling eller hverv har fået kundskab om.
 § 61. En værdipapircentral kan drive accessorisk virksomhed.  

 Finanstilsynet kan beslutte, at den accessoriske virksomhed skal udøves i et  

 andet selskab.
Stk. 2. Hvis en værdipapircentral tillige driver  

 clearingvirksomhed, finder bestemmelserne i § 52, § 53, stk. 1, samt §§ 54-58  

 anvendelse på selskabets virksomhed.
Regler udstedt i medfør af § 55, stk. 4,  

 finder tilsvarende anvendelse.
Stk. 3. Hvis en værdipapircentral tillige driver børsvirksomhed,  

 finder bestemmelserne i § 13, stk. 1-3, § 16, stk. 3 og 4, og §§ 18-20 samt  

 kapitlerne 6-10 anvendelse på selskabets virksomhed.
Regler udstedt i medfør  

 af § 19, stk. 1 og 2, og kapitlerne 6-10 finder tilsvarende anvendelse.
 Stk. 4. Hvis en værdipapircentral tillige driver virksomhed som  

 autoriseret markedsplads, finder bestemmelserne i kapitel 11 anvendelse på  

 selskabets virksomhed.
Kapitel 21 Tilslutning til en værdipapircentral § 62. Ret til at foretage indrapportering til registrering i en  

 værdipapircentral på dennes vegne og med retsvirkning i henhold til §§ 66-75  

 (kontoførende institutter) tilkommer ud over den pågældende  

 værdipapircentral:
1) Danmarks Nationalbank og Kongeriget Danmarks Hypotekbank og  

 Finansforvaltning, 2) banker, sparekasser og andelskasser (pengeinstitutter), 3) kreditinstitutter med særlig tilladelse, 4) fondsmæglerselskaber, der har tilladelse til at føre depoter, 5) realkreditinstitutter, 6) virksomheder, der drives i fællesskab af virksomheder, som omfattes af  

 nr. 2-5, og som har til formål at forvalte værdipapirer, 7) obligationsudstedende institutter, for så vidt angår fondsaktiver, der  

 er udstedt af det pågældende institut, samt 8) clearingcentraler.
 Stk. 2. Ret til at indhente oplysninger om egne konti direkte i en  

 værdipapircentral og overføre meddelelser om salg gennem værdipapircentralen  

 til de kontoførende institutter eller en clearingcentral samt foretage  

 anmeldelser om registrering på egne konti direkte til en værdipapircentral  

 tilkommer storkunder.
 § 63. Udenlandske værdipapircentraler og depotsteder, som er under  

 offentligt tilsyn (udlandscentraler), og danske værdipapircentraler kan efter  

 Finanstilsynets godkendelse foretage indrapportering til registrering i en  

 værdipapircentral på dennes vegne og med retsvirkning i henhold til §§ 66-75.
 Stk. 2. En værdipapircentral kan efter Finanstilsynets godkendelse  

 foretage registreringer i udlandscentraler og i danske værdipapircentraler.
 § 64. De af § 62, stk. 1, og § 63 omfattede virksomheder skal  

 indgå en tilslutningsaftale med en værdipapircentral som betingelse for, at  

 de kan opnå adgang til at indrapportere til registrering i den pågældende  

 central.
 Stk. 2. De af § 62, stk. 2, omfattede storkunder skal indgå en  

 tilslutningsaftale med en værdipapircentral som betingelse for, at de kan  

 opnå adgang til at indhente oplysninger om egne konti, overføre meddelelser  

 om salg og foretage anmeldelser om registreringer på egne konti direkte i den  

 pågældende central.
 § 65. Finanstilsynet fastsætter regler om grundlaget for og  

 fremgangsmåden ved registrering og om godkendelse af personer, der som  

 ansatte i en værdipapircentral eller et kontoførende institut kan udføre de  

 med registreringen forbundne opgaver.
 Stk. 2. Finanstilsynet kan fastsætte nærmere regler om  

 registrering af begrænsede rettigheder over fondsaktiver samt regler om  

 værdipapircentralers eller kontoførende institutters adgang til at opkræve  

 gebyrer for forvaltning af fondsaktiver og for registreringer vedrørende  

 disse.
Kapitel 22 Retsvirkninger af registrering m.v.
 § 66. Rettigheder over fondsaktiver skal registreres i en  

 værdipapircentral for at opnå beskyttelse mod retsforfølgning og  

 aftaleerhververe.
 Stk. 2. Den aftale eller retsforfølgning, der skal kunne fortrænge  

 en ikke registreret ret, skal selv være registreret, og en erhverver ifølge  

 aftale skal være i god tro ved anmeldelsen til det kontoførende institut.
 Stk. 3. Registreringens retsvirkninger regnes fra tidspunktet for  

 den endelige prøvelse i værdipapircentralen.
 Stk. 4. Et kontoførende institut har pligt til uden ophold at  

 indrapportere modtagne anmeldelser til registrering i en værdipapircentral.
§ 67. Såfremt det kontoførende institut er i tvivl med hensyn til  

 faktiske eller retlige forhold af betydning for registreringen eller nogen  

 over for dette gør gældende, at den påtænkte registrering vil krænke den  

 pågældendes rettigheder, skal instituttet foretage indrapportering til  

 foreløbig registrering.
Den pågældende værdipapircentral træffer herefter  

 beslutning om, hvorledes den endelige registrering kan ske.
§ 68. Der gives meddelelse om registreringen til den eller de  

 efter registeret berettigede og til anmelderen.
Der gives meddelelse om  

 eventuelle hindringer for registreringen.
Ved ændring eller udslettelse gives  

 så vidt muligt meddelelse til den efter registeret berettigede.
 Stk. 2. Meddelelse gives af værdipapircentralen eller på dennes  

 vegne af det kontoførende institut efter aftale med værdipapircentralen.
Stk. 3. De efter registeret berettigede og anmeldere kan i  

 overensstemmelse med værdipapircentralens regler, der skal godkendes af  

 Finanstilsynet, vælge, at meddelelser i forbindelse med ændringer i det  

 registrerede skal gives periodisk, og kan ligeledes fravælge meddelelser om  

 ændringer helt eller delvis.
Valg og fravalg registreres på den enkelte  

 konto.
 Stk. 4. En værdipapircentral kan efter anmodning fra det  

 kontoførende institut beslutte, at der ikke skal udsendes meddelelser om  

 ændringer i det registrerede, når oplysningerne forinden er tilgået  

 rettighedshaver.
Stk. 5. Afgivelse af meddelelse efter stk. 1-4 skal ske i  

 overensstemmelse med en værdipapircentrals regler herom.
Disse regler skal  

 godkendes af Finanstilsynet.
§ 69. Når registreringen af en aftale om rettigheder over  

 fondsaktiver er endeligt gennemført i en værdipapircentral, kan en godtroende  

 erhverver ifølge registreret aftale ikke mødes med nogen indsigelse mod  

 gyldigheden af aftalen.
Dog bevares den indsigelse, at aftalen er ugyldig som  

 følge af falsk eller voldelig tvang.
 § 70. §§ 15-18 i lov om gældsbreve finder tilsvarende anvendelse  

 over for skyldneren ifølge fondsaktiver, som svarer til omsætningsgældsbreve,  

 således at endelig registrering i en værdipapircentral træder i stedet for  

 ihændehavelse af gældsbrevet.
 § 71. En værdipapircentral skal fastsætte regler om udbetaling.
Stk. 2. Betaler en værdipapircentral på udsteders vegne i god tro  

 til den, som ifølge registeret er berettiget til at modtage betalingen,  

 frigøres værdipapircentralen, selv om den pågældende manglede ret til at  

 modtage betalingen eller var umyndig.
Dette gælder dog ikke, såfremt den  

 efter registeret berettigede støtter sin ret på en aftale, som er ugyldig som  

 følge af falsk eller voldelig tvang.
§ 72. Adkomsten til et fondsaktiv kan af sælgeren, når denne er et  

 kontoførende institut, gøres betinget af købesummens betaling inden en  

 nærmere af Finanstilsynet fastsat frist.
Betalingsforbeholdet bortfalder uden  

 udsendelse af meddelelse efter § 68, såfremt overdrageren ikke gør sit  

 forbehold gældende inden udløbet af den i 1. pkt. nævnte frist.
 Stk. 2. Hvis kontohaver fører kontoen på vegne af en eller flere  

 ejere, skal dette registreres på kontoen.
 § 73. Krav på betaling i henhold til fondsaktiver forældes efter  

 lovgivningens almindelige regler.
§ 74. Såfremt det kontoførende institut bliver opmærksom på fejl i  

 det registrerede, anmoder det den pågældende værdipapircentral om at ændre  

 registreringen.
Forinden ændringen foretages, skal den eller de efter  

 registeret berettigede have lejlighed til at udtale sig.
 § 75. En værdipapircentral kan udslette rettigheder, der åbenbart  

 er ophørt.
Stk. 2. Såfremt der på en konto i en værdipapircentral er  

 registreret rettigheder, der må antages at have mistet deres betydning, eller  

 rettigheder, som er over 20 år gamle, og som sandsynligvis er ophørt, eller  

 hvortil der efter al sandsynlighed ikke findes nogen berettiget, kan den  

 pågældende værdipapircentral ved bekendtgørelse i Statstidende med et varsel  

 af tre måneder indkalde mulige indehavere af de pågældende rettigheder.  

 Endvidere skal den eller de, der i registeret er angivet som berettiget,  

 særskilt underrettes ved anbefalet brev.
Melder der sig ingen inden fristens  

 udløb, skal værdipapircentralen udslette rettigheden.
 Stk. 3. Finanstilsynet kan fastsætte regler til gennemførelse af  

 stk. 2.
Kapitel 23 Kontoudskrifter § 76. Der udfærdiges periodiske kontoudskrifter til ejere af  

 fondsaktiver.
Kontoudskriften angiver de fondsaktiver, for hvilke de  

 pågældende er registreret som ejere på datoen for udskriften.
Tilsvarende  

 udfærdiges udskrifter til indehavere af begrænsede rettigheder over  

 registrerede fondsaktiver.
Stk. 2. På enhver konto skal registreres det kontoførende  

 institut.
Det kontoførende institut har adgang til på den pågældende  

 værdipapircentrals vegne at udfærdige udskrift af kontoen.
Udskrifter skal  

 udfærdiges til en efter registeret berettiget, såfremt denne anmoder herom.
 Stk. 3. Finanstilsynet fastsætter nærmere regler om udfærdigelse  

 af kontoudskrifter efter stk. 1 og om kontoudskriftens indhold.
Kapitel 24 Klage og erstatning § 77. Klage over en afgørelse om registrering, ændring eller  

 udslettelse af rettigheder i en værdipapircentral kan indbringes for  

 Klagenævnet for Værdipapircentraler.
Dette gælder dog ikke erstatningskrav.
Stk. 2. Klagenævnet varetages af en eller flere personer, der  

 udnævnes af erhvervsministeren, og som skal opfylde betingelserne for at  

 blive udnævnt til dommer.
Erhvervsministeren udnævner tillige stedfortrædere.
Stk. 3. Klage i henhold til stk. 1 indgives til Klagenævnet inden  

 seks uger efter, at registreringen i den pågældende værdipapircentral er  

 sket.
Klagenævnet har til brug for klagens behandling adgang til alle  

 oplysninger vedrørende sagen i værdipapircentralen og i det kontoførende  

 institut.
Klagenævnet træffer en begrundet afgørelse, som tilstilles  

 parterne.
 Stk. 4. Klagenævnet kan i særlige tilfælde behandle klager, der  

 indgives efter udløbet af klagefristen i stk. 3.
 Stk. 5. Klagenævnet kan afvise at behandle klager, der skønnes  

 åbenbart grundløse.
 Stk. 6. Klagenævnet er i sin virksomhed uafhængig af instruktioner  

 om den enkelte sags behandling og afgørelse.
Stk. 7. De nærmere regler for Klagenævnets virksomhed fastsættes  

 af Finanstilsynet.
Der kan fastsættes regler om betaling af gebyr for  

 klagebehandlingen og om offentliggørelse af Klagenævnets afgørelser.
§ 78. Klage efter § 77 kan indgives af 1) enhver, der har en rimelig interesse heri, 2) et kontoførende institut, såfremt det vil anfægte en værdipapircentrals  

 afgørelse i henhold til §§ 67, 74 og 75, og 3) en værdipapircentral, såfremt den ønsker at anfægte et kontoførende  

 instituts indrapportering til registrering.
§ 79. De af Klagenævnet trufne afgørelser kan inden to uger efter,  

 at afgørelsen er meddelt vedkommende, indbringes for Østre Landsret.  

 Indbringelsen sker ved indgivelse af kæreskrift til Klagenævnet.
Reglerne om  

 kæremål i borgerlige sager finder med de fornødne tillempelser anvendelse på  

 indbringelsen for og behandlingen ved landsretten.
 Stk. 2. Sager, der efter §§ 77 og 78 kan indbringes for  

 Klagenævnet, kan kun indbringes for domstolene efter stk. 1.
Stk. 3. Landsrettens afgørelser kan ikke kæres.  

 Procesbevillingsnævnet kan dog give tilladelse til kære til Højesteret, hvis  

 kæren vedrører spørgsmål af principiel karakter.
Retsplejelovens § 392, stk.  

 2, finder tilsvarende anvendelse.
§ 80. En værdipapircentral er erstatningspligtig for tab som følge  

 af fejl i forbindelse med registrering, ændring eller udslettelse af  

 rettigheder på konti i den pågældende værdipapircentral eller udbetalinger  

 herfra, selv om fejlen er hændelig.
Kan fejlen henføres til et kontoførende  

 institut, påhviler erstatningspligten dog dette, jf. § 81.
 Stk. 2. Den rettighedshaver, der som følge af bestemmelsen i § 69,  

 2. pkt., ikke erhverver eller mister sin ret over fondsaktiver, kan kræve det  

 lidte tab erstattet af den pågældende værdipapircentral.
 Stk. 3. Har skadelidte forsætligt eller uagtsomt medvirket til  

 fejlen, kan erstatningen nedsættes eller bortfalde.
 Stk. 4. Den samlede erstatning efter stk. 1 for tab, der er en  

 følge af samme fejl, kan ikke overstige 500 mio. kr.
 § 81. Et kontoførende institut er erstatningspligtig for tab som  

 følge af egne fejl i forbindelse med indrapportering til registrering,  

 ændring eller udslettelse af rettigheder på konti i en værdipapircentral  

 eller udbetalinger herfra, selv om fejlen er hændelig.
 Stk. 2. Har skadelidte forsætligt eller uagtsomt medvirket til  

 fejlen, kan erstatningen nedsættes eller bortfalde.
 Stk. 3. Den samlede erstatning efter stk. 1 for tab, der er en  

 følge af samme fejl, kan ikke overstige 500 mio. kr.
 Stk. 4. Er et dansk kontoførende institut ikke i stand til at  

 udrede en erstatning efter stk. 1, hæfter de øvrige danske kontoførende  

 institutter, som har indgået tilslutningsaftale med den pågældende  

 værdipapircentral, for det manglende beløb op til 500 mio. kr. pr. fejl.
 Stk. 5. De danske kontoførende institutter skal indgå en indbyrdes  

 aftale om fordeling og udbetaling af beløb efter stk. 4. Aftalen skal  

 godkendes af Finanstilsynet.
 Stk. 6. Udenlandske kontoførende institutter kan tilslutte sig  

 ordningen i stk. 4 og 5.
 § 82. En værdipapircentrals samlede kapitalberedskab skal til  

 enhver tid udgøre mindst 1 mia. kr. i form af hæftelser.
 Stk. 2. Kontoførende institutter skal ved tilslutningsaftalen  

 forpligte sig til i nærmere bestemt omfang at bidrage til  

 værdipapircentralens samlede kapitalberedskab.
 Stk. 3. De nærmere regler om hæftelsen over for en  

 værdipapircentral fastsættes i dennes vedtægter.
Afsnit V Fondsråd og tilsyn m.v.
Kapitel 25 Fondsrådet § 83. Fondsrådet skal virke for et velfungerende dansk  

 værdipapirmarked, som har en sådan effektivitet, gennemskuelighed og  

 konkurrencedygtighed, at det er attraktivt for udstedere, investorer og  

 værdipapirhandlere, og som lever op til internationale standarder.
Stk. 2. Fondsrådet består af 11 medlemmer med henholdsvis  

 økonomisk eller juridisk indsigt samt indsigt i værdipapirmarkedet.  

 Erhvervsministeren udnævner formanden og næstformanden og udnævner de øvrige  

 medlemmer samt suppleanter herfor efter indstilling for indtil 4 år ad  

 gangen.
Et medlem af Fondsrådet og suppleanten for et medlem må ikke samtidig  

 være medlem af ledelsen for en fondsbørs, en autoriseret markedsplads, en  

 clearingcentral, en værdipapircentral, en autoriseret pengemarkedsmægler  

 eller en værdipapirmægler.
Stk. 3. Formanden og næstformanden skal repræsentere generelle  

 samfundsmæssige interesser.
Formanden skal have økonomisk-erhvervsmæssig  

 sagkundskab, mens næstformanden skal have juridisk-erhvervsmæssig  

 sagkundskab.
Danmarks Nationalbank indstiller et medlem,  

 Assurandør-Societetet, Arbejdsmarkedspensionsrådet, AMP-Samarbejdet og  

 Foreningen af Firmapensionskasser indstiller 2 medlemmer i fællesskab, og ATP  

 og LD indstiller et medlem i fællesskab.
Børsmæglerforeningen indstiller 2  

 medlemmer.
Finansrådet og Danske Investeringsforeningers Fællesrepræsentation  

 indstiller et medlem i fællesskab.
Realkreditrådet indstiller et medlem, og  

 Dansk Industri, Danmarks Rederiforening og Det Danske Handelskammer  

 indstiller et medlem i fællesskab.
 Stk. 4. Fondsrådet træffer afgørelse med simpelt flertal.
 Stk. 5. Erhvervsministeren godkender Fondsrådets forretningsorden,  

 der offentliggøres ved bekendtgørelse.
 Stk. 6. Regler udstedt i medfør af § 19, stk. 1 og 2, § 33, stk.  

 4, § 41, stk. 3, § 42, stk. 5, § 52, stk. 1 og 2, og § 54, stk. 4, samt  

 ændringer heri skal anmeldes til Fondsrådet.
 Stk. 7. Fondsrådet kan give fondsbørser, autoriserede  

 markedspladser og clearingcentraler pålæg om at ændre de efter stk. 6  

 omfattede regler eller fastsætte supplerende regler for disse områder.
Kapitel 26 Tilsyn § 84. Finanstilsynet virker som sekretariat for Fondsrådet og  

 påser overholdelsen af denne lov og de regler, der er udstedt i medfør af  

 loven.
 Stk. 2. § 50, stk. 4, og §§ 50 b og 51 i lov om banker og  

 sparekasser m.v. finder tilsvarende anvendelse på Finanstilsynets og  

 Fondsrådets tilsyn efter denne lov.
Stk. 3. Finanstilsynet og Fondsrådet afgiver en årlig beretning  

 til erhvervsministeren om deres virksomhed efter denne lov.
Finanstilsynet  

 udarbejder årligt en liste over regulerede markeder, dvs. fondsbørser og  

 autoriserede markedspladser, til opfyldelse af artikel 16 i Rådets direktiv  

 nr. 93/22/EØF af 10. maj 1993 om investeringsservice i forbindelse med  

 værdipapirer.
§ 85. Udgifterne ved Finanstilsynets og Fondsrådets virke i  

 henhold til denne lov afholdes af værdipapirhandlere, fondsbørser,  

 clearingcentraler, værdipapircentraler, kontoførende institutter,  

 autoriserede markedspladser, autoriserede pengemarkedsmæglere og  

 værdipapirmæglere efter regler fastsat af erhvervsministeren.
Bidrag  

 tillægges udpantningsret.
 § 86. Finanstilsynet fører tilsyn med, at værdipapirhandleres,  

 fondsbørsers, clearingcentralers, værdipapircentralers, kontoførende  

 institutters, autoriserede markedspladsers, autoriserede pengemarkedsmægleres  

 og værdipapirmægleres virksomhed, herunder at deres regler, forretningsgange,  

 kontrol- og sikkerhedsforanstaltninger, også vedrørende anvendelsen af edb,  

 er betryggende og i overensstemmelse med denne lov og bestemmelser fastsat i  

 medfør heraf.
 § 87. Finanstilsynet kan pålægge bestyrelse, direktion og revision  

 for værdipapirhandlere, fondsbørser, clearingcentraler, værdipapircentraler,  

 kontoførende institutter, autoriserede markedspladser, autoriserede  

 pengemarkedsmæglere, værdipapirmæglere og udstedere at give de oplysninger,  

 der er nødvendige for Finanstilsynets virksomhed, jf. dog § 60, stk. 2-4.
 Stk. 2. Finanstilsynet kan kræve alle oplysninger, herunder  

 regnskaber, regnskabsmaterialer, udskrift af bøger, andre forretningspapirer  

 og elektronisk lagrede data, som skønnes nødvendige for Finanstilsynets  

 virksomhed eller til afgørelse af, om en fysisk eller juridisk person er  

 omfattet af lovens bestemmelser.
 Stk. 3. Finanstilsynet kan pålægge de i stk. 1 nævnte selskaber at  

 indberette visse oplysninger i elektronisk form.
Stk. 4. På begæring af den kompetente myndighed i et andet land  

 inden for Den Europæiske Union eller lande, som Fællesskabet har indgået en  

 samarbejdsaftale med, eller i et andet land, som Finanstilsynet har indgået  

 samarbejdsaftale med, kan Finanstilsynet indhente oplysninger fra fysiske  

 eller juridiske personer, der må formodes at have undladt at opfylde  

 oplysningspligten i Rådets direktiv nr. 88/627/EØF af 12. december 1988 om  

 offentliggørelse af oplysninger ved erhvervelse og afhændelse af en betydelig  

 andel i et børsnoteret selskab.
Det samme gælder, hvis der er grundlag for at  

 formode, at nogen har handlet på baggrund af interne oplysninger eller  

 videregivet sådanne, herunder overtrædelse af Rådets direktiv 89/592/EØF af  

 13. november 1989 om samordning af retsforskrifterne vedrørende  

 insiderhandel.
 Stk. 5. Finanstilsynet kan indhente oplysninger herunder i  

 elektronisk form fra offentlige myndigheder.
 Stk. 6. Finanstilsynet kan til enhver tid mod behørig legitimation  

 og uden retskendelse aflægge kontrolbesøg på forretningsstedet for en  

 værdipapirhandler, en fondsbørs, en clearingcentral, en værdipapircentral, et  

 kontoførende institut, en autoriseret markedsplads, en autoriseret  

 pengemarkedsmægler samt en værdipapirmægler.
§ 88. Afgørelser truffet af Finanstilsynet eller Fondsrådet i  

 henhold til denne lov eller efter regler udstedt i medfør af loven kan  

 indbringes for Erhvervsministeriets Erhvervsankenævn senest 4 uger efter, at  

 afgørelsen er meddelt den pågældende.
Bestemmelsen i 1. pkt. omfatter ikke  

 afgørelser efter stk. 2 eller § 87.
Stk. 2. Fondsbørsers, autoriserede markedspladsers,  

 clearingcentralers eller værdipapircentralers beslutninger i sager af  

 vidtrækkende eller principiel betydning kan indbringes for Fondsrådet senest  

 4 uger efter, at afgørelsen er meddelt den pågældende.
Indbringelsen kan  

 tillægges opsættende virkning.
 Stk. 3. Erhvervsministeriets Erhvervsankenævns afgørelser eller  

 afgørelser, Fondsrådet træffer efter stk. 2, kan ved et sagsanlæg senest 8  

 uger efter, at afgørelsen er meddelt den pågældende, indbringes for  

 domstolene.
 Stk. 4. Afgørelser vedrørende registrering, ændring eller  

 udslettelse af rettigheder i en værdipapircentral truffet af en  

 værdipapircentral og afgørelser truffet af Klagenævnet for  

 Værdipapircentraler er ikke omfattet af stk. 1-3.
 § 89. Finanstilsynet kan fastsætte regler om, at  

 værdipapirhandlere, fondsbørser, clearingcentraler, værdipapircentraler,  

 kontoførende institutter, autoriserede markedspladser, autoriserede  

 pengemarkedsmæglere og værdipapirmæglere skal udarbejde oplysninger til brug  

 for offentligheden til statistiske formål.
 Stk. 2. Danmarks Statistik kan tillige fastsætte regler som nævnt  

 i stk. 1.
 § 90. Såfremt Finanstilsynet finder, at en værdipapircentral eller  

 et kontoførende institut ikke overholder bestemmelserne i denne lov, med  

 undtagelse af § 60, stk. 2-4, eller værdipapircentralens vedtægter eller  

 regler udstedt i medfør af denne lov, meddeler tilsynet den pågældende  

 værdipapircentral eller det pågældende institut pålæg om de foranstaltninger,  

 der skal foretages.
 § 91. Registertilsynet fører tilsyn med, at der ikke sker  

 overtrædelse af lov om private registre m.v., af bestemmelser, der er fastsat  

 i medfør heraf, eller af § 60, stk. 2-4. Tilsynet påser herunder af egen  

 drift eller efter klage fra en registreret, at en værdipapircentral anvendes  

 i overensstemmelse med de nævnte love og bestemmelser.
 Stk. 2. Tilsynet kan af en værdipapircentral eller af et  

 kontoførende institut kræve enhver oplysning, der er af betydning for dets  

 virksomhed, herunder til afgørelse af, om et forhold falder ind under denne  

 lov eller lov om private registre m.v.
 Stk. 3. For så vidt angår værdipapircentraler eller de  

 kontoførende institutter, har tilsynets medlemmer og personale til enhver tid  

 mod behørig legitimation uden retskendelse adgang til alle lokaler, hvorfra  

 værdipapircentralernes registre administreres eller kan benyttes, samt til de  

 lokaler, hvor registeret eller de tekniske hjælpemidler opbevares eller  

 anvendes.
Stk. 4. Såfremt Registertilsynet finder, at en værdipapircentral  

 eller et kontoførende institut ikke overholder § 60, stk. 2-4, meddeler  

 tilsynet den pågældende central eller institut pålæg om de foranstaltninger,  

 der skal foretages.
Registertilsynets pålæg kan ikke indbringes for anden  

 administrativ myndighed.
Kapitel 27 Inddragelse af tilladelse § 92. Finanstilsynet kan inddrage tilladelsen til, at en  

 fondsbørs, en autoriseret markedsplads, en autoriseret pengemarkedsmægler, en  

 værdipapirmægler, en clearingcentral eller en værdipapircentral driver  

 virksomhed 1) hvis virksomheden ikke påbegyndes inden 12 måneder efter tilladelsen er  

 givet, 2) hvis virksomheden ikke udøves i en periode på over 6 måneder, 3) hvis en virksomhed groft eller gentagne gange tilsidesætter sine  

 pligter efter denne lov eller pålæg i henhold til § 93, stk. 2, eller  

 bestemmelser udstedt i medfør af loven eller 4) i de i § 9, stk. 1, nævnte tilfælde.
 Stk. 2. Finder Finanstilsynet, at et kontoførende institut, der  

 omfattes af § 62, stk. 1, nr. 2-8, groft tilsidesætter sine forpligtelser  

 eller pålæg meddelt efter denne lov, kan Finanstilsynet fratage det  

 pågældende institut retten til at virke i henhold til § 62 og § 76, stk. 2.
 Stk. 3. Opfylder en fondsbørs', en autoriseret markedsplads', en  

 værdipapirmæglers, en autoriseret pengemarkedsmæglers, en clearingcentrals  

 eller en værdipapircentrals ansvarlige kapital ikke kapitalkravet på  

 tilladelsestidspunktet i henhold til § 8, stk. 2, nr. 2, kan Finanstilsynet  

 enten fastsætte en frist til at bringe den ansvarlige kapital op på dette  

 minimum eller straks inddrage tilladelsen. 1. pkt. finder tilsvarende  

 anvendelse i de tilfælde, hvor en værdipapircentrals samlede kapitalberedskab  

 ikke opfylder kravet i § 82, stk. 1.
 Stk. 4. Har en autoriseret pengemarkedsmægler eller en  

 værdipapirmægler tabt en del af sin aktiekapital, kan Finanstilsynet enten  

 fastsætte en frist til retablering af kapitalen eller straks inddrage  

 tilladelsen.
Afsnit VI Straffebestemmelser m.v.
Kapitel 28 Straffebestemmelser m.v.
§ 93. Overtrædelse af § 4, stk. 1, § 6, stk. 2 og 3, § 8, stk. 1,  

 § 10, stk. 1, § 11, § 12, § 14, stk. 1, 1. pkt., § 16, stk. 3 og 4, § 19,  

 stk. 1, § 20, stk. 2, § 25, stk. 1, § 27, stk. 1, § 28, § 29, stk. 1 og 2, §  

 31, stk. 1, § 32, stk. 1 og 2, § 33, stk. 1 og 3, § 35, stk. 2, § 36, stk. 2,  

 § 37, § 38, stk. 2, § 39, stk. 2, § 40, stk. 3, § 42, stk. 4 og 5, § 44, stk.  

 1 og 2, § 45, stk. 1, § 46, stk. 1, § 48, stk. 2, § 51, stk. 1, § 52, stk. 1,  

 2. pkt., § 60, stk. 1, 2. pkt., § 75, stk. 2, 2. pkt., og § 76, stk. 2,  

 straffes med bøde.
På samme måde straffes grov eller gentagen overtrædelse af  

 § 3, stk. 1, § 5, § 6, stk. 1, § 18, stk. 1 og 2, § 23, stk. 2, § 41, stk.  

 1-3, § 49, § 52, stk. 1, 1. pkt., og § 60, stk. 1, 1. pkt.
Stk. 2. Såfremt en fysisk eller juridisk person ikke opfylder sine  

 forpligtelser efter denne lov eller bestemmelser fastsat i medfør heraf, kan  

 Finanstilsynet eller Fondsrådet give den pågældende pålæg om ændring af  

 forholdet.
Såfremt det skønnes hensigtsmæssigt, kan Finanstilsynet  

 offentliggøre pålægget eller suspendere eller slette de berørte værdipapirer  

 fra notering på en fondsbørs.
Den, der ikke efterlever et pålæg fra  

 Finanstilsynet eller Fondsrådet eller afgiver urigtige eller vildledende  

 oplysninger til Finanstilsynet eller Fondsrådet, straffes med bøde, for så  

 vidt højere straf ikke er forskyldt efter anden lovgivning.
 Stk. 3. I forskrifter, der udstedes af erhvervsministeren,  

 Fondsrådet eller Finanstilsynet i medfør af denne lov, kan der fastsættes  

 straf af bøde for overtrædelse af bestemmelser i forskrifterne.
Stk. 4. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 Stk. 5. Forældelsesfristen for strafansvaret er 5 år.
§ 94. Overtrædelse af § 35, stk. 1, § 36, stk. 1, og § 39, stk. 1,  

 straffes med bøde, hæfte eller fængsel i indtil 1 år og 6 måneder.
Er en  

 overtrædelse af § 35, stk. 1, og § 39, stk. 1, forsætlig og af særlig grov  

 beskaffenhed, eller er der begået et større antal forsætlige overtrædelser,  

 kan straffen stige til fængsel i 4 år.
 Stk. 2. Bestemmelsen i § 93, stk. 5, finder tilsvarende  

 anvendelse.
 § 95. Undlader en værdipapirhandlers, en fondsbørs', en  

 clearingcentrals, en værdipapircentrals, et kontoførende instituts, en  

 autoriseret markedsplads', en autoriseret pengemarkedsmæglers, en  

 værdipapirmæglers eller en udsteders direktion, bestyrelse eller revisor at  

 efterkomme de pligter, der efter loven eller efter bestemmelser udstedt i  

 medfør heraf påhviler eller pålægges dem af Finanstilsynet, kan  

 Finanstilsynet som tvangsmiddel pålægge de pågældende daglige eller ugentlige  

 bøder.
 Stk. 2. Undlader en fysisk eller juridisk person at opfylde de  

 pligter, som påhviler dem efter denne lov, kan Finanstilsynet som  

 tvangsmiddel pålægge den fysiske person eller juridiske person eller de for  

 den juridiske person ansvarlige personer daglige eller ugentlige bøder.
 § 96. Bestyrelsesmedlemmer, direktører, revisorer samt disses  

 suppleanter og ansatte i en fondsbørs, en clearingcentral, en  

 værdipapircentral, et kontoførende institut eller en autoriseret  

 markedsplads, som uberettiget videregiver eller udnytter fortrolige  

 oplysninger, som de under udøvelsen af deres hverv har fået kendskab til,  

 straffes med bøde, for så vidt højere straf ikke er forskyldt efter anden  

 lovgivning.
 Stk. 2. Giver personer, der er knyttet til en fondsbørs, en  

 autoriseret markedsplads, en clearingcentral, en værdipapircentral, en  

 autoriseret pengemarkedsmægler, en værdipapirmægler eller et kontoførende  

 institut urigtige eller vildledende oplysninger om forhold vedrørende  

 fondsbørsen, markedspladsen, clearingcentralen, værdipapircentralen, den  

 autoriserede pengemarkedsmægler, værdipapirmægleren eller det kontoførende  

 institut til Finanstilsynet, Fondsrådet eller andre offentlige myndigheder,  

 straffes den pågældende med bøde eller hæfte, for så vidt højere straf ikke  

 er forskyldt efter anden lovgivning.
Afsnit VII Omdannelsesbestemmelser m.v.
Kapitel 29 Omdannelsesbestemmelser § 97. Københavns Fondsbørs, Værdipapircentralen og Garantifonden  

 for Danske Optioner og Futures kan omdannes til aktieselskaber efter reglerne  

 i §§ 98-104.
§ 98. Bestyrelsen i hver af de i § 97 nævnte fonde kan beslutte,  

 at fonden opløses uden likvidation ved overdragelse af aktiver og gæld som  

 helhed til et eller flere af fonden ejede eller oprettede aktieselskaber, der  

 har tilladelse til at drive virksomhed efter lovens § 7, nr. 1, 5 eller 6.  

 Samtidig overdrages aktier i hver af aktieselskaberne svarende til værdien af  

 de indskudte aktiver efter fradrag af fondens indskudte gæld til en nystiftet  

 fond.
Bestyrelserne i de nystiftede fonde kan med fondsmyndighedens samtykke  

 beslutte, at fondene sammenlægges.
Stk. 2. Opløsning uden likvidation kan tillige ske ved  

 overdragelse af fondens aktiver og gæld som helhed til et eller flere  

 aktieselskaber, der har tilladelse til at drive virksomhed efter lovens § 7,  

 nr. 1, 5 eller 6. Samtidig overdrages aktier i hver af disse aktieselskaber  

 svarende til værdien af de indskudte aktiver efter fradrag af fondens  

 indskudte gæld til en nystiftet fond.
Såfremt overdragelsen sker til et eller  

 flere aktieselskaber, der er oprettet i medfør af stk. 1, kan bestyrelserne i  

 de nystiftede fonde med fondsmyndighedens samtykke beslutte, at fondene  

 sammenlægges.
 Stk. 3. Omdannelse efter stk. 1 og 2 kan tillige ske ved, at  

 aktierne i det eller de i stk. 1 og 2 nævnte aktieselskaber overdrages til  

 den eksisterende fond, såfremt dette er i overensstemmelse med den  

 eksisterende fonds vedtægter.
Stk. 4. Beslutning i henhold til stk. 1-3 træffes med det flertal,  

 der i øvrigt kræves til væsentlige beslutninger.
Bestyrelsen i det eller de i  

 stk. 2 omtalte aktieselskaber skal udarbejde en aktionæroverenskomst, der  

 skal godkendes af erhvervsministeren.
 Stk. 5. Den fortsættende fond i henhold til stk. 1, 2. og 3. pkt.,  

 stk. 2, 2. og 3. pkt., og stk. 3 anses for erhvervsdrivende efter lov om  

 erhvervsdrivende fonde.
 § 99. Ved omdannelse efter § 98, stk. 1-3, finder  

 aktieselskabslovens §§ 6 a - 6 c og § 33, stk. 1, sammenholdt med §§ 134-134  

 i eller § 136 tilsvarende anvendelse med de nødvendige tilpasninger.
 Stk. 2. Den i aktieselskabslovens § 134 b nævnte fælles  

 regnskabsopstilling og åbningsbalance skal udarbejdes efter de  

 regnskabsregler, der gælder for aktieselskaber, som driver den type  

 virksomhed, som de nystiftede aktieselskaber påtænker at drive.
 Stk. 3. Dokumenter, der ifølge aktieselskabsloven skal indsendes  

 til Erhvervs- og Selskabsstyrelsen, indsendes tillige til Finanstilsynet.
 Stk. 4. Finanstilsynet skal godkende omdannelsen efter § 98, stk.  

 1-3.
 § 100. Den fortsættende fond, jf. § 98, stk. 1-3, ledes af en  

 bestyrelse på mindst 5 medlemmer.
 Stk. 2. Et flertal af medlemmerne udpeges af aktieselskabets  

 bestyrelse blandt bestyrelsens medlemmer.
 Stk. 3. Erhverver fonden i forbindelse med omdannelsen aktier i  

 mere end et aktieselskab omdannet efter § 98, finder stk. 2 ikke anvendelse.
§ 101. Bestyrelserne i hver af de i § 97 nævnte fonde kan  

 ligeledes beslutte, at fonden eller fondene opløses uden likvidation ved  

 overdragelse af aktiver og passiver som helhed til et eller flere af fonden  

 eller fondene ejede eller oprettede aktieselskaber, der har tilladelse til at  

 drive virksomhed efter lovens § 7, nr. 1, 5 eller 6. De overdragne aktivers  

 værdi skal i hvert aktieselskab svare til eller overstige værdien af den  

 overdragne gæld.
I hvert aktieselskab oprettes en bunden fondsreserve  

 svarende til værdien af de indskudte aktiver efter fradrag af fondens  

 indskudte gæld, jf. §§ 102 og 103.
Stk. 2. Opløsning uden likvidation kan tillige ske ved  

 overdragelse af fondens aktiver og passiver som helhed til et eller flere  

 aktieselskaber, der har tilladelse til at drive virksomhed efter lovens § 7,  

 nr. 1, 5 eller 6. De overdragne aktivers værdi skal i hvert aktieselskab  

 svare til eller overstige værdien af den overdragne gæld.
I hvert  

 aktieselskab oprettes en bunden fondsreserve svarende til værdien af de  

 indskudte aktiver efter fradrag af fondens indskudte gæld, eller, såfremt der  

 i forvejen består en sådan bunden fondsreserve i aktieselskabet, forøges  

 denne med værdien af de indskudte aktiver efter fradrag af fondens indskudte  

 gæld, jf. §§ 102 og 103.
 Stk. 3. § 98, stk. 4, og § 99 finder tilsvarende anvendelse ved  

 omdannelse efter stk. 1 og 2.
 § 102. Den bundne fondsreserve kan bruges til dækning af  

 underskud, der ikke dækkes af beløb, der kan anvendes til udbytte i  

 aktieselskabet.
 Stk. 2. I tilfælde af aktieselskabets ophør kan udlodning til  

 aktionærerne kun finde sted, når forpligtelserne efter stk. 4 er opfyldt.
 Stk. 3. Ved overdragelse af aktieselskabets aktiver og passiver  

 til et eller flere aktieselskaber, der driver virksomhed efter lovens § 7,  

 nr. 1, 5 eller 6, overtager det fortsættende selskab fondsreserven på de  

 samme vilkår, som var gældende indtil overdragelsen.
Stk. 4. Der fastsættes i omdannelsesbeslutningen efter § 101, stk.  

 1 eller 2, nærmere regler for anvendelse af fondsreserven i tilfælde af  

 selskabets ophør.
Fondsreserven skal, afhængig af hvorvidt aktieselskabet har  

 tilladelse til at drive virksomhed efter § 7, nr. 1, 5 eller 6, anvendes til  

 formål, som vedrører henholdsvis børsvirksomhed, clearingvirksomhed eller  

 registreringsvirksomhed.
 § 103. Der skal henlægges 10 pct. af årets overskud, der ikke  

 medgår til dækning af underskud fra tidligere år, til fondsreserven.  

 Henlæggelsen kan dog ikke overstige den forrentning af fondsreserven, der  

 svarer til den af skatteministeren fastsatte mindsterente med fradrag af en  

 forholdsmæssig andel af årets selskabsskat.
§ 104. Bestyrelsen i hver af de i § 97 nævnte fonde kan ligeledes  

 beslutte, at omdannelsen skal ske ved kombination af de i §§ 98 og 101  

 beskrevne omdannelser.
Fonden eller fondene overdrager aktiver og gæld som  

 helhed til et eller flere aktieselskaber, jf. § 98, stk. 1 og 2, og § 101,  

 stk. 1 og 2. I hvert aktieselskab oprettes en bunden fondsreserve, jf. §§ 102  

 og 103. Samtidig overdrages aktier i hvert af aktieselskaberne svarende til  

 værdien af de indskudte aktiver efter fradrag af fondens indskudte gæld og  

 efter fradrag af den bundne fondsreserve til en fond, jf. § 98, stk. 1-3, der  

 anses som erhvervsdrivende efter lov om erhvervsdrivende fonde.
 Stk. 2. §§ 98-103 finder med de nødvendige tilpasninger anvendelse  

 på omdannelsen efter stk. 1.
Afsnit VIII Ændring af andre love Kapitel 30 Ændring af andre love § 105. I lov om indkomstbeskatning af aktieselskaber m.v.  

 (selskabsskatteloven), jf. lovbekendtgørelse nr. 769 af 19. september 1995,  

 foretages følgende ændringer:
 1. I § 1, stk. 1, indsættes efter nr. 2 b som nyt nummer:
 »2 c) Københavns Fondsbørs, Værdipapircentralen og Garantifonden for  

 Danske Optioner og Futures,».
 2. § 3, stk. 1, nr. 18, affattes således:
»18) Københavns Fondsbørs.
Fritagelsen gælder dog kun for indtægt ved  

 institutionens almindelige statutmæssige virksomhed, men ikke for indtægt ved  

 drift, udlejning, bortforpagtning af fast ejendom eller ved anden  

 erhvervsmæssig virksomhed.
Fritagelsen gælder endvidere for omdannelse til et  

 aktieselskab efter §§ 98-104 i lov om værdipapirhandel.« 3. § 3, stk. 1, nr. 12 og 18, ophæves.
 4. I § 9, stk. 1, 1. pkt., ændres »De i § 1, stk. 1,  

 nr. 6, § 2, stk. 1, litra a), b) og f), og § 3, stk. 1, nr. 18,» til:  

 »De i § 1, stk. 1, nr. 6, og § 2, stk. 1, litra a, b og f,».
 5. I § 13, stk. 1, nr. 2, 1. pkt., ændres »§ 1, stk.  

 1, nr. 1, 2, 2 a, 2 b, 3 a, 4, 5 og 5 b,» til: »§ 1, stk. 1, nr.  

 1-2 c, og 3 a-5 og 5 b,».
 6. I § 17, stk. 1, ændres »§ 1, stk. 1, nr. 1-2 b og 3  

 a-6,» til: »§ 1, stk. 1, nr. 1-2 c og 3 a-6,».
 7. I § 17, stk. 2, ændres »§ 1, stk. 1, nr. 1-2 b, og  

 3 a-5 og 5 b,» til: »§ 1, stk. 1, nr. 1-2 c, og 3 a-5 og 5  

 b,».
 8. I § 32, stk. 1, 1. pkt., ændres »§ 1, stk. 1, nr.  

 1, 2, 2 a, 2 b,» til: »§ 1, stk. 1, nr. 1, 2, 2 a, 2 b, 2 c,».
 9. I § 35 J indsættes som stk. 5:
»Stk. 5. Stk. 1 finder tilsvarende anvendelse på Garantifonden for  

 Danske Optioner og Futures ved overgang fra og med indkomståret 1997 til  

 beskatning efter § 1, stk. 1, nr. 2 c, fra beskatning efter § 1, stk. 1, nr.  

 6.« 10. I § 35 K, stk. 1, ændres i 1. pkt. »gælder  

 2.-11. pkt.« til: »gælder 2.-12. pkt.«, og efter 6. pkt.  

 indsættes: »Valget skal træffes for samtlige aktier under et.« 11. I § 35 K, stk. 2, ændres  

 »aktieavancebeskatningslovens § 6, stk. 6,» til:  

 »aktieavancebeskatningslovens § 6, stk. 5,».
 12. I § 35 K indsættes som stk. 7:
»Stk. 7. Reglerne i stk. 1-4 finder tilsvarende anvendelse på  

 Garantifonden for Danske Optioner og Futures ved overgang fra og med  

 indkomståret 1997 til beskatning efter § 1, stk. 1, nr. 2 c, fra beskatning  

 efter § 1, stk. 1, nr. 6.« 13. Efter § 35 M indsættes:
»§ 35 N.
For Københavns Fondsbørs og Værdipapircentralen  

 finder overgangsbestemmelserne i fondsbeskatningslovens §§ 16-19 og  

 selskabsskattelovens § 35 K, stk. 1-4, tilsvarende anvendelse ved overgang  

 fra og med indkomståret 1997 til beskatning efter § 1, stk. 1, nr. 2 c.« § 106. I lov om skattemæssig behandling af gevinst og tab på  

 fordringer, gæld og finansielle kontrakter (kursgevinstloven), jf.  

 lovbekendtgørelse nr. 597 af 10. juli 1995, foretages følgende ændringer:
 1. I § 2 ændres »§ 1, stk. 1, nr. 1-2 b og 3  

 a-6,» til: »§ 1, stk. 1, nr. 1-2 c og 3 a-6,».
 2. § 3, stk. 1, affattes således:
»Personer og dødsboer, der er skattepligtige efter kildeskattelovens  

 § 1 eller § 2, stk. 1, litra d, skal medregne gevinst og tab på fordringer,  

 som omfattes af § 1, ved opgørelsen af den skattepligtige indkomst, hvis de  

 udøver næring ved køb og salg af fordringer eller driver næringsvirksomhed  

 ved finansiering.« § 107. I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 869 af 15. november 1995,  

 foretages følgende ændringer:
 1. I § 8 G, stk. 1 og 2, ændres »§ 1, stk. 1,  

 nr. 1-2 b og 3 a-6,» til: »§ 1, stk. 1, nr. 1-2 c og 3 a-6,».
 2. I § 8 H, stk. 1, ændres »§ 1, stk. 1, nr. 1-2 b og  

 3 a-6,» til: »§ 1, stk. 1, nr. 1-2 c og 3 a-6,».
 § 108. I lov om beskatning af fortjeneste ved afståelse af aktier  

 m.v. (aktieavancebeskatningsloven), jf. lovbekendtgørelse nr. 620 af 19. juli  

 1995, foretages følgende ændringer:
 1. I § 2, stk. 3, ændres »§ 1, stk. 1, nr. 1-2 b og 3  

 a-5 b,» til: »§ 1, stk. 1, nr. 1-2 c og 3 a-5 b,».
 2. I § 2 d, stk. 2, ændres »§ 1, stk. 1, nr. 1-2 b og  

 3 a-5 b,» til: »§ 1, stk. 1, nr. 1-2 c og 3 a-5 b,».
3. I § 4, stk. 2, 2. pkt., ændres »fondsbørs godkendt  

 af Finanstilsynet i medfør af § 40 i lov om Københavns Fondsbørs, jf.  

 lovbekendtgørelse nr. 26 af 15. januar 1992.« til: »dansk fondsbørs  

 eller på en udenlandsk fondsbørs godkendt af Finanstilsynet i medfør af § 16,  

 stk. 1, nr. 2 eller 3, i lov om værdipapirhandel m.v. eller anerkendt i  

 medfør af § 16, stk. 1, nr. 4, i lov om værdipapirhandel m.v.« 4. I § 4, stk. 6, ændres »§ 1, stk. 1, nr. 1-2 b og 3  

 a-5 b,» til: »§ 1, stk. 1, nr. 1-2 c og 3 a-5 b,».
 § 109. I konkursskatteloven, jf. lovbekendtgørelse nr. 725 af 4.  

 september 1995, foretages følgende ændring:
 1. I § 2 ændres »§ 1, stk. 1, nr. 1-2 b og 3 a-6«  

 til: »§ 1, stk. 1, nr. 1-2 c og 3 a-6«.
 § 110. I lov om beskatning af medlemmer af investeringsforeninger,  

 jf. lovbekendtgørelse nr. 770 af 19. september 1995, foretages følgende  

 ændring:
 1. I § 3, stk. 6 og 7, ændres »§ 1, stk. 1, nr.  

 1-2 b og 3 a-5 b,» til: »§ 1, stk. 1, nr. 1-2 c og 3 a-5 b,».
 § 111. I skattekontrolloven, jf. lovbekendtgørelse nr. 498 af 21.  

 juni 1995, foretages følgende ændringer:
 1. I § 10 A, stk. 1, 1. pkt., ændres  

 »Værdipapircentralen« til: »værdipapircentraler«.
 2. I § 11 A, stk. 2, 2. pkt., og § 11 B, stk. 2, 2.  

 pkt., ændres »børsmæglerselskaber« til:  

 »værdipapirhandlere«.
 3. I § 11 B, stk. 1, 1. pkt., ændres  

 »Værdipapircentralen« til: »en værdipapircentral her i  

 landet«.
 § 112. I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 621 af 19. juli 1995,  

 foretages følgende ændringer:
 1. I § 14 a indsættes efter stk. 2 som nyt stykke:
»Stk. 3. En bunden sparekassereserve som nævnt i § 52 h i lov  

 om banker og sparekasser m.v., der tilføres det modtagende aktieselskab,  

 medregnes ikke ved opgørelsen af den skattepligtige indkomst for det  

 modtagende selskab.« Stk. 3 og 4 bliver herefter stk. 4 og 5.
 2. Efter § 14 g indsættes i kapitel 2:
» § 14 h.
Ved omdannelse af Københavns Fondsbørs,  

 Værdipapircentralen og Garantifonden for Danske Optioner og Futures, jf.  

 selskabsskattelovens § 1, stk. 1, nr. 2 c, til aktieselskaber i henhold til  

 kapitel 29 i lov om værdipapirhandel m.v., finder bestemmelserne i § 5, § 6,  

 stk. 1, 3, 4 og 6, § 7, § 8 og § 10, stk. 2, tilsvarende anvendelse, jf. dog  

 3. pkt.
Såfremt overdragelsen sker til flere aktieselskaber, kan et  

 modtagende selskab alene overtage den del af den indskydende fonds  

 skattemæssige afskrivninger, nedskrivninger og henlæggelser, der vedrører de  

 overtagne aktiver. § 15 b, stk. 3, finder tilsvarende anvendelse.
Stk. 2. Underskud fra tidligere indkomstår kan uanset § 8, stk. 6,  

 bringes til fradrag i det modtagende selskabs indkomstopgørelse efter  

 ligningslovens § 15, hvis fondens aktiver og gæld som helhed overdrages til  

 et af fonden ejet eller oprettet aktieselskab, hvori fonden på tidspunktet  

 for overdragelsen ejer hele aktiekapitalen.
Det er en betingelse, at  

 aktieselskabet ikke tidligere har drevet erhvervsmæssig virksomhed.
 Stk. 3. En bunden fondsreserve som nævnt i § 101, stk. 1 og 2, i  

 lov om værdipapirhandel m.v., der tilføres et modtagende aktieselskab,  

 medregnes ikke ved opgørelsen af den skattepligtige indkomst for det  

 modtagende selskab.
Stk. 4. Aktier i det modtagende selskab, som den erhvervsdrivende  

 fond modtager i henhold til § 98, stk. 1-3, eller § 104 i lov om  

 værdipapirhandel m.v., anses for anskaffet på det tidspunkt, hvor omdannelsen  

 er vedtaget i alle de involverede selskaber og fonde m.v.
Som anskaffelsessum  

 anvendes den skattemæssige værdi af de indskudte aktiver og passiver.
Den  

 skattemæssige værdi af de indskudte aktiver opgøres efter reglerne i § 4,  

 stk. 3 og 5, i lov om skattefri virksomhedsomdannelse.« § 113. I lov om indkomstskat og formueskat for personer m.v.  

 (personskatteloven), jf. lovbekendtgørelse nr. 742 af 9. september 1995, som  

 senest ændret ved § 1 i lov nr. 826 af 27. oktober 1995, foretages følgende  

 ændring:
 1. § 4, stk. 3, 1. og 2. pkt., ophæves, og i stedet  

 indsættes:
»Personer skal medregne indtægter og udgifter som nævnt i stk. 1 og 2  

 ved opgørelsen af den personlige indkomst, hvis de udøver næring ved køb og  

 salg af fordringer eller driver næringsvirksomhed ved finansiering.« § 114. I lov om stempelafgift, jf. lovbekendtgørelse nr. 741 af 4.  

 september 1995, foretages følgende ændringer:
 1. I § 62, stk. 1, indsættes som nr. 13 og  

14:
 »13. sikkerhedsstillelse og andre forpligtelser over for  

 clearingcentraler, clearingdeltagere eller selskaber eller institutioner som  

 nævnt i § 4, stk. 1, i lov om værdipapirhandel m.v., når sikkerhedsstillelsen  

 vedrører clearing og afvikling af handel med værdipapirer, jf. §§ 55 og 56 i  

 lov om værdipapirhandel m.v., hvor en clearingcentral medvirker, og når en  

 eventuel kredittid ikke overstiger 3 bankdage.
14. garantidokumenter vedrørende forpligtelser, der udstedes efter § 82,  

 stk. 2, i lov om værdipapirhandel m.v., når de udstedes som led i  

 værdipapircentralers samlede kapitalberedskab.« 2. § 62, stk. 6, 1. pkt., affattes således:
»Stempelfri er endvidere dokumenter om lån mod håndpant, som optages  

 mellem selskaber og institutioner som nævnt i § 4, stk. 1, i lov om  

 værdipapirhandel m.v. som led i deres virksomhed, eller som optages mellem  

 disse og clearingcentraler, jf. § 7, nr. 5, i nævnte lov, Arbejdsmarkedets  

 Tillægspension, Lønmodtagernes Dyrtidsfond, Den Sociale Pensionsfond,  

 livsforsikringsselskaber eller pensionskasser som led i disses  

 værdipapirhandel.« § 115. I lov nr. 486 af 30. juni 1993 om ændring af lov om  

 indkomstbeskatning af aktieselskaber m.v. (selskabsskatteloven) og lov om  

 beskatning af fonde og visse foreninger (fondsbeskatningsloven). (Ophævelse  

 af udlandslempelsen), som ændret ved § 10 i lov nr. 427 af 14. juni 1995,  

 foretages følgende ændring:
 1. I § 4, stk. 1, ændres »§ 1, nr. 1-2 b, 3 a-5 og 5  

 b,» til »§ 1, stk. 1, nr. 1-2 c, 3 a-5 og 5 b«.
 § 116. I lov om en værdipapircentral, jf. lovbekendtgørelse nr.  

 807 af 6. oktober 1993, affattes § 3 således:
 » § 3. Værdipapircentralen ledes af en bestyrelse på indtil 14  

 medlemmer og en direktion.
Stk. 2. Erhvervsministeren udnævner for tre år ad gangen formanden  

 for bestyrelsen og de øvrige bestyrelsesmedlemmer, jf. dog § 4. Af  

 medlemmerne udnævnes fire efter indstilling fra organisationer, der  

 repræsenterer udstederne af fondsaktiverne, fire efter indstilling fra  

 organisationer, der repræsenterer de i § 6, nr. 2 og 4, nævnte kontoførende  

 institutter, og et efter indstilling fra Danmarks Nationalbank.
To af  

 medlemmerne udnævnes med særligt henblik på at varetage interesser for ejerne  

 af fondsaktiverne.
For medlemmerne skal udnævnes stedfortrædere.
Stk. 3. De i bestyrelsen behandlede anliggender afgøres, for så  

 vidt der ikke efter vedtægterne kræves særligt stemmeflertal, ved simpelt  

 stemmeflertal.
Det kan i vedtægterne bestemmes, at formandens stemme er  

 afgørende i tilfælde af stemmelighed.« § 117. I lov om aktieselskaber, jf. lovbekendtgørelse nr. 760 af  

 15. september 1995, foretages følgende ændringer:
1. I § 6 c, stk. 3, ændres »Fondsbørsen« til:  

 »en fondsbørs, jf. § 7, nr. 1, i lov om værdipapirhandel m.v.« 2. I § 21, stk. 1, 2. pkt. , ændres  

 »Værdipapircentralen« til: »en værdipapircentral, jf. § 7, nr.  

 6, i lov om værdipapirhandel m.v.« 3. I § 23 a, stk. 1, 1. pkt., og stk. 2, § 23 b, stk. 1,  

 1. pkt., § 23 c, stk. 1, 1. led, § 23 d, 1. pkt., § 25, stk. 1, 3. pkt., § 25  

 a, stk. 1, 1. pkt., § 25 b, stk. 1, og § 41 a, nr. 1, 2 og  

3 , ændres »Værdipapircentralen« til: »en  

 værdipapircentral«.
 4. I § 23 a, stk. 3, 3. pkt., og stk. 4, og § 23  

 c, stk. 1, 2. led, og stk. 2, 1. pkt. , ændres  

 »Værdipapircentralen« til: »en værdipapircentral«.
5. I § 23 d, 2. pkt., ændres »et pengeinstitut, et  

 kreditinstitut, der har særlig tilladelse, eller et børsmæglerselskab.«  

 til: »en værdipapirhandler, jf. § 4, stk. 3, i lov om værdipapirhandel  

 m.v.« 6. § 28 c ophæves.
7. I § 40, 2. pkt., § 134 l, stk. 4, 2. pkt., og § 135,  

 stk. 6, 2. pkt., ændres »et børsmæglerselskab, et kreditinstitut,  

 der har tærlig tilladelse, eller et pengeinstitut.« til: »en  

 værdipapirhandler, jf. § 4, stk. 3, i lov om værdipapirhandel m.v.« 8. I § 51, stk. 3, § 56, stk. 5, og § 76, stk. 3, 1.  

 pkt., ændres »Københavns Fondsbørs« til: »en fondsbørs,  

 jf. § 7, nr. 1, i lov om værdipapirhandel m.v.« 9. I § 53, stk. 2 , ændres »§ 28 c« til: »§  

 29 i lov om værdipapirhandel m.v.« 10. § 159 c ophæves.
 11. I § 161, stk. 3, udgår »§ 28 c,».
 § 118. I lov om erhvervsdrivende fonde, jf. lovbekendtgørelse nr.  

 756 af 18. november 1991, foretages følgende ændring:
1. I § 9, stk. 4, 1. pkt. , ændres »Københavns  

 Fondsbørs« til: »en fondsbørs, jf. kapitel 3 i lov om  

 værdipapirhandel m.v.« § 119. I lov om banker og sparekasser m.v., jf. lovbekendtgørelse  

 nr. 182 af 20. marts 1995, som senest ændret ved lov nr. 367 og 368 af 14.  

 juni 1995, foretages følgende ændringer:
 1. I § 33, stk. 3, § 42 b, stk. 3, 1. pkt., og § 42 b,  

 stk. 3, 2. pkt. , ændres »Københavns Fondsbørs« til: »en  

 fondsbørs«.
 2. I § 42 b, stk. 5 , ændres  

 »Værdipapircentralen« til: »en værdipapircentral«.
 § 120. I lov om forsikringsvirksomhed, jf. lovbekendtgørelse nr.  

 963 af 29. november 1994, som ændret ved lov nr. 369 af 14. juni 1995,  

 foretages følgende ændringer:
 1. I § 128, stk. 1, nr. 9, 10 og 12 , ændres  

 »offentlig« til: »en«.
 2. I § 131, stk. 9, 2. pkt. , ændres  

 »Værdipapircentralen« til: »en værdipapircentral«.
 3. I § 182, stk. 7 , ændres »Københavns  

 Fondsbørs« til: »en fondsbørs«.
 § 121. I lov om tilsyn med firmapensionskasser, jf.  

 lovbekendtgørelse nr. 670 af 19. august 1993, som ændret ved lov nr. 363 af  

 18. maj 1994, foretages følgende ændring:
 1. I § 49, stk. 8, 2. pkt. , ændres  

 »Værdipapircentralen« til: »en værdipapircentral«.
 § 122. I lov om investeringsforeninger, jf. lovbekendtgørelse nr.  

 85 af 12. februar 1990, foretages følgende ændring:
 1. I § 43 a, 1. pkt. , ændres  

 »Værdipapircentralen« til: »en værdipapircentral«.
 § 123. I lov om rettens pleje, jf. lovbekendtgørelse nr. 905 af  

 10. november 1992, som senest ændret ved lov nr. 903 af 29. november 1995,  

 foretages følgende ændringer:
1. I § 526, stk. 3 og stk. 4, 3. pkt. , ændres  

 »registrerede fondsaktiver, jf. lov om en værdipapircentral« til:  

 »fondsaktiver, jf. § 59, stk. 2, i lov om værdipapirhandel m.v.« 2. § 538, stk. 1, 2. pkt. , ophæves, og i stedet  

 indsættes:
»Værdipapirer, jf. § 2 i lov om værdipapirhandel m.v., som har kurs  

 på en dansk eller udenlandsk fondsbørs, sælges dog gennem en  

 værdipapirhandler, jf. § 4, stk. 3, i lov om værdipapirhandel m.v.  

 Fogedretten kan bestemme, at værdipapirer, der har kurs på en autoriseret  

 markedsplads, jf. § 7, nr. 2, jf. § 40, stk. 1, i lov om værdipapirhandel  

 m.v., sælges gennem en værdipapirhandler.« 3. § 557 affattes således:
» § 557. Er udlæg foretaget i værdipapirer, jf. § 2 i lov om  

 værdipapirhandel m.v., som har kurs på en dansk eller udenlandsk fondsbørs,  

 bortsælges disse ikke ved tvangsauktion.
De nævnte værdipapirer sælges efter  

 anmodning fra udlægshaveren af fogedretten gennem en værdipapirhandler, jf. §  

 4, stk. 3, i lov om værdipapirhandel m.v.
Stk. 2. Er udlæg foretaget i værdipapirer, som har kurs på en  

 autoriseret markedsplads, jf. § 7, nr. 2, jf. § 40, stk. 1, i lov om  

 værdipapirhandel m.v., kan fogedretten bestemme, at disse ikke bortsælges ved  

 tvangsauktion, og at stk. 1, 2. pkt., finder tilsvarende anvendelse.« § 124. I lov om tinglysning, jf. lovbekendtgørelse nr. 622 af 15.  

 september 1986, som senest ændret ved § 2 i lov nr. 389 af 14. juni 1995,  

 foretages følgende ændring:
 1. § 41, stk. 2, affattes således:
»Stk. 2. Hvis der i et efterstående pantebrev er henvist til,  

 at det står tilbage for et lån i et af staten godkendt realkreditinstitut,  

 således at lånet kan indfries ved de af institutterne udstedte  

 ihændehavergældsbreve, der har kurs på en dansk fondsbørs, kræves  

 efterpanthaverens samtykke til forhøjelsen af renten på den foranstående  

 panteret samt til anbringelse på dennes plads af andre midler end de nævnte  

 midler.« § 125. I lov om skifte af dødsbo og fællesbo m.v., jf.  

 lovbekendtgørelse nr. 725 af 23. oktober 1986, som senest ændret ved § 14 i  

 lov nr. 389 af 14. juni 1995, foretages følgende ændring:
 1. § 28, stk. 1 , affattes således:
»Værdipapirer, jf. § 2 i lov om værdipapirhandel m.v., som har kurs  

 på en dansk eller udenlandsk fondsbørs, sælges gennem en værdipapirhandler,  

 jf. § 4, stk. 3, i lov om værdipapirhandel m.v.
Skifteretten kan bestemme, at  

 værdipapirer, der har kurs på en autoriseret markedsplads, jf. § 7, nr. 2,  

 jf. § 40, stk. 1, i lov om værdipapirhandel m.v., sælges gennem en  

 værdipapirhandler.« Afsnit IX Ikrafttrædelses- og overgangsbestemmelser m.v.
Kapitel 31 Ikrafttrædelses- og overgangsbestemmelser m.v.
§ 126. Tidspunktet for lovens eller dele af lovens ikrafttræden  

 fastsættes af erhvervsministeren, for så vidt angår § 105, nr. 1, 3-9, 12 og  

 13, og §§ 106-115 efter drøftelse med skatteministeren, og for så vidt angår  

 § 123-125 efter drøftelse med justitsministeren. § 105, nr. 2, 10 og 11,  

 træder i kraft dagen efter bekendtgørelsen i Lovtidende.
For  

 værdipapircentral- og clearingvirksomhed træder loven dog senest i kraft den  

 1. juni 1997. Loven skal dog senest være trådt i kraft den 1. juni 1996 med  

 undtagelse af § 6, stk. 3, der træder i kraft den 1. juni 1997.
 Stk. 2. Erhvervsministeren kan helt eller delvis ophæve lov om  

 Københavns Fondsbørs, jf. lovbekendtgørelse nr. 713 af 8. september 1993, lov  

 om en værdipapircentral, jf. lovbekendtgørelse nr. 807 af 6. oktober 1993,  

 samt lov nr. 213 af 10. april 1991 om prospekter ved første offentlige udbud  

 af visse værdipapirer.
 Stk. 3. § 105, nr. 1, 3-9, 12 og 13, § 106, nr. 1, § 107, § 108,  

 nr. 1, 2 og 4, § 109, § 110, § 112, nr. 2, og § 115 har virkning fra og med  

 indkomståret 1997, jf. dog stk. 6 og 7.
 Stk. 4. § 105, nr. 10, har virkning for selskaber og foreninger  

 m.v., der fra og med bestemmelsens ikrafttræden bliver omfattet af  

 selskabsskattelovens § 35 K.
 Stk. 5. § 112, nr. 1, har virkning fra og med indkomståret 1988.
 Stk. 6. Ved omdannelse af Københavns Fondsbørs og  

 Værdipapircentralen til et aktieselskab inden den 1. januar 1997 finder  

 fusionsskattelovens § 14 h, stk. 3, som affattet ved denne lovs § 112, nr. 2,  

 tilsvarende anvendelse.
 Stk. 7. Ved omdannelse af Garantifonden for Danske Optioner og  

 Futures til et aktieselskab inden den 1. januar 1997 finder  

 fusionsskattelovens § 14 h som affattet ved denne lovs § 112, nr. 2,  

 tilsvarende anvendelse.
 § 127. Uanset bestemmelserne i § 7, nr. 1, og § 8, stk. 2, nr. 1  

 og 2, kan Københavns Fondsbørs udøve børsvirksomhed indtil 1. juli 1997. Ved  

 udøvelsen af denne virksomhed betragtes Københavns Fondsbørs som en fondsbørs  

 efter denne lov.
Stk. 2. Uanset bestemmelserne i § 7, nr. 5 og 6, og § 8, stk. 2,  

 nr. 1 og 2, kan Værdipapircentralen og Garantifonden for Danske Optioner og  

 Futures fortsat udøve clearingvirksomhed.
Ved udøvelsen af denne virksomhed  

 betragtes Garantifonden for Danske Optioner og Futures og Værdipapircentralen  

 som clearingcentraler efter denne lov.
Stk. 3. Uanset bestemmelserne i § 7, nr. 6, og § 8, stk. 2, nr. 1  

 og 2, kan Værdipapircentralen fortsat udøve registreringsvirksomhed.
Ved  

 udøvelsen af denne virksomhed betragtes Værdipapircentralen som en  

 værdipapircentral efter denne lov.
 Stk. 4. Ved omdannelse af Københavns Fondsbørs til et aktieselskab  

 har medarbejderne i aktieselskabet ret til at udpege et bestyrelsesmedlem.  

 Ved omdannelse af Værdipapircentralen til et aktieselskab har medarbejderne i  

 aktieselskabet ret til at udpege to bestyrelsesmedlemmer.
 Stk. 5. Stk. 4 finder anvendelse i en periode på tre år fra  

 omdannelsen, hvorefter selskabets medarbejderes ret til at blive  

 repræsenteret i bestyrelsen reguleres af aktieselskabslovens bestemmelser.
§ 128. For aktieselskaber, der oprettes i henhold til § 101 eller  

 § 104, kan Finanstilsynet uanset bestemmelserne i § 8, stk. 2, nr. 2, meddele  

 tilladelse til udøvelse af henholdsvis børsvirksomhed, clearingvirksomhed og  

 registreringsvirksomhed, såfremt den ansvarlige kapital i selskabet på  

 tilladelsestidspunktet mindst udgør 40 mio. kr.
Heraf skal et beløb på mindst  

 16 mio. kr. være aktiekapital.
§ 129. Bestemmelsen i § 6, stk. 3, 1. pkt., vedrørende  

 kundesamtykke finder anvendelse på nye kundeforhold indgået efter  

 bestemmelsens ikrafttræden.
For eksisterende kundeforhold skal der senest 18  

 måneder efter, at § 6, stk. 3, 1. pkt., er trådt i kraft, være indhentet  

 samtykkeerklæring fra den enkelte kunde, såfremt en værdipapirhandler  

 opbevarer kundens værdipapirer i samledepot.
 § 130. Loven gælder ikke for Færøerne og Grønland, men kan med  

 undtagelse af §§ 105-115, § 123 og § 125 ved kongelig anordning sættes i  

 kraft for disse landsdele med de afvigelser, som de særlige færøske og  

 grønlandske forhold tilsiger.
 Stk. 2. § 125 kan ved kongelig anordning sættes i kraft for  

 Færøerne med de afvigelser, som de særlige færøske forhold tilsiger.
Oprindeligt fremsat forslag 1. afsnit Indledende bestemmelser Kapitel 1 Værdipapirhandel § 1. Denne lov finder anvendelse på værdipapirhandel.
 Stk. 2. Ved værdipapirhandel forstås:
1) offentligt udbud af værdipapirer, 2) køb og salg for egen eller tredjemands regning af værdipapirer, 3) formidling af køb og salg af værdipapirer, 4) erhvervsmæssig rådgivning vedrørende værdipapirer, 5) porteføljepleje, samt 6) afgivelse af emissionsgarantier.
 Stk. 3. Loven finder endvidere anvendelse på børsvirksomhed,  

 clearingvirksomhed og registreringsvirksomhed m.v.
 § 2. Denne lovs bestemmelser om værdipapirer finder anvendelse på  

 følgende instrumenter:
1) aktier og andre omsættelige værdipapirer, der kan sidestilles med  

 disse, 2) obligationer og andre omsættelige værdipapirer, der kan sidestilles med  

 disse, 3) andre værdipapirer, der omsættes, og hvormed værdipapirer som nævnt  

 under nr. 1 eller 2 kan erhverves ved tegning, ombytning eller kontant  

 betaling, 4) andele i investeringsforeninger, 5) pengemarkedsinstrumenter, der er optaget til notering på en fondsbørs,  

 samt indlåns- beviser og commercial papers, 6) finansielle futures og tilsvarende instrumenter, 7) fremtidige renteaftaler (FRA-kontrakter), 8) rente- og valutaswaps samt swaps på aktier og aktieindeks, 9) råvareinstrumenter m.v., herunder tilsvarende instrumenter, der  

 afregnes kontant, 10) optioner på at erhverve eller afhænde et værdipapir, der falder ind  

 under nr. 1 til 9 og optioner på aktie- og obligationsindeks, herunder  

 tilsvarende instrumenter, der afregnes kontant, 11) omsættelige pantebreve med pant i fast ejendom eller løsøre, og 12) andre instrumenter og kontrakter efter Fondsrådets beslutning.
 Stk. 2. Fondsrådet kan fastsætte regler om, at nærmere bestemte  

 instrumenter undtages fra denne lov.
 § 3. Enhver værdipapirhandel skal udføres på en redelig måde og i  

 overensstemmelse med god værdipapirhandelsskik.
 Stk. 2. Fondsrådet kan fastsætte regler om god  

 værdipapirhandelsskik.
Kapitel 2 Værdipapirhandlere § 4. Eneret til erhvervsmæssigt at rette henvendelse til  

 offentligheden og tilbyde sig som køber, sælger eller formidler af  

 værdipapirer, som nævnt i § 2, stk. 1, nr. 1-10 og 12 har:
1) pengeinstitutter, 2) fondsmæglerselskaber, 3) realkreditinstitutter, 4) kreditinstitutter med særlig tilladelse, 5) Danmarks Nationalbank, og 6) Kongeriget Danmarks Hypotekbank og Finansforvaltning.
 Stk. 2. Stk. 1 gælder ikke for henvendelser til offentligheden,  

 som en udsteder foretager vedrørende værdipapirer, som udstederen selv  

 udsteder.
 Stk. 3. Ved en værdipapirhandler forstås i denne lov en virksomhed  

 som nævnt i stk. 1, nr. 1-4.
 § 5. En værdipapirhandler skal indrette og lede sin virksomhed på  

 en sådan måde, at virksomheden:
1) har en sund administrativ og regnskabsmæssig praksis, 2) har betryggende kontrol- og sikkerhedsforanstaltninger på edb-området, 3) har fyldestgørende interne kontrolprocedurer, som også omfatter regler  

 for medarbejderes adgang til at foretage personlige transaktioner, samt 4) fører lister over udførte forretninger, som skal opbevares i 5 år.
 Stk. 2. En værdipapirhandler, Danmarks Nationalbank og Kongeriget  

 Danmarks Hypotekbank og Finansforvaltning skal:
1) handle loyalt og korrekt over for kunder og i disses bedste interesse  

 og under hensyn til markedets integritet, 2) udføre kunders handler med den nødvendige kompetence, omhu og hurtighed  

 og under hensyn til markedets integritet og kundernes bedste interesse, 3) have og effektivt anvende de ressourcer og fremgangsmåder, der er  

 nødvendige for den rette gennemførelse af sin virksomhed, og 4) bestræbe sig på, at der ikke opstår interessekonflikter, og når sådanne  

 ikke kan undgås, sørge for, at kunderne behandles korrekt.
Stk. 3. En værdipapirhandler skal desuden 1) udbede sig oplysninger hos kunderne om deres finansielle stilling,  

 investeringserfaring og målsætninger, som er relevante for gennemførelse af  

 de ønskede tjenesteydelser, 2) meddele de for kunden relevante oplysninger i sine kontrakter, herunder  

 hvilken erstatningsordning eller tilsvarende beskyttelse, der vil gælde for  

 den påtænkte transaktion, hvilken dækning der ydes i henhold til den ene  

 eller anden ordning, eller at sådanne ordninger og sådan beskyttelse ikke  

 findes, og 3) have retningslinier for, hvornår en ordre skal udføres over en  

 fondsbørs' systemer, og træffe foranstaltning til at sikre, at ordrer udføres  

 i overensstemmelse hermed.
 Stk. 4. Finanstilsynet kan fastsætte regler om de i stk. 1-3  

 angivne forhold.
 § 6. Det påhviler en værdipapirhandler at:
1) træffe fyldestgørende foranstaltninger for at sikre kundernes  

 ejendomsret til deres værdipapirer, 2) træffe fyldestgørende foranstaltninger for at sikre kundernes midler,  

 herunder opbevaring af kontanter som et led i porteføljeplejen for kunder i  

 form af depositum eller forskud på kunders afgivne ordrer om køb af  

 værdipapirer, og 3) organisere og opbygge sin virksomhed på en sådan måde, at risikoen for  

 interessekonflikter både mellem værdipapirhandlerens kunder indbyrdes og  

 mellem kunderne og værdipapirhandleren begrænses mest muligt.
 Stk. 2. En værdipapirhandler må ikke uden kundens samtykke  

 disponere over dennes værdipapirer.
Stk. 3. En værdipapirhandler kan opbevare kunders værdipapirer i  

 samme depot (samledepot), hvis værdipapirhandleren har informeret den enkelte  

 kunde om retsvirkningerne heraf, og denne har samtykket.
Finanstilsynet kan i  

 særlige tilfælde give tilladelse til, at kunders og en værdipapirhandlers  

 egne værdipapirer opbevares i samme depot.
Værdipapirhandleren skal føre et  

 register, hvoraf de enkeltes ejerforhold til de registrerede værdipapirer  

 klart fremgår.
 Stk. 4. I tilfælde af værdipapirhandlerens konkurs,  

 betalingsstandsning eller lignende kan den enkelte kunde på grundlag af  

 registeret udtage sine værdipapirer af et samledepot, såfremt der ikke  

 forinden er tvist om kundens ejendomsret.
 Stk. 5. Finanstilsynet kan fastsætte nærmere regler vedrørende de  

 i stk. 1-3 angivne forhold.
 Stk. 6. Finanstilsynet kan fratage en værdipapirhandler retten til  

 at føre samledepot efter stk. 3.
 Stk. 7. Bestemmelserne i stk. 1 og 2 finder tilsvarende anvendelse  

 på Danmarks Nationalbank og Kongeriget Danmarks Hypotekbank og  

 Finansforvaltning.
Kapitel 3 Fælles bestemmelser § 7. I denne lov forstås:
1) ved en fondsbørs et aktieselskab, der driver børsvirksomhed, 2) ved en autoriseret markedsplads et aktieselskab, der driver virksomhed  

 som autoriseret markedsplads, 3) ved en værdipapirmægler et aktieselskab, der driver  

 værdipapirmæglervirksomhed, 4) ved en pengemarkedsmægler et aktieselskab, der driver  

 pengemarkedsmæglervirksomhed, 5) ved en clearingcentral et aktieselskab, der driver clearingvirksomhed,  

 og 6) ved en værdipapircentral et aktieselskab, der driver  

 registreringsvirksomhed.
 § 8. Virksomhed omfattet af § 7 må ikke påbegyndes, før  

 Finanstilsynet har meddelt tilladelse hertil, jf. dog § 51, stk. 2.
 Stk. 2. Tilladelsen er betinget af:
1) at virksomheden drives i et aktieselskab, der er registreret i  

 Erhvervs- og Selskabsstyrelsen, 2) at selskabet har en aktiekapital, der for fondsbørser,  

 clearingcentraler og værdipapircentraler mindst skal udgøre 40 mio. kr., for  

 autoriserede markedspladser mindst skal udgøre 8 mio. kr., og for  

 værdipapirmæglere og pengemarkedsmæglere mindst skal udgøre 2,5 mio. kr.,  

 samt 3) at der er udarbejdet en driftsplan, forretningsgange samt kontrol- og  

 sikkerhedsforanstaltninger.
 Stk. 3. For en værdipapircentral er tilladelsen tillige betinget  

 af, at værdipapircentralen har et kapitalberedskab, jf. § 82.
 § 9. Finanstilsynet kan nægte et selskab tilladelse til at drive  

 virksomhed efter § 7, hvis et medlem af selskabets direktion eller  

 bestyrelse:
1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for et strafbart forhold, og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
Stk. 2. Når tilladelse nægtes, skal dette begrundes og meddeles  

 ansøgeren senest 3 måneder efter ansøgningens modtagelse, eller hvis  

 ansøgningen er ufuldstændig, senest 3 måneder efter, at ansøgeren har  

 fremsendt de oplysninger, der er nødvendige for at træffe afgørelsen.
Der  

 skal under alle omstændigheder træffes afgørelse senest 6 måneder efter  

 ansøgningens modtagelse.
 § 10. Enhver fysisk og juridisk person skal underrette  

 Finanstilsynet om disses direkte eller indirekte erhvervelse af mindst 10  

 pct. af aktiekapitalen eller stemmerettighederne, eller en mindre aktiepost,  

 der i øvrigt giver mulighed for at udøve en betydelig indflydelse på  

 forvaltningen af et aktieselskab omfattet af § 7, samt om størrelsen af disse  

 aktieposter.
 Stk. 2. Såfremt aktionærer, der er i besiddelse af de i stk. 1  

 fastsatte aktieposter i et aktieselskab omfattet af § 7, modvirker en  

 forsvarlig drift af dette, kan Finanstilsynet ophæve den stemmeret, der er  

 knyttet til de pågældende ejeres aktier, eller påbyde selskabet at følge  

 bestemte retningslinier.
 Stk. 3. Har Finanstilsynet ophævet stemmeretten i medfør af stk.  

 2, kan aktieposten ikke indgå i opgørelsen af den på generalforsamlingen  

 stemmeberettigede kapital.
 § 11. Et aktieselskab omfattet af § 7, skal meddele  

 Finanstilsynet, hvis det bliver bekendt med eller har formodning om, at nogen  

 har overtrådt loven, bekendtgørelser udstedt i henhold til loven eller groft  

 eller gentagne gange har overtrådt regler udstedt af en fondsbørs, en  

 clearingcentral eller en værdipapircentral.
 § 12. Bestyrelsen for et aktieselskab omfattet af § 7 skal bestå  

 af mindst 5 personer.
 Stk. 2. Bestemmelserne i aktieselskabslovens § 56, stk. 5, finder  

 tilsvarende anvendelse på aktieselskaber omfattet af § 7.
 Stk. 3. Direktører og andre ansatte i et aktieselskab omfattet af  

 § 7 må ikke for egen regning udføre eller deltage i spekulationsforretninger  

 med værdipapirer.
Stk. 4. Direktører, vicedirektører, underdirektører og dermed  

 ligestillede i et aktieselskab omfattet af § 7 må ikke eje eller drive  

 selvstændig erhvervsvirksomhed eller uden tilladelse fra Finanstilsynet som  

 bestyrelsesmedlem, ansat eller på anden måde deltage i ledelsen eller driften  

 af anden erhvervsvirksomhed.
De kan dog eje, drive eller deltage i  

 administrationen af fast ejendom.
Finanstilsynet kan i ganske særlige  

 tilfælde tillade undtagelser fra forbudet i 1. pkt., 1. led.
 Stk. 5. Ændringer i ledelse eller revision i et aktieselskab  

 omfattet af § 7, skal inden 2 uger meddeles Finanstilsynet.
 Stk. 6. Et aktieselskab omfattet af § 7, nr. 1 og 5-6, må ikke  

 uden Finanstilsynets godkendelse indgå aftaler af vidtrækkende betydning med  

 andre virksomheder vedrørende børsvirksomhed, virksomhed som autoriseret  

 markedsplads, værdipapirmæglervirksomhed, pengemarkedsmæglervirksomhed,  

 clearingvirksomhed og registreringsvirksomhed samt betalingsformidling.
 Stk. 7. Et aktieselskab omfattet af § 7, nr. 1 og 5-6, kan ikke  

 fusionere med et andet selskab uden Finanstilsynets godkendelse.
 § 13. Bestyrelse, revisorer samt direktører og øvrige ansatte i et  

 aktieselskab omfattet af § 7, nr. 1-5, må ikke uberettiget røbe, hvad de  

 under udøvelsen af deres stilling eller hverv har fået kundskab om.
 Stk. 2. Stk. 1 er ikke til hinder for, at et aktieselskab omfattet  

 af § 7, nr. 1-5 som led i et samarbejde med andre aktieselskaber omfattet af  

 § 7, et reguleret marked for værdipapirer i et land inden for den Europæiske  

 Union eller i lande, som Fællesskabet har indgået samarbejdsaftale med eller  

 et af Finanstilsynet anerkendt udenlandsk reguleret marked, clearingcentral  

 og værdipapircentral, videregiver oplysninger til disse, såfremt  

 oplysningerne er undergivet tilsvarende tavshedspligt hos modtagerne.
 Stk. 3. Omfattet af stk. 1 er tillige oplysninger, som et  

 aktieselskab omfattet af § 7, nr. 1-5 modtager fra andre aktieselskaber  

 omfattet af § 7, nr. 1-5, eller udenlandske regulerede markeder med angivelse  

 af, at oplysningerne er hemmelige eller fortrolige, eller hvor dette følger  

 af oplysningernes karakter.
 Stk. 4. For værdipapircentraler gælder reglerne i § 60, stk. 2-4.
§ 14. Årsregnskabet og årsberetningen for et aktieselskab omfattet  

 af § 7 skal indsendes til Finanstilsynet i to eksemplarer.
Finanstilsynet  

 sender et eksemplar af årsregnskabet og årsberetningen til Erhvervs- og  

 Selskabsstyrelsen, som bekendtgør modtagelsen i styrelsens  

 edb-informationssystem.
De modtagne årsregnskaber og årsberetninger er  

 offentligt tilgængelige i Erhvervs- og Selskabsstyrelsen.
 Stk. 2. Finanstilsynet kan fastsætte regler om regnskabsaflæggelse  

 og om revisionens, herunder systemrevisionens, gennemførelse i aktieselskaber  

 omfattet af § 7.
 Stk. 3. Finanstilsynet kan fastsætte regler om regnskab på  

 konsolideret basis.
 § 15. Den ansvarlige kapital i et aktieselskab omfattet af § 7,  

 nr. 1-2 og 5-6 beregnes som den indbetalte aktiekapital med fradrag af  

 beholdningen af egne aktier, immaterielle aktiver og årets løbende underskud  

 og tillagt overkurs ved emission samt reserver.
 Stk. 2. Finanstilsynet kan fastsætte kapitaldækningsregler og  

 regler om afdækning af de af § 7 omfattede aktieselskabers risici.
2. afsnit Handel Kapitel 4 Børsvirksomhed § 16. Ved børsvirksomhed forstås regelmæssig drift af et marked,  

 hvor der optages værdipapirer til notering.
Ved børsvirksomhed forstås  

 tillige regelmæssig drift af et marked, hvor værdipapirer, der er optaget til  

 notering på et marked som nævnt under nr. 1-4, optages til handel mellem  

 markedets medlemmer på egne eller kunders vegne:
1) en dansk fondsbørs, 2) en fondsbørs eller et tilsvarende reguleret marked i et land inden for  

 den Europæiske Union, 3) en fondsbørs eller et tilsvarende reguleret marked i lande, som  

 Fællesskabet har indgået samarbejdsaftale med, eller 4) et af Finanstilsynet anerkendt tilsvarende reguleret marked uden for  

 den Europæiske Union.
 Stk. 2. Såfremt en eller flere værdipapirhandlere alene eller i  

 forening med andre driver et marked, hvor der regelmæssigt handles noterede  

 værdipapirer i et væsentligt omfang, kan Finanstilsynet beslutte, at det skal  

 opfylde bestemmelserne i kapitel 4-10. Dette gælder dog ikke, såfremt  

 markedet er omfattet af kapitel 13 eller 14.
Stk. 3. De fondsbørser, der har fået Finanstilsynets tilladelse  

 til at drive børsvirksomhed, er eneberettigede til i deres navn at benytte  

 betegnelsen »fondsbørs«.
Andre virksomheder må ikke i deres navn  

 eller i betegnelsen af deres virksomhed benytte ordet »fondsbørs«  

 eller betegnelser, der er egnet til at fremkalde det indtryk, at de er  

 fondsbørser.
 Stk. 4. Vedtægterne for en fondsbørs skal i formålsbestemmelsen  

 indeholde oplysninger om, hvilke typer af værdipapirer der kan optages til  

 notering.
§ 17. En fondsbørs kan drive anden virksomhed, der er accessorisk  

 til børsvirksomhed, herunder som clearingcentral, værdipapircentral og  

 autoriseret markedsplads.
Finanstilsynet kan beslutte, at den accessoriske  

 virksomhed skal udøves i et andet selskab.
Stk. 2. Hvis en fondsbørs tillige driver virksomhed som  

 clearingcentral, finder bestemmelserne i § 52, § 53, stk. 1, §§ 54-58  

 anvendelse på selskabets virksomhed.
Regler udstedt i medfør af § 55, stk. 4,  

 finder tilsvarende anvendelse på selskabets virksomhed.
 Stk. 3. Hvis en fondsbørs tillige driver virksomhed som  

 værdipapircentral, finder bestemmelserne i § 8, stk. 3, § 60, §§ 62-82 og §§  

 90-91 anvendelse på selskabets virksomhed.
 Stk. 4. Hvis en fondsbørs tillige driver virksomhed som  

 autoriseret markedsplads, finder bestemmelserne i kapitel 11 anvendelse på  

 selskabets virksomhed.
 § 18. Bestyrelsen for en fondsbørs er ansvarlig for, at  

 børsvirksomheden foregår på en hensigtsmæssig og betryggende måde.
 Stk. 2. Det påhviler den enkelte fondsbørs:
1) at sørge for, at de nødvendige værdipapirhandelssystemer og  

 informationssystemer er til rådighed, 2) at virke for, at handel og kursnotering finder sted på en måde, der  

 sikrer, at handelen og prisdannelsen på fondsbørsen foregår på en redelig og  

 gennemskuelig måde og inden for lovgivningens rammer sikrer alle berørte en  

 ligelig behandling, og 3) at påse, at udstedere af værdipapirer og fondsbørsmedlemmer overholder  

 reglerne efter § 19.
 Stk. 3. Hvis et fondsbørsmedlem groft eller gentagne gange  

 tilsidesætter vilkårene i tilslutningsaftalen, jf. § 19, stk. 1, kan  

 fondsbørsen ophæve tilslutningsaftalen.
 § 19. For at sikre investorbeskyttelse og ligebehandling af  

 markedsdeltagerne skal en fondsbørs fastsætte:
1) regler, der indeholder vilkårene for markedets funktion og  

 gennemsigtighed, 2) regler for adgang til markedet, herunder tilslutningsaftaler, og 3) børsetiske regler.
 Stk. 2. En fondsbørs kan endvidere fastsætte supplerende  

 bestemmelser, der udfylder Fondsrådets bestemmelser om markedets funktion,  

 herunder regler om oplysningsforpligtelser, jf. § 30, om indberetning af  

 handler til løbende markedsovervågnings- og informationsformål, jf. § 33,  

 stk. 4, om betingelser for optagelse til handel eller notering, jf. § 21,  

 stk. 2, og § 22, stk. 4, samt om prospekters indhold, jf. § 23, stk. 3.
Kapitel 5 Adgang til en fondsbørs § 20. Værdipapirhandlere, jf. § 4, stk. 3, og Danmarks  

 Nationalbank kan blive medlemmer af en fondsbørs (fondsbørsmedlemmer).
 Stk. 2. Senest samtidig med at en fondsbørs har imødekommet en  

 værdipapirhandlers ansøgning om at blive fondsbørsmedlem, skal fondsbørsen  

 give Finanstilsynet meddelelse herom.
Kapitel 6 Optagelse m.v. af værdipapirer til notering eller handel på en  

 fondsbørs § 21. Efter bestemmelserne i §§ 22-25 kan en fondsbørs optage  

 værdipapirer, som nævnt i § 2, stk. 1, nr. 1-10 og 12 til notering, medmindre  

 de i medfør af § 2, stk. 2, er undtaget fra loven.
 Stk. 2. Endvidere kan en fondsbørs optage værdipapirer, der er  

 optaget til notering på en anden fondsbørs, til handel efter regler fastsat  

 af Fondsrådet.
 § 22. Værdipapirer skal optages til notering på en fondsbørs efter  

 ansøgning fra udstederen, såfremt lovgivningens betingelser er opfyldt, de  

 pågældende værdipapirer er omfattet af fondsbørsens formålsbestemmelse og den  

 fondsbørs, hvorpå optagelse til notering søges, skønner, at handel og  

 kursnotering har offentlig interesse.
 Stk. 2. En fondsbørs kan stille enhver særlig betingelse for et  

 værdipapirs optagelse til notering, der må anses for nødvendig for at  

 beskytte investorerne og værdipapirmarkedet.
 Stk. 3. En fondsbørs kan afslå en ansøgning om optagelse af et  

 værdipapir, såfremt den skønner, at optagelsen på grund af udstederens  

 forhold eller værdipapirets opbygning vil være i modstrid med investorernes  

 og værdipapirmarkedets interesse.
 Stk. 4. Fondsrådet fastsætter regler om betingelser for optagelse  

 af værdipapirer til notering på en fondsbørs.
 § 23. Ved ansøgning om værdipapirers optagelse til notering på en  

 fondsbørs skal der med henblik på offentliggørelse foreligge et prospekt med  

 de oplysninger, der af den pågældende fondsbørs anses for fornødne for, at  

 investorerne og deres investeringsrådgivere kan danne sig et velbegrundet  

 skøn over udstederens aktiver og passiver, finansielle stilling, resultater  

 og udsigter, samt over de rettigheder, der er knyttet til disse værdipapirer.
 Stk. 2. Et prospekt skal udarbejdes i overensstemmelse med god  

 prospektskik og skal præsenteres på en måde, som gør det muligt at forstå  

 indholdet og vurdere betydningen af den givne information.
 Stk. 3. Fondsrådet fastsætter regler for prospekters indhold.  

 Fondsrådet kan i særlige tilfælde undtage fra pligten til at udarbejde et  

 prospekt.
 § 24. Den fondsbørs, hvorpå et værdipapir søges optaget til  

 notering, træffer beslutning om værdipapirets optagelse til notering og  

 prospektets godkendelse efter §§ 22 og 23.
 Stk. 2. Fondsrådet fastsætter regler om prospekters godkendelse i  

 de tilfælde, hvor værdipapirer ønskes optaget til notering på flere  

 fondsbørser.
 § 25. Offentlig udbud til tegning eller salg af værdipapirer,  

 hvorom der er indgivet ansøgning om optagelse til notering på en fondsbørs,  

 må ikke ske, førend et prospekt er godkendt og offentliggjort i  

 overensstemmelse med de herom fastsatte regler.
 Stk. 2. Fondsrådet fastsætter regler om udbudsmateriale og  

 prospekters offentliggørelse.
 § 26. En fondsbørs kan bestemme, at et værdipapir skal slettes fra  

 noteringen på den pågældende fondsbørs, såfremt denne finder, at noteringen  

 ikke længere er i investorernes, låntagernes eller værdipapirmarkedets  

 interesse.
 Stk. 2. Mister en udsteder rådigheden over sit bo, slettes dennes  

 værdipapirer fra noteringen.
 Stk. 3. Fremsætter en udsteder, hvis værdipapirer er noteret på en  

 fondsbørs, anmodning om sletning fra noteringen, skal anmodningen tages til  

 følge, medmindre fondsbørsen finder, at sletningen ikke er i investorernes,  

 låntagernes eller værdipapirmarkedets interesse.
 Stk. 4. En udsteder har ret til at få et værdipapir slettet fra  

 noteringen på en fondsbørs, såfremt værdipapiret i forbindelse hermed optages  

 eller er optaget til notering på en anden fondsbørs.
 Stk. 5. Fondsrådet fastsætter regler om sletning og suspension af  

 værdipapirer fra noteringen.
Kapitel 7 Oplysningsforpligtelser § 27. En udsteder af værdipapirer, der er optaget til notering på  

 en fondsbørs, skal straks offentliggøre oplysninger om væsentlige forhold,  

 der vedrører virksomheden, og som kan antages at få betydning for  

 kursdannelsen på værdipapirerne.
 Stk. 2. En udsteder skal periodevis offentliggøre regnskabsmæssige  

 oplysninger, jf. § 30, stk. 1.
 Stk. 3. Offentliggørelse anses, medmindre andet er foreskrevet, at  

 være sket, når meddelelsen er kommet frem til den fondsbørs, hvorpå  

 udstederens værdipapirer er optaget til notering.
 § 28. Et selskab, der har aktier optaget til notering på en  

 fondsbørs, skal straks give fondsbørsen meddelelse om selskabets og dets  

 datterselskabers samlede besiddelse af aktier i selskabet, når den pålydende  

 værdi heraf udgør 2 pct. eller mere af aktiekapitalen i selskabet.  

 Fondsbørsen indberetter straks oplysningerne til Erhvervs- og  

 Selskabsstyrelsen.
 Stk. 2. Bestemmelsen i stk. 1 finder tilsvarende anvendelse, når  

 aktiebesiddelsen efterfølgende ændres i forhold til den senest meddelte  

 besiddelse, og ændringen udgør 2 pct. eller mere af aktiekapitalen.
 Stk. 3. De i stk. 1 og 2 nævnte meddelelser til en fondsbørs skal  

 indeholde oplysning om den aktuelle besiddelse fordelt på aktieklasser og om  

 den til fondsbørsen senest indberettede aktiebesiddelse.
§ 29. Enhver, der besidder aktier i selskaber, der har aktier  

 optaget til notering på en fondsbørs, skal i de i stk. 2 nævnte tilfælde  

 straks give meddelelse til fondsbørsen og selskabet om besiddelser af aktier  

 i selskabet.
Fondsbørsen indberetter straks oplysningerne til Erhvervs- og  

 Selskabsstyrelsen.
 Stk. 2. Meddelelse om aktiebesiddelse efter stk. 1 skal gives,  

 når:
1) aktiernes stemmeret udgør mindst 5 pct. af aktiekapitalens  

 stemmerettigheder, eller deres pålydende værdi udgør 5 pct. af  

 aktiekapitalen, eller 2) ændring i et allerede meddelt besiddelsesforhold bevirker, at grænser  

 med 5 pct.'s mellemrum fra 10 pct. til 100 pct. samt grænser på 1/3 eller 2/3  

 af aktiekapitalens stemmerettigheder eller pålydende værdi nås eller ikke  

 længere er nået, eller ændringen bevirker, at grænserne i nr. 1 ikke længere  

 er nået.
 Stk. 3. Erhvervs- og Selskabsstyrelsen fastsætter regler om  

 besiddelse og om meddelelse om besiddelse af aktier efter stk. 1 og 2.  

 Erhvervs- og Selskabsstyrelsen kan fastsætte regler om besiddelse og om  

 meddelelse om besiddelse af aktier i danske selskaber, der har aktier optaget  

 til notering på en fondsbørs i et andet land inden for Den Europæiske Union  

 eller i lande, som Fællesskabet har indgået samarbejdsaftale med.
 § 30. Fondsrådet fastsætter regler om udstederes og aktionærers  

 oplysningsforpligtelse over for en fondsbørs, herunder om muligheden for  

 dispensation.
 Stk. 2. Fondsrådet fastsætter regler om oplysningsforpligtelse,  

 såfremt en udsteder har værdipapirer optaget til notering på flere  

 fondsbørser.
Kapitel 8 Overtagelsestilbud § 31. Overdrages en aktiepost direkte eller indirekte i et  

 selskab, der har en eller flere aktieklasser optaget til notering på en  

 fondsbørs, skal erhververen give alle selskabets aktionærer mulighed for at  

 afhænde deres aktier på identiske betingelser, hvis overdragelsen medfører,  

 at erhververen:
1) kommer til at besidde flertallet af stemmerettighederne i selskabet, 2) får ret til at udnævne eller afsætte et flertal af selskabets  

 bestyrelsesmedlemmer, 3) får ret til at udøve en bestemmende indflydelse over selskabet på  

 grundlag af vedtægterne eller aftale med dette i øvrigt, eller 4) på grundlag af aftale med andre aktionærer kommer til at råde over  

 flertallet af stemmerettighederne i selskabet.
 Den pågældende fondsbørs påser overholdelse af 1. pkt.
 Stk. 2. Fondsrådet kan fritage fra forpligtelsen i stk. 1, 1.  

 pkt., såfremt særlige forhold gør sig gældende.
 § 32. Ved tilbud om overtagelse af aktier efter § 31 skal  

 erhververen udarbejde og offentliggøre et tilbudsdokument, som indeholder  

 oplysninger om tilbuddets økonomiske og andre vilkår, herunder frist for  

 accept af tilbuddet, samt andre oplysninger som må anses for fornødne, for at  

 aktionærerne kan danne sig et velbegrundet skøn over tilbuddet.
 Stk. 2. Når der uden at der foreligger tilbudspligt efter § 31 i  

 øvrigt offentligt fremsættes tilbud om at overtage aktier i et selskab, der  

 har en eller flere aktieklasser noteret på en fondsbørs, skal der ligeledes  

 udarbejdes et tilbudsdokument i overensstemmelse med stk. 1.
 Stk. 3. Fondsrådet fastsætter regler om tilbudspligt efter § 31,  

 stk. 1, og om tilbudsdokumentets indhold og offentliggørelse.
Kapitel 9 Indberetning af handler § 33. En værdipapirhandler skal straks indberette aftaler om  

 overdragelse til eje af værdipapirer, der er optaget til notering eller  

 handel på en fondsbørs eller handles på en autoriseret markedsplads eller et  

 tilsvarende reguleret marked for værdipapirer i et land inden for den  

 Europæiske Union eller i lande, som Fællesskabet har indgået samarbejdsaftale  

 med, såfremt værdipapirhandleren har medvirket i handelen.
 Stk. 2. Fondsrådet kan bestemme, at indberetningspligt tillige  

 påhviler andre og kan desuden i særlige tilfælde udstrække  

 indberetningspligten til at omfatte andre unoterede værdipapirer, end dem der  

 handles på en autoriseret markedsplads.
 Stk. 3. Den indberetningspligtige skal opbevare dokumentation for  

 den indberettede handel i mindst 5 år, efter at indberetningen er foretaget.
Stk. 4. Fondsrådet fastsætter nærmere bestemmelser om  

 indberetningspligten, herunder omfang og indhold, og hvortil der skal  

 indberettes.
En Fondsbørs fastsætter regler om betaling af gebyrer for  

 indberetninger og offentliggørelse.
Kapitel 10 Misbrug af intern viden og kursmanipulation § 34. Reglerne i dette kapitel omfatter misbrug af intern viden og  

 kursmanipulation vedrørende:
 1) Værdipapirer, der er optaget til notering eller handel på en fondsbørs  

 eller handles på en autoriseret markedsplads eller tilsvarende regulerede  

 markeder for værdipapirer i et land inden for Den Europæiske Union eller i  

 lande, som Fællesskabet har indgået samarbejdsaftale med.
 2) Unoterede instrumenter, der er knyttet til et eller flere værdipapirer,  

 der er optaget til notering på en fondsbørs.
Stk. 2. Ved intern viden forstås ikke offentliggjorte oplysninger  

 om udstedere af værdipapirer, værdipapirer eller markedsforhold vedrørende  

 disse, som må antages at få betydning for kursdannelsen på et eller flere  

 værdipapirer, hvis oplysningerne blev offentliggjort.
En oplysning anses for  

 offentliggjort, når der er sket en for markedet generel og relevant  

 videreformidling af denne.
Som sådan offentliggørelse anses meddelelse til en  

 fondsbørs, når oplysningen er videresendt herfra.
 Stk. 3. Ved kursmanipulation forstås handlinger som nr. 1-3, der  

 er egnet til at påvirke kursen på værdipapirer eller unoterede instrumenter  

 efter stk. 1 i en retning, der ikke svarer til disses værdi på markedet ved:
1) offentliggørelse eller udspredelse af urigtige oplysninger om en  

 udsteder af værdipapirer, 2) handel med egne værdipapirer, eller 3) handel med sig selv.
 § 35. Køb, salg og tilskyndelse til køb eller salg af et  

 værdipapir må ikke foretages af nogen, der har intern viden, som kan være af  

 betydning for handelen.
 Stk. 2. Har en værdipapirhandler viden eller formodning om, at  

 den, der ønsker at købe eller sælge værdipapirer, er i besiddelse af intern  

 viden, må værdipapirhandleren ikke medvirke til handelens gennemførelse.
 Stk. 3. Uanset bestemmelsen i stk. 1 kan værdipapirhandlere  

 foretage sædvanlig handel, såfremt handelen sker på en kundes vegne og som et  

 normalt led i effektueringen af kundens ordre, eller handelen sker som et  

 normalt led i værdipapirhandlerens funktion som market-maker i det pågældende  

 værdipapir.
 Stk. 4. Bestemmelsen i stk. 1 og 2 finder ikke anvendelse på  

 transaktioner, der udføres af en suveræn stat, dens centralbank eller den,  

 der handler på disses vegne, når transaktionerne sker som led i vedkommende  

 stats pengepolitik, valutapolitik eller gældsforvaltningspolitik.
 § 36. Den, der er i besiddelse af intern viden, må ikke videregive  

 denne viden til andre, medmindre videregivelsen er et normalt led i udøvelsen  

 af vedkommendes beskæftigelse, erhverv eller funktion.
Stk. 2. Udstedere af værdipapirer, der er optaget til notering  

 eller handel på en fondsbørs eller til handel på en autoriseret markedsplads,  

 skal udarbejde interne regler med det formål at hindre, at intern viden er  

 tilgængelig for andre end dem, der har et behov herfor.
Tilsvarende regler  

 skal udarbejdes af offentlige myndigheder og virksomheder, herunder  

 værdipapirhandlere, advokater og revisorer, som i kraft af deres  

 virksomhedsudøvelse regelmæssigt kommer i besiddelse af intern viden.
 § 37. En udsteder af værdipapirer, der er optaget til notering på  

 en fondsbørs eller til handel på en autoriseret markedsplads, og dennes  

 moderselskab skal udarbejde interne regler for bestyrelsesmedlemmers,  

 direktørers og andre medarbejderes adgang til for egen eller tredjemands  

 regning at handle med de af udstederen udstedte børsnoterede værdipapirer og  

 dertil knyttede finansielle kontrakter.
 Stk. 2. Offentlige myndigheder og virksomheder, herunder  

 værdipapirhandlere, advokater og revisorer, der i kraft af deres  

 virksomhedsudøvelse regelmæssigt kommer i besiddelse af intern viden, skal  

 udarbejde interne regler som foreskrevet i stk. 1. Er de i 1. pkt. nævnte  

 virksomheder organiseret som interessentskaber, kommanditselskaber eller  

 lignende, skal de interne regler tillige omfatte ejerne.
 Stk. 3. Interne regler udstedt efter stk. 1 og 2 samt § 36, stk.  

 2, skal på forlangende udleveres til den enkelte fondsbørs eller autoriserede  

 markedsplads og Finanstilsynet.
§ 38. Medvirker en værdipapirhandler ved handel med værdipapirer,  

 skal den, der køber eller sælger værdipapirerne, identificere sig over for  

 værdipapirhandleren.
Identifikationen skal omfatte navn, adresse og CPR-  

 eller SE-nummer eller anden lignende identifikation, hvis den pågældende ikke  

 har et CPR- eller SE-nummer.
Sker handelen på vegne af tredjemand, skal dette  

 tillige oplyses.
 Stk. 2. Værdipapirhandleren skal registrere de i stk. 1 nævnte  

 oplysninger og opbevare oplysningerne i 5 år.
 § 39. Kursmanipulation eller forsøg herpå må ikke finde sted.
 Stk. 2. Har en værdipapirhandler viden eller formodning om, at  

 den, der ønsker at købe eller sælge værdipapirer, har foretaget  

 kursmanipulation, må værdipapirhandleren ikke medvirke til handelens  

 gennemførelse.
Kapitel 11 Virksomhed som autoriseret markedsplads § 40. Ved virksomhed som autoriseret markedsplads forstås  

 regelmæssig omsætning af værdipapirer, som ikke er noterede på en fondsbørs  

 (unoterede).
 Stk. 2. Unoterede værdipapirer kan på en udsteders anmodning  

 optages til handel på en autoriseret markedsplads, såfremt lovens betingelser  

 er opfyldt, de pågældende unoterede værdipapirer er omfattet af den  

 autoriserede markedsplads' formålsbestemmelse og den autoriserede  

 markedsplads skønner, at handel med disse papirer har offentlig interesse.
 Stk. 3. Vedtægterne for en autoriseret markedsplads skal i  

 formålsbestemmelsen indeholde oplysninger om, hvilke typer af unoterede  

 værdipapirer der kan omsættes.
 § 41. Bestyrelsen for en autoriseret markedsplads er ansvarlig  

 for, at markedspladsens virksomhed foregår på en hensigtsmæssig og  

 betryggende måde.
 Stk. 2. Det påhviler den enkelte autoriserede markedsplads:
1) at sørge for, at de nødvendige værdipapirhandelssystemer og  

 informationssystemer er til rådighed, 2) at virke for, at handel finder sted på en måde, der sikrer, at handelen  

 foregår på en redelig og gennemskuelig måde og inden for lovgivningens rammer  

 sikrer alle berørte en ligelig behandling, og 3) at påse, at udstedere og medlemmer af den autoriserede markedsplads  

 overholder reglerne efter stk. 3.
 Stk. 3. En autoriseret markedsplads skal fastsætte:
1) regler for optagelse af værdipapirer til handel på markedspladsen samt  

 udstederes og aktionærers oplysningsforpligtelser, 2) regler om vilkårene for at være medlem af markedspladsen, og 3) regler for indberetning af handel til løbende markedsovervågnings- og  

 informationsformål.
 Stk. 4. Hvis et medlem af den autoriserede markedsplads groft  

 eller gentagne gange tilsidesætter vilkårene for at være medlem af  

 markedspladsen, jf. stk. 3, nr. 2, kan den autoriserede markedsplads ophæve  

 medlemskabet.
 § 42. En autoriseret markedsplads kan bestemme, at et unoteret  

 værdipapir ikke længere skal handles på markedspladsen, såfremt denne finder,  

 at det unoterede værdipapir ikke længere er i investorernes eller  

 værdipapirmarkedets interesse.
 Stk. 2. Mister en udsteder rådigheden over sit bo, kan dennes  

 værdipapirer ikke længere handles.
 Stk. 3. Fremsætter en udsteder, hvis unoterede værdipapirer  

 handles på markedspladsen, anmodning om, at handlen skal ophøre, skal  

 anmodningen tages til følge, medmindre den autoriserede markedsplads finder,  

 at ophøret ikke er i investorernes eller værdipapirmarkedets interesse.
 Stk. 4. Handlen med et unoteret værdipapir skal ophøre senest  

 samtidig med, at værdipapiret optages til notering på en fondsbørs.
 Stk. 5. Den autoriserede markedsplads skal fastsætte regler om de  

 nærmere betingelser for ophør af handel med unoterede værdipapirer.
Kapitel 12 Prospekter ved første offentlige udbud af visse værdipapirer § 43. Dette kapitel finder anvendelse på første udbud til  

 offentligheden af værdipapirer, som ikke ønskes optaget til notering på en  

 fondsbørs.
 Stk. 2. Reglerne i dette kapitel omfatter følgende værdipapirer:
1) aktier og andre omsættelige værdipapirer, der kan sidestilles med  

 disse, 2) obligationer med en løbetid på mindst 1 år og andre omsættelige  

 værdipapirer, der kan sidestilles med disse, og 3) alle andre omsættelige værdipapirer, hvormed værdipapirer som nævnt  

 under nr. 1 eller 2, kan erhverves ved tegning eller ombytning.
 Stk. 3. Fondsrådet kan fastsætte regler om, at udbud af nærmere  

 bestemte værdipapirer undtages fra denne lov.
 § 44. Ved udbud af værdipapirer skal der offentliggøres et  

 prospekt, der skal være overskueligt og give et retvisende billede af  

 udstederens aktiver og passiver, dennes økonomiske stilling, resultater samt  

 forventede udvikling.
 Stk. 2. Prospektet skal indeholde oplysninger om de rettigheder,  

 der er knyttet til de udstedte værdipapirer.
 Stk. 3. Et prospekt, der opfylder de krav, der i medfør af lovens  

 kapitel 6 er fastsat til prospekter for værdipapirer, der ønskes optaget til  

 notering på en fondsbørs, kan træde i stedet for et prospekt som nævnt i stk.  

 1. Prospektet skal inden bekendtgørelse godkendes af Fondsrådet, jf. § 45,  

 stk. 2.
Stk. 4. Et prospekt, der opfylder kravene til prospekter for  

 værdipapirer, som ønskes optaget til officiel notering på en fondsbørs i en  

 anden medlemsstat inden for Den Europæiske Union efter bestemmelser i  

 direktiv 80/390/EØF med senere ændringer, og som er godkendt af den  

 kompetente myndighed i den pågældende medlemsstat, sidestilles med et  

 prospekt som nævnt i stk. 1. Prospektet skal være affattet på et sprog  

 godkendt af Fondsrådet.
Prospektet skal inden bekendtgørelse, jf. § 45, stk.  

 2 forelægges Fondsrådet, der påser, at betingelserne efter 1. og 2. pkt. er  

 opfyldt.
 Stk. 5. Fondsrådet fastsætter regler om prospektets indhold.
 § 45. Prospekter, som nævnt i § 44, skal indsendes til Fondsrådet.
 Stk. 2. Fondsrådet påser, at prospekter, som nævnt i § 44,  

 opfylder forskrifterne i dette kapitel og bestemmelser fastsat i medfør  

 heraf.
 Stk. 3. Modtagelse af prospekter, som nævnt i § 44, registreres i  

 og offentliggøres af Erhvervs- og Selskabsstyrelsen.
 Stk. 4. Fondsrådet fastsætter regler om betaling af gebyrer for  

 behandling af prospekter.
 Stk. 5. Erhvervs- og Selskabsstyrelsen fastsætter regler om  

 offentliggørelse af modtagelse af prospekter omfattet af dette kapitel og om  

 betaling af gebyrer for offentliggørelsen.
 § 46. Udbud til offentligheden må ikke finde sted, før prospektet  

 er offentliggjort efter de regler, som er fastsat i medfør af § 45, stk. 5.
 Stk. 2. Fondsrådet kan fastsætte regler om det nærmere indhold af  

 udbudsmateriale.
Kapitel 13 Værdipapirmæglere § 47. Ved værdipapirmæglervirksomhed forstås regelmæssig drift af  

 et marked, hvor der mellem værdipapirhandlere samt Danmarks Nationalbank  

 sammenføres bud og udbud om køb og salg af værdipapirer, der er optaget til  

 notering eller handel på en fondsbørs.
 Stk. 2. Fondsrådet kan efter indstilling fra den fondsbørs, hvor  

 det pågældende værdipapir er noteret eller handlet, tillade, at der etableres  

 værdipapirmæglervirksomhed og kan i forbindelse hermed fastsætte de nærmere  

 vilkår for værdipapirmægleres virksomhed.
Kapitel 14 Pengemarkedsmæglere § 48. Ved pengemarkedsmæglervirksomhed forstås regelmæssig drift  

 af et marked, hvor der mellem deltagerne på pengemarkedet handles eller  

 udveksles:
1) ind- og udlån, 2) pengemarkedsrelaterede værdipapirer, der er optaget til notering eller  

 handel på en fondsbørs, og 3) andre pengemarkedsrelaterede værdipapirer.
 Stk. 2. Udbud og bud om køb og salg af de i stk. 1, nr. 2,  

 omfattede værdipapirer mellem værdipapirhandlere samt Danmarks Nationalbank  

 kan kun regelmæssigt sammenføres af fondsbørser og autoriserede  

 pengemarkedsmæglere.
 Stk. 3. Fondsrådet kan fastsætte bestemmelser for autoriserede  

 pengemarkedsmægleres drift af markeder for pengemarkedsrelaterede  

 værdipapirer, der er optaget til notering eller handel på en fondsbørs.  

 Fondsrådet kan bestemme, at en autoriseret pengemarkedsmægler må udøve  

 virksomhed som værdipapirmægler.
 § 49. En autoriseret pengemarkedsmægler skal drive sin virksomhed  

 på en redelig og gennemskuelig måde og sikre alle berørte en ligelig  

 behandling inden for lovgivningens rammer.
3. afsnit Clearing og afvikling Kapitel 15 Clearingvirksomhed § 50. Ved clearing forstås opgørelse af forpligtelser og  

 rettigheder ved en aftalt udveksling af ydelser i forbindelse med  

 transaktioner med værdipapirer.
 Stk. 2. Ved afvikling forstås udveksling af ydelser til opfyldelse  

 af parternes forpligtelser i forbindelse med transaktioner med værdipapirer.
Stk. 3. Ved clearingvirksomhed forstås regelmæssig virksomhed, som  

 består i på clearingdeltagernes vegne at gennemføre clearing, afvikling eller  

 clearing og afvikling af transaktioner med værdipapirer, herunder at indtræde  

 som part i transaktionerne eller på anden måde sikre transaktionernes  

 gennemførelse.
Finanstilsynet afgør i tvivlstilfælde, om der foreligger  

 clearingvirksomhed.
 Stk. 4. Ved en clearingdeltager forstås en part, der har indgået  

 en aftale med en clearingcentral om regelmæssigt at deltage i clearing,  

 afvikling eller clearing og afvikling.
 § 51. Clearingvirksomhed må alene drives af clearingcentraler og  

 Danmarks Nationalbank.
 Stk. 2. Bestemmelserne i kapitlerne 16-18 med undtagelse af § 54,  

 stk. 2, og §§ 55-56 finder ikke anvendelse for Danmarks Nationalbank.
§ 52. Bestyrelsen for en clearingcentral er ansvarlig for, at  

 centralens virksomhed foregår på en hensigtsmæssig og betryggende måde.
Det  

 påhviler den enkelte clearingcentral at fastsætte regler for clearing og  

 afvikling og sikre alle berørte ligelig behandling.
 Stk. 2. En clearingcentral kan fastsætte nærmere regler om de  

 værdipapirer, der kan cleares, afvikles eller cleares og afvikles i  

 centralen.
§ 53. En clearingcentral kan føre kontantkonti for  

 clearingdeltagerne og foranstalte långivning og låntagning af penge og  

 værdipapirer i forbindelse med clearing, afvikling eller clearing og  

 afvikling af værdipapirtransaktioner.
Nærmere regler herom fastsættes i en  

 tilslutningsaftale, jf. § 54.
 Stk. 2. En clearingcentral kan drive accessorisk virksomhed.  

 Finanstilsynet kan beslutte, at den accessoriske virksomhed skal udøves i et  

 andet selskab.
Stk. 3. Hvis en clearingcentral tillige driver børsvirksomhed,  

 finder bestemmelserne i § 16, stk. 3-4, §§ 18-20, samt kapitlerne 6-10  

 anvendelse på selskabets virksomhed.
Regler udstedt i medfør af § 19, stk.  

 1-2, og kapitlerne 6-10 finder tilsvarende anvendelse.
 Stk. 4. Hvis en clearingcentral tillige driver virksomhed som  

 værdipapircentral, finder bestemmelserne i § 8, stk. 3, § 60, §§ 62-82 og §§  

 90-91 anvendelse på selskabets virksomhed.
 Stk. 5. Hvis en clearingcentral tillige driver virksomhed som  

 autoriseret markedsplads, finder bestemmelserne i kapitel 11 anvendelse på  

 selskabets virksomhed.
 Stk. 6. Hvis en clearingcentral tillige driver  

 værdipapirmæglervirksomhed, finder bestemmelserne i kapitel 13 anvendelse.
Kapitel 16 Tilslutning til en clearingcentral § 54. En clearingdeltager skal indgå en tilslutningsaftale med  

 clearingcentralen.
Tilslutningen kan ske med henblik på at cleare og afvikle  

 egne, tredjemands eller egne og tredjemands transaktioner med værdipapirer.
 Stk. 2. Alene værdipapirhandlere, clearingcentraler og Danmarks  

 Nationalbank kan cleare og afvikle transaktioner på vegne af tredjemand.
 Stk. 3. Værdipapirhandlere har adgang til at indgå  

 tilslutningsaftale med clearingcentralen, såfremt de opfylder betingelserne i  

 stk. 4. Clearingcentralen kan bestemme, at andre kan få adgang til at indgå  

 tilslutningsaftale.
 Stk. 4. Clearingcentralen fastsætter reglerne for tilslutningen  

 som clearingdeltager, herunder de betingelser, som clearingdeltagere skal  

 opfylde for at deltage i clearing og afvikling af egne, tredjemands eller  

 egne og tredjemands transaktioner.
 Stk. 5. Hvis en clearingdeltager groft eller gentagne gange  

 tilsidesætter vilkårene for tilslutning, kan clearingcentralen ophæve  

 tilslutningsaftalen.
Kapitel 17 Risikoafdækning § 55. Yder en clearingcentral eller clearingdeltager lån i  

 forbindelse med afvikling af en værdipapirhandel i en clearingcentral, kan  

 det forinden være aftalt med låntager, at de af låntagerens fondsaktiver, der  

 opbevares på et i aftalen angivet depot i en værdipapircentral, kan tjene til  

 pant for indfrielsen af lånet.
Stk. 2. Er aftalen registreret i en værdipapircentral, og  

 konstateres der i forbindelse med en afvikling behov for at udnytte retten  

 til pant, kan långiveren i umiddelbar tilknytning til afviklingens  

 gennemførelse anmelde panteret i de pågældende fondsaktiver, jf. stk. 1, over  

 for værdipapircentralen med henblik på registrering.
Alene ved en sådan  

 registrering opnås beskyttelse mod retsforfølgning og aftaleerhververe efter  

 reglerne i kapitel 22.
Stk. 3. Har en clearingcentral eller en clearingdeltager betalt  

 for en andens erhvervelse af fondsaktiver, som afvikles gennem en  

 clearingcentral, kan der i en værdipapircentral til sikkerhed for betalerens  

 krav mod erhververen registreres pant i den del af de erhvervede  

 fondsaktiver, som samtidigt registreres på erhververens konto i  

 værdipapircentralen, og som ikke efter aftale med betaleren er  

 videreoverdraget ved salg afviklet på samme tidspunkt som erhvervelsen.
Ved  

 registreringen af panteretten opnås beskyttelse mod retsforfølgning og  

 aftaleerhververe efter reglerne i kapitel 22.
Stk. 4. Finanstilsynet fastsætter nærmere regler om, inden for  

 hvilke tidsfrister retten til pant efter stk. 2 og stk. 3 skal gøres  

 gældende.
Registrering af panteretten slettes uden meddelelse efter § 68,  

 såfremt retten ikke er gjort gældende inden fristens udløb.
 § 56. Fondsaktiver, hvori der er registreret pant i henhold til §  

 55, stk. 2 eller stk. 3, kan, hvis der er indgået en forudgående aftale  

 herom, realiseres straks efter udløbet af den af Finanstilsynet i medfør af §  

 55, stk. 4, fastsatte frist, såfremt låntageren ikke forinden har opfyldt  

 sine forpligtelser.
 Stk. 2. Værdipapirer, der er stillet til sikkerhed over for en  

 clearingcentral eller en clearingdeltager til opfyldelse af  

 clearingcentralens regler om sikkerhedsstillelse, kan realiseres straks, hvis  

 der er indgået en forudgående aftale herom, og der foreligger en  

 misligholdelse af clearingcentralens regler om sikkerhedsstillelse.
Kapitel 18 Netting § 57. En aftale mellem to eller flere parter om, at samtlige  

 anmeldte fordringer, der har tilknytning til en clearingcentrals eller  

 Danmarks Nationalbanks udøvelse af clearingvirksomhed, jf. § 50, stk. 3,  

 eller forbindelse til et betalingssystem, der afvikles over konti i Danmarks  

 Nationalbank, skal afregnes mod hinanden (nettes), kan med retsvirkning over  

 for boet og kreditorerne tillige indeholde en bestemmelse om, at de  

 pågældende fordringer skal slutafregnes eller føres tilbage i deres helhed,  

 såfremt en af parterne erklæres konkurs, eller der anmeldes  

 betalingsstandsning eller åbnes tvangsakkord.
En sådan aftale skal dog for at  

 have retsvirkning over for boet og kreditorerne inden konkursen, anmeldelsen  

 af betalingsstandsning eller åbningen af tvangsakkord være indsendt til  

 Finanstilsynet og indeholde objektive betingelser for, i hvilke tilfælde  

 anmeldte, men endnu ikke opfyldte fordringer enten:
1) opfyldes i overensstemmelse med nettingaftalen, eller 2) tilbageføres i deres helhed.
 Stk. 2. Finanstilsynet kan godkende, at aftaler om netting med  

 udenlandske clearingcentraler eller tilsvarende udenlandske virksomheder får  

 retsvirkning i henhold til stk. 1.
Stk. 3. Finanstilsynet udfærdiger en liste over, på hvilke  

 clearing- og afviklingssystemer netting med retsvirkning i henhold til  

 bestemmelserne i stk. 1 og 2, kan finde anvendelse.
Listen offentliggøres ved  

 bekendtgørelse.
 § 58. En aftale mellem to parter om, at samtlige deres indbyrdes  

 fordringer, som er opstået i forbindelse med handel med valuta og handel med  

 værdipapirer omfattet af denne lov, skal afregnes mod hinanden løbende eller  

 ved en parts misligholdelse af sine aftalemæssige forpligtelser (nettes), kan  

 med retsvirkning over for boet og kreditorerne tillige indeholde en  

 bestemmelse om, at de pågældende fordringer skal slutafregnes, såfremt en af  

 parterne erklæres konkurs, eller der anmeldes betalingsstandsning, eller  

 åbnes tvangsakkord, eller afgår ved døden.
4. afsnit Registrering Kapitel 19 Udstedelse og registrering af dematerialiserede værdipapirer § 59. Værdipapirer kan udstedes og overdrages i papirløs form  

 (dematerialiseret).
 Stk. 2. Ved fondsaktiver forstås i denne lov omsættelige  

 dematerialiserede værdipapirer, der er registreret i en værdipapircentral.
Stk. 3. Ved registrering forstås udstedelse af fondsaktiver gennem  

 en værdipapircentral og indskrivning af rettigheder over disse i et register  

 i værdipapircentralen.
Et enkelt fondsaktiv kan kun udstedes gennem en  

 værdipapircentral.
 Stk. 4. En værdipapircentrals bestyrelse kan træffe beslutning om,  

 at andre værdipapirer end de af stk. 2 omfattede værdipapirer ligeledes kan  

 registreres som fondsaktiver i den pågældende værdipapircentral.
Stk. 5. Ved registreringsvirksomhed forstås regelmæssig  

 virksomhed, der består i at registrere fondsaktiver.
Finanstilsynet afgør i  

 tvivlstilfælde, om der foreligger registreringsvirksomhed.
 Stk. 6. Regler om en værdipapircentrals virksomhed fastsættes i  

 selskabets vedtægter, der godkendes af Finanstilsynet.
Kapitel 20 Registreringsvirksomhed § 60. En værdipapircentrals bestyrelse er ansvarlig for, at  

 centralens virksomhed foregår på en betryggende og hensigtsmæssig måde.
Det  

 påhviler den enkelte værdipapircentral at fastsætte regler om registrering af  

 værdipapirer som fondsaktiver og om, hvilke værdipapirer der kan optages til  

 registrering i centralen som fondsaktiver.
Disse regler skal sikre alle  

 berørte en ligelig behandling og skal godkendes af Finanstilsynet.
 Stk. 2. En værdipapircentral må ikke afgive oplysninger vedrørende  

 det registrerede til andre end de efter kapitel 21 tilsluttede virksomheder.  

 En værdipapircentral kan dog af domstolene tilpligtes at afgive oplysninger,  

 herunder om hvem der er kontoførende institut for en depotkonto eller en  

 kontohaver.
 Stk. 3. Erhvervsministeren kan bestemme, at en værdipapircentral i  

 et nærmere bestemt omfang skal afgive oplysninger om det registrerede til en  

 offentlig myndighed.
 Stk. 4. En værdipapircentrals bestyrelse, revisorer samt  

 direktører og øvrige ansatte må ikke uberettiget røbe, hvad de under  

 udøvelsen af deres stilling eller hverv har fået kundskab om.
 § 61. En værdipapircentral kan drive accessorisk virksomhed.  

 Finanstilsynet kan beslutte, at den accessoriske virksomhed skal udøves i et  

 andet selskab.
Stk. 2. Hvis en værdipapircentral tillige driver  

 clearingvirksomhed, finder bestemmelserne i § 52, § 53, stk. 1, samt § 54-58  

 anvendelse på selskabets virksomhed.
Regler udstedt i medfør af § 55, stk. 4  

 finder tilsvarende anvendelse.
Stk. 3. Hvis en værdipapircentral tillige driver børsvirksomhed,  

 finder bestemmelserne i § 13, stk. 1-3, § 16, stk. 3-4, og §§ 18-20, samt  

 kapitlerne 6-10 anvendelse på selskabets virksomhed.
Regler udstedt i medfør  

 af § 19, stk. 1-2, og kapitlerne 6-10 finder tilsvarende anvendelse.
 Stk. 4. Hvis en værdipapircentral tillige driver virksomhed som  

 autoriseret markedsplads, finder bestemmelserne i kapitel 11 anvendelse på  

 selskabets virksomhed.
Kapitel 21 Tilslutning til en værdipapircentral § 62. Ret til at foretage indrapportering til registrering i en  

 værdipapircentral på dennes vegne og med retsvirkning i henhold til §§ 66-75  

 (kontoførende institutter) tilkommer ud over den pågældende  

 værdipapircentral:
1) Danmarks Nationalbank og Kongeriget Danmarks Hypotekbank og  

 Finansforvaltning, 2) banker, sparekasser og andelskasser (pengeinstitutter), 3) kreditinstitutter med særlig tilladelse, 4) fondsmæglerselskaber, der har tilladelse til at føre depoter, 5) realkreditinstitutter, 6) virksomheder, der drives i fællesskab af virksomheder, som omfattes af  

 nr. 2-5, og som har til formål at forvalte værdipapirer, 7) obligationsudstedende institutter for så vidt angår fondsaktiver, der  

 er udstedt af det pågældende institut, samt 8) clearingcentraler.
 Stk. 2. Ret til at indhente oplysninger om egne konti direkte i en  

 værdipapircentral og overføre meddelelser om salg gennem værdipapircentralen  

 til de kontoførende institutter eller en clearingcentral samt foretage  

 anmeldelser om registrering på egne konti direkte til en værdipapircentral  

 tilkommer storkunder.
 § 63. Udenlandske værdipapircentraler og depotsteder, som er under  

 offentligt tilsyn (udlandscentraler), og danske værdipapircentraler kan efter  

 Finanstilsynets godkendelse foretage indrapportering til registrering i en  

 værdipapircentral på dennes vegne og med retsvirkning i henhold til §§ 66-75.
 Stk. 2. En værdipapircentral kan efter Finanstilsynets godkendelse  

 foretage registreringer i udlandscentraler og i danske værdipapircentraler.
 § 64. De af § 62, stk. 1, og § 63 omfattede virksomheder skal  

 indgå en tilslutningsaftale med en værdipapircentral som betingelse for, at  

 de kan opnå adgang til at indrapportere til registrering i den pågældende  

 central.
 Stk. 2. De af § 62, stk. 2, omfattede storkunder skal indgå en  

 tilslutningsaftale med en værdipapircentral som betingelse for, at de kan  

 opnå adgang til at indhente oplysninger om egne konti, overføre meddelelser  

 om salg og foretage anmeldelser om registreringer på egne konti direkte i den  

 pågældende central.
 § 65. Finanstilsynet fastsætter regler om grundlaget for og  

 fremgangsmåden ved registrering og om godkendelse af personer, der som  

 ansatte i en værdipapircentral eller et kontoførende institut kan udføre de  

 med registreringen forbundne opgaver.
 Stk. 2. Finanstilsynet kan fastsætte nærmere regler om  

 registrering af begrænsede rettigheder over fondsaktiver samt regler om  

 værdipapircentralers eller kontoførende institutters adgang til at opkræve  

 gebyrer for forvaltning af fondsaktiver og for registreringer vedrørende  

 disse.
Kapitel 22 Retsvirkninger af registrering m.v.
 § 66. Rettigheder over fondsaktiver skal registreres i en  

 værdipapircentral for at opnå beskyttelse mod retsforfølgning og  

 aftaleerhververe.
 Stk. 2. Den aftale eller retsforfølgning, der skal kunne fortrænge  

 en ikke registreret ret, skal selv være registreret, og en erhverver ifølge  

 aftale skal være i god tro ved anmeldelsen til det kontoførende institut.
 Stk. 3. Registreringens retsvirkninger regnes fra tidspunktet for  

 den endelige prøvelse i værdipapircentralen.
 Stk. 4. Et kontoførende institut har pligt til uden ophold at  

 indrapportere modtagne anmeldelser til registrering i en værdipapircentral.
§ 67. Såfremt det kontoførende institut er i tvivl med hensyn til  

 faktiske eller retlige forhold af betydning for registreringen, eller nogen  

 over for dette gør gældende, at den påtænkte registrering vil krænke hans  

 rettigheder, skal instituttet foretage indrapportering til foreløbig  

 registrering.
Den pågældende værdipapircentral træffer herefter beslutning  

 om, hvorledes den endelige registrering kan ske.
§ 68. Der gives meddelelse om registreringen til den eller de  

 efter registeret berettigede og til anmelderen.
Der gives meddelelse om  

 eventuelle hindringer for registreringen.
Ved ændring eller udslettelse gives  

 så vidt muligt meddelelse til den efter registeret berettigede.
 Stk. 2. Meddelelse gives af værdipapircentralen eller på dennes  

 vegne af det kontoførende institut efter aftale med værdipapircentralen.
Stk. 3. De efter registeret berettigede og anmeldere kan vælge, at  

 meddelelser i forbindelse med ændringer i det registrerede skal gives  

 periodisk, og kan ligeledes fravælge meddelelser om ændringer helt eller  

 delvist.
Valg og fravalg registreres på den pågældende konto.
 Stk. 4. En værdipapircentral kan efter anmodning fra det  

 kontoførende institut beslutte, at der ikke skal udsendes meddelelser om  

 udtrækning og handler, når oplysning herom på anden måde forinden er tilgået  

 rettighedshaveren.
 Stk. 5. Finanstilsynet fastsætter nærmere regler om meddelelser  

 efter stk. 1-4, herunder om hvorledes meddelelser kan gives.
§ 69. Når registreringen af en aftale om rettigheder over  

 fondsaktiver er endeligt gennemført i en værdipapircentral, kan en godtroende  

 erhverver ifølge registreret aftale ikke mødes med nogen indsigelse mod  

 gyldigheden af aftalen.
Dog bevares den indsigelse, at aftalen er ugyldig som  

 følge af falsk eller voldelig tvang.
 § 70. §§ 15-18 i lov om gældsbreve finder tilsvarende anvendelse  

 over for skyldneren ifølge fondsaktiver, som svarer til omsætningsgældsbreve,  

 således at endelig registrering i en værdipapircentral træder i stedet for  

 ihændehavelse af gældsbrevet.
 § 71. En værdipapircentral skal fastsætte regler om udbetaling.
Stk. 2. Betaler en værdipapircentral på udsteders vegne i god tro  

 til den, som ifølge registeret er berettiget til at modtage betalingen,  

 frigøres værdipapircentralen, selv om den pågældende manglede ret til at  

 modtage betalingen eller var umyndig.
Dette gælder dog ikke, såfremt den  

 efter registeret berettigede støtter sin ret på en aftale, som er ugyldig som  

 følge af falsk eller voldelig tvang.
§ 72. Adkomsten til et fondsaktiv kan af sælgeren, når denne er et  

 kontoførende institut, gøres betinget af købesummens betaling inden en  

 nærmere af Finanstilsynet fastsat frist.
Betalingsforbeholdet bortfalder uden  

 udsendelse af meddelelse efter § 68, såfremt overdrageren ikke gør sit  

 forbehold gældende inden udløbet af den i 1. pkt. nævnte frist.
 Stk. 2. Hvis kontohaver fører kontoen på vegne af en eller flere  

 ejere, skal dette registreres på kontoen.
 § 73. Krav på betaling i henhold til fondsaktiver forældes efter  

 lovgivningens almindelige regler.
§ 74. Såfremt det kontoførende institut bliver opmærksom på fejl i  

 det registrerede, anmoder det den pågældende værdipapircentral om at ændre  

 registreringen.
Forinden ændringen foretages, skal den eller de efter  

 registeret berettigede have lejlighed til at udtale sig.
 § 75. En værdipapircentral kan udslette rettigheder, der åbenbart  

 er ophørt.
Stk. 2. Såfremt der på en konto i en værdipapircentral er  

 registreret rettigheder, der må antages at have mistet deres betydning, eller  

 rettigheder, som er over 20 år gamle, og som sandsynligvis er ophørt, eller  

 hvortil der efter al sandsynlighed ikke findes nogen berettiget, kan den  

 pågældende værdipapircentral ved bekendtgørelse i Statstidende med et varsel  

 af tre måneder indkalde mulige indehavere af de pågældende rettigheder.  

 Endvidere skal den eller de, der i registeret er angivet som berettiget,  

 særskilt underrettes ved anbefalet brev.
Melder der sig ingen inden fristens  

 udløb, skal værdipapircentralen udslette rettigheden.
 Stk. 3. Finanstilsynet kan fastsætte regler til gennemførelse af  

 stk. 2.
Kapitel 23 Kontoudskrifter § 76. Der udfærdiges periodiske kontoudskrifter til ejere af  

 fondsaktiver.
Kontoudskriften angiver de fondsaktiver, for hvilke de  

 pågældende er registrerede som ejere på datoen for udskriften.
Tilsvarende  

 udfærdiges udskrifter til indehavere af begrænsede rettigheder over  

 registrerede fondsaktiver.
Stk. 2. På enhver konto skal registreres det kontoførende  

 institut.
Det kontoførende institut har adgang til på den pågældende  

 værdipapircentrals vegne at udfærdige udskrift af kontoen.
Udskrifter skal  

 udfærdiges til en efter registeret berettiget, såfremt han anmoder herom.
 Stk. 3. Finanstilsynet fastsætter nærmere regler om udfærdigelse  

 af kontoudskrifter efter stk. 1, og om kontoudskriftens indhold.
Kapitel 24 Klage og erstatning § 77. Klage over en afgørelse om registrering, ændring eller  

 udslettelse af rettigheder i en værdipapircentral kan indbringes for  

 Klagenævnet for Værdipapircentraler.
Dette gælder dog ikke erstatningskrav.
Stk. 2. Klagenævnet varetages af en eller flere personer, der  

 udnævnes af erhvervsministeren, og som skal opfylde betingelserne for at  

 blive udnævnt til dommer.
Erhvervsministeren udnævner tillige stedfortrædere.
Stk. 3. Klage i henhold til stk. 1 indgives til Klagenævnet inden  

 seks uger efter, at registreringen i den pågældende værdipapircentral er  

 sket.
Klagenævnet har til brug for klagens behandling adgang til alle  

 oplysninger vedrørende sagen i værdipapircentralen og i det kontoførende  

 institut.
Klagenævnet træffer en begrundet afgørelse, som tilstilles  

 parterne.
 Stk. 4. Klagenævnet kan i særlige tilfælde behandle klager, der  

 indgives efter udløbet af klagefristen i stk. 3.
 Stk. 5. Klagenævnet kan afvise at behandle klager, der skønnes  

 åbenbart grundløse.
 Stk. 6. Klagenævnet er i sin virksomhed uafhængig af instruktioner  

 om den enkelte sags behandling og afgørelse.
Stk. 7. De nærmere regler for Klagenævnets virksomhed fastsættes  

 af Finanstilsynet.
Der kan fastsættes regler om betaling af gebyr for  

 klagebehandlingen og om offentliggørelse af Klagenævnets afgørelser.
 § 78. Klage efter § 77 kan indgives af:
1) enhver, der har en rimelig interesse heri, 2) et kontoførende institut, såfremt det vil anfægte en værdipapircentrals  

 afgørelse i henhold til §§ 67, 74 og 75, og 3) en værdipapircentral, såfremt den ønsker at anfægte et kontoførende  

 instituts indrapportering til registrering.
§ 79. De af Klagenævnet trufne afgørelser kan inden to uger efter,  

 at afgørelsen er meddelt vedkommende, indbringes for Østre Landsret.  

 Indbringelsen sker ved indgivelse af kæreskrift til Klagenævnet.
Reglerne om  

 kæremål i borgerlige sager finder med de fornødne tillempelser anvendelse på  

 indbringelsen for og behandlingen ved Landsretten.
 Stk. 2. Sager, der efter §§ 77 og 78 kan indbringes for  

 Klagenævnet, kan kun indbringes for domstolene efter stk. 1.
Stk. 3. Landsrettens afgørelser kan ikke kæres.  

 Procesbevillingsnævnet kan dog give tilladelse til kære til Højesteret, hvis  

 kæren vedrører spørgsmål af principiel karakter.
Retsplejelovens § 392, stk.  

 2, finder tilsvarende anvendelse.
§ 80. En værdipapircentral er erstatningspligtig for tab som følge  

 af fejl i forbindelse med registrering, ændring eller udslettelse af  

 rettigheder på konti i den pågældende værdipapircentral eller udbetalinger  

 herfra, selv om fejlen er hændelig.
Kan fejlen henføres til et kontoførende  

 institut, påhviler erstatningspligten dog dette, jf. § 81.
 Stk. 2. Den rettighedshaver, der som følge af bestemmelsen i § 69,  

 2. pkt., ikke erhverver eller mister sin ret over fondsaktiver, kan kræve det  

 lidte tab erstattet af den pågældende værdipapircentral.
 Stk. 3. Har skadelidte forsætligt eller uagtsomt medvirket til  

 fejlen, kan erstatningen nedsættes eller bortfalde.
 Stk. 4. Den samlede erstatning efter stk. 1 for tab, der er en  

 følge af samme fejl, kan ikke overstige 500 mio. kr.
 § 81. Et kontoførende institut er erstatningspligtig for tab som  

 følge af egne fejl i forbindelse med indrapportering til registrering,  

 ændring eller udslettelse af rettigheder på konti i en værdipapircentral  

 eller udbetalinger herfra, selv om fejlen er hændelig.
 Stk. 2. Har skadelidte forsætligt eller uagtsomt medvirket til  

 fejlen, kan erstatningen nedsættes eller bortfalde.
 Stk. 3. Den samlede erstatning efter stk. 1 for tab, der er en  

 følge af samme fejl, kan ikke overstige 500 mio. kr.
 Stk. 4. Er et dansk kontoførende institut ikke i stand til at  

 udrede en erstatning efter stk. 1, hæfter de øvrige danske kontoførende  

 institutter, som har indgået tilslutningsaftale med den pågældende  

 værdipapircentral, for det manglende beløb op til 500 mio. kr. pr. fejl.
 Stk. 5. De danske kontoførende institutter skal indgå en indbyrdes  

 aftale om fordeling og udbetaling af beløb efter stk. 4. Aftalen skal  

 godkendes af Finanstilsynet.
 Stk. 6. Udenlandske kontoførende institutter kan tilslutte sig  

 ordningen i stk. 4 og 5.
 § 82. En værdipapircentrals samlede kapitalberedskab skal til  

 enhver tid udgøre mindst 1 mia. kr. i form af hæftelser.
 Stk. 2. Kontoførende institutter skal ved tilslutningsaftalen  

 forpligte sig til i nærmere bestemt omfang at bidrage til  

 værdipapircentralens samlede kapitalberedskab.
 Stk. 3. De nærmere regler om hæftelsen over for en  

 værdipapircentral fastsættes i dennes vedtægter.
5. afsnit Fondsråd og tilsyn m.v.
Kapitel 25 Fondsrådet § 83. Fondsrådet skal virke for et velfungerende dansk  

 værdipapirmarked, som har en sådan effektivitet, gennemskuelighed og  

 konkurrencedygtighed, at det er attraktivt for udstedere, investorer og  

 værdipapirhandlere, og som lever op til internationale standarder.
Stk. 2. Fondsrådet består af 11 medlemmer med henholdsvis  

 økonomisk eller juridisk indsigt, samt indsigt i værdipapirmarkedet.  

 Erhvervsministeren udnævner formanden og næstformanden, og udnævner de øvrige  

 medlemmer samt suppleanter herfor efter indstilling for indtil 4 år ad  

 gangen.
Et medlem af Fondsrådet og suppleanten for et medlem må ikke samtidig  

 være medlem af ledelsen for en fondsbørs, en autoriseret markedsplads, en  

 clearingcentral, en værdipapircentral, en autoriseret pengemarkedsmægler-  

 eller en værdipapirmæglervirksomhed.
Stk. 3. Formanden og næstformanden skal repræsentere generelle  

 samfundsmæssige interesser.
Formanden skal have økonomisk-erhvervsmæssig  

 sagkundskab, mens næstformanden skal have juridisk-erhvervsmæssig  

 sagkundskab.
Danmarks Nationalbank indstiller et medlem,  

 Assurandør-Societetet, Arbejdsmarkedspensionsrådet, AMP-Samarbejdet,  

 Foreningen af Firmapensionskasser og Danske Investeringsforeningers  

 Fællesrepræsentation indstiller 2 medlemmer i fællesskab, og ATP og LD  

 indstiller et medlem i fællesskab.
Børsmæglerforeningen indstiller 2  

 medlemmer.
Finansrådet indstiller et medlem.
Realkreditrådet indstiller et  

 medlem og Dansk Industri, Danmarks Rederiforening og Det Danske Handelskammer  

 indstiller et medlem i fællesskab.
 Stk. 4. Fondsrådet træffer afgørelse med simpelt flertal.
 Stk. 5. Erhvervsministeren godkender Fondsrådets forretningsorden.
 Stk. 6. Regler udstedt i medfør af § 19, stk. 1-2, § 33, stk. 4, §  

 41, stk. 3, § 42, stk. 5, § 52, stk. 1-2, og § 54, stk. 4, samt ændringer  

 heri skal anmeldes til Fondsrådet.
 Stk. 7. Fondsrådet kan give fondsbørser, autoriserede  

 markedspladser og clearingcentraler pålæg om at ændre de efter stk. 6  

 omfattede regler eller fastsætte supplerende regler for disse områder.
Kapitel 26 Tilsyn § 84. Finanstilsynet virker som sekretariat for Fondsrådet og  

 påser overholdelsen af denne lov og de regler, der er udstedt i medfør af  

 loven.
 Stk. 2. § 50, stk. 4 og §§ 50 b og 51 i lov om banker og  

 sparekasser m.v. finder tilsvarende anvendelse for Finanstilsynets og  

 Fondsrådets tilsyn efter denne lov.
Stk. 3. Finanstilsynet og Fondsrådet afgiver en årlig beretning  

 til Erhvervsministeren om deres virksomhed efter denne lov.
Finanstilsynet  

 udarbejder årligt en liste over regulerede markeder, dvs. fondsbørser og  

 autoriserede markedspladser, til opfyldelse af artikel 16 i Rådets direktiv  

 nr. 93/22/EØF af 10. maj 1993 om investeringsservice i forbindelse med  

 værdipapirer.
§ 85. Udgifterne ved Finanstilsynets og Fondsrådets virke i  

 henhold til denne lov afholdes af værdipapirhandlere, fondsbørser,  

 clearingcentraler, værdipapircentraler, kontoførende institutter,  

 autoriserede markedspladser, autoriserede pengemarkedsmæglere,  

 værdipapirmæglere efter regler fastsat af erhvervsministeren.
Bidrag  

 tillægges udpantningsret.
 § 86. Finanstilsynet fører tilsyn med, at værdipapirhandleres,  

 fondsbørsers, clearingcentralers, værdipapircentralers, kontoførende  

 institutters, autoriserede markedspladsers, autoriserede pengemarkedsmægleres  

 og værdipapirmægleres virksomhed, herunder at deres regler, forretningsgange,  

 kontrol- og sikkerhedsforanstaltninger, også vedrørende anvendelsen af edb,  

 er betryggende og i overensstemmelse med denne lov og bestemmelser fastsat i  

 medfør heraf.
 § 87. Finanstilsynet kan pålægge bestyrelse, direktion og revision  

 for værdipapirhandlere, fondsbørser, clearingcentraler, værdipapircentraler,  

 kontoførende institutter, autoriserede markedspladser, autoriserede  

 pengemarkedsmæglere, værdipapirmæglere, og udstedere at give de oplysninger,  

 der er nødvendige for Finanstilsynets virksomhed, jf. dog § 60, stk. 2-4.
 Stk. 2. Finanstilsynet kan kræve alle oplysninger, herunder  

 regnskaber, regnskabsmaterialer, udskrift af bøger, andre forretningspapirer  

 og elektronisk lagrede data, som skønnes nødvendige for Finanstilsynets  

 virksomhed eller til afgørelse af, om en fysisk eller juridisk person er  

 omfattet af lovens bestemmelser.
 Stk. 3. Finanstilsynet kan pålægge de i stk. 1 nævnte selskaber at  

 indberette visse oplysninger i elektronisk form.
Stk. 4. På begæring af den kompetente myndighed i et andet land  

 inden for Den Europæiske Union eller lande, som Fællesskabet har indgået en  

 samarbejdsaftaler med, eller i et andet land, som Finanstilsynet har indgået  

 samarbejdsaftale med, kan Finanstilsynet indhente oplysninger fra fysiske  

 eller juridiske personer, der må formodes at have undladt at opfylde  

 oplysningspligten i Rådets direktiv 88/627/EØF af 12. december 1988 om  

 offentliggørelse af oplysninger ved erhvervelse og afhændelse af en betydelig  

 andel i et børsnoteret selskab.
Det samme gælder, hvis der er grundlag for at  

 formode, at nogen har handlet på baggrund af interne oplysninger eller  

 videregivet sådanne, herunder overtrædelse af Rådets direktiv 89/592/EØF af  

 13. november 1989 om samordning af retsforskrifterne vedrørende  

 insiderhandel.
 Stk. 5. Finanstilsynet kan indhente oplysninger herunder i  

 elektronisk form fra offentlige myndigheder.
 Stk. 6. Finanstilsynet kan til enhver tid mod behørig legitimation  

 og uden retskendelse aflægge kontrolbesøg på forretningsstedet for en  

 værdipapirhandler, en fondsbørs, en clearingcentral, en værdipapircentral, et  

 kontoførende institut, en autoriseret markedsplads, en autoriseret  

 pengemarkedsmægler samt en værdipapirmægler.
§ 88. Afgørelser truffet af Finanstilsynet eller Fondsrådet i  

 henhold til denne lov eller efter regler udstedt i medfør af loven kan  

 indbringes for Erhvervsministeriets Erhvervsankenævn senest 4 uger efter, at  

 afgørelsen er meddelt den pågældende.
Bestemmelsen i 1. pkt. omfatter ikke  

 afgørelser efter stk. 2 eller § 87.
Stk. 2. Fondsbørsers, autoriserede markedspladsers,  

 clearingcentralers eller værdipapircentralers beslutninger i sager af  

 vidtrækkende eller principiel betydning kan indbringes for Fondsrådet senest  

 4 uger efter, at afgørelsen er meddelt den pågældende.
Indbringelsen kan  

 tillægges opsættende virkning.
 Stk. 3. Erhvervsministeriets Erhvervsankenævns afgørelser eller  

 afgørelser Fondsrådet træffer efter stk. 2, kan ved et sagsanlæg senest 8  

 uger efter, at afgørelsen er meddelt den pågældende, indbringes for  

 domstolene.
 Stk. 4. Afgørelser vedrørende registrering, ændring eller  

 udslettelse af rettigheder i en værdipapircentral truffet af en  

 værdipapircentral og afgørelser truffet af Klagenævnet for  

 værdipapircentraler er ikke omfattet af stk. 1-3.
 § 89. Finanstilsynet kan fastsætte regler om, at  

 værdipapirhandlere, fondsbørser, clearingcentraler, værdipapircentraler,  

 kontoførende institutter, autoriserede markedspladser, autoriserede  

 pengemarkedsmæglere og værdipapirmæglere skal udarbejde oplysninger til brug  

 for offentligheden til statistiske formål.
 Stk. 2. Danmarks Statistik kan tillige fastsætte regler som nævnt  

 i stk. 1.
 § 90. Såfremt Finanstilsynet finder, at en værdipapircentral eller  

 et kontoførende institut ikke overholder bestemmelserne i denne lov, med  

 undtagelse af § 60, stk. 2-4, eller værdipapircentralens vedtægter eller  

 regler udstedt i medfør af denne lov, meddeler tilsynet den pågældende  

 værdipapircentral eller det pågældende institut pålæg om de foranstaltninger,  

 der skal foretages.
 § 91. Registertilsynet fører tilsyn med, at der ikke sker  

 overtrædelse af lov om private registre m.v., af bestemmelser, der er fastsat  

 i medfør heraf, eller af § 60, stk. 2-4. Tilsynet påser herunder af egen  

 drift eller efter klage fra en registreret, at en værdipapircentral anvendes  

 i overensstemmelse med de nævnte love og bestemmelser.
 Stk. 2. Tilsynet kan af en værdipapircentral eller af et  

 kontoførende institut kræve enhver oplysning, der er af betydning for dets  

 virksomhed, herunder til afgørelse af, om et forhold falder ind under denne  

 lov eller lov om private registre.
 Stk. 3. For så vidt angår værdipapircentraler eller de  

 kontoførende institutter har tilsynets medlemmer og personale til enhver tid  

 mod behørig legitimation uden retskendelse adgang til alle lokaler, hvorfra  

 værdipapircentralernes registre administreres eller kan benyttes, samt til de  

 lokaler, hvor registeret eller de tekniske hjælpemidler opbevares eller  

 anvendes.
Stk. 4. Såfremt Registertilsynet finder, at en værdipapircentral  

 eller et kontoførende institut ikke overholder § 60, stk. 2-4, meddeler  

 tilsynet den pågældende central eller institut pålæg om de foranstaltninger,  

 der skal foretages.
Registertilsynets pålæg kan ikke indbringes for anden  

 administrativ myndighed.
Kapitel 27 Inddragelse af tilladelse § 92. Finanstilsynet kan inddrage tilladelsen til, at en  

 fondsbørs, en autoriseret markedsplads, en autoriseret pengemarkedsmægler, en  

 værdipapirmægler, en clearingcentral eller en værdipapircentral driver  

 virksomhed:
1) hvis virksomheden ikke påbegyndes inden 12 måneder efter tilladelsen er  

 givet, 2) hvis virksomheden ikke udøves i en periode på over 6 måneder, 3) hvis en virksomhed groft eller gentagne gange tilsidesætter sine  

 pligter efter denne lov eller pålæg i henhold til § 93, stk. 2, eller  

 bestemmelser udstedt i medfør af loven, eller 4) i de i § 9, stk. 1, nævnte tilfælde.
 Stk. 2. Finder Finanstilsynet, at et kontoførende institut, der  

 omfattes af § 62, stk. 1, nr. 2-8 groft tilsidesætter sine forpligtelser  

 eller pålæg meddelt efter denne lov, kan Finanstilsynet fratage det  

 pågældende institut retten til at virke i henhold til § 62 og § 76, stk. 2.
 Stk. 3. Opfylder en fondsbørs', en autoriseret markedsplads', en  

 værdipapirmæglers, en autoriseret pengemarkedsmæglers, en clearingcentrals  

 eller en værdipapircentrals ansvarlige kapital ikke kapitalkravet på  

 tilladelsestidspunktet i henhold til § 8, stk. 2, nr. 2, kan Finanstilsynet  

 enten fastsætte en frist til at bringe den ansvarlige kapital op på dette  

 minimum eller straks inddrage tilladelsen. 1. pkt. finder tilsvarende  

 anvendelse i de tilfælde, hvor en værdipapircentrals samlede kapitalberedskab  

 ikke opfylder kravet i § 82, stk. 1.
 Stk. 4. Har en autoriseret pengemarkedsmægler eller en  

 værdipapirmægler tabt en del af sin aktiekapital, kan Finanstilsynet enten  

 fastsætte en frist til retablering af kapitalen eller straks inddrage  

 tilladelsen.
6. afsnit Straffebestemmelser m.v.
Kapitel 28 Straffebestemmelser m.v.
§ 93. Overtrædelse af § 4, stk. 1, § 6, stk. 2 og 3, § 8, stk. 1,  

 § 10, stk. 1, § 11, § 12, § 14, stk. 1, 1. pkt., § 16, stk. 3-4, § 19, stk.  

 1, § 20, stk. 2, § 25, stk. 1, § 27, stk. 1, § 28, § 29, stk. 1-2, § 31, stk.  

 1, § 32, stk. 1-2, § 33, stk. 1 og 3, § 35, stk. 2, § 36, stk. 2, § 37, § 38,  

 stk. 2, § 39, stk. 2, § 40, stk. 3, § 42, stk. 4-5, § 44, stk. 1-2, § 45,  

 stk. 1, § 46, stk. 1, § 48, stk. 2, § 51, stk. 1, § 52, stk. 1, 2. pkt., §  

 60, stk. 1, 2. pkt., § 75, stk. 2, 2. pkt., og § 76, stk. 2, straffes med  

 bøde.
På samme måde straffes grov eller gentagen overtrædelse af § 3, stk. 1,  

 § 5, § 6, stk. 1, § 18, stk. 1-2, § 23, stk. 2, § 41, stk. 1-3, § 49, § 52,  

 stk. 1, 1. pkt., og § 60, stk. 1, 1. pkt.
Stk. 2. Såfremt en fysisk eller juridisk person ikke opfylder sine  

 forpligtelser efter denne lov eller bestemmelser fastsat i medfør heraf kan  

 Finanstilsynet eller Fondsrådet give den pågældende pålæg om ændring af  

 forholdet.
Såfremt det skønnes hensigtsmæssigt, kan Finanstilsynet  

 offentliggøre pålægget eller suspendere eller slette de berørte værdipapirer  

 fra notering på en fondsbørs.
Den, der ikke efterlever et pålæg fra  

 Finanstilsynet eller Fondsrådet, eller afgiver urigtige eller vildledende  

 oplysninger til Finanstilsynet eller Fondsrådet, straffes med bøde, for så  

 vidt højere straf ikke er forskyldt efter anden lovgivning.
 Stk. 3. I forskrifter, der udstedes af erhvervsministeren,  

 Fondsrådet eller Finanstilsynet i medfør af denne lov, kan der fastsættes  

 straf af bøde for overtrædelse af bestemmelser i forskrifterne.
Stk. 4. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 Stk. 5. Forældelsesfristen for strafansvaret er 5 år.
§ 94. Overtrædelse af § 35, stk. 1, § 36, stk. 1, og § 39, stk. 1,  

 straffes med bøde, hæfte eller fængsel i indtil 1 år og 6 måneder.
Er en  

 overtrædelse af § 35, stk. 1, og § 39, stk. 1, forsætlig og af særlig grov  

 beskaffenhed, eller er der begået et større antal forsætlige overtrædelser,  

 kan straffen stige til fængsel i 4 år.
 Stk. 2. Bestemmelsen i § 93, stk. 5, finder tilsvarende  

 anvendelse.
 § 95. Undlader en værdipapirhandlers, en fondsbørs', en  

 clearingcentrals, en værdipapircentrals, et kontoførende instituts, en  

 autoriseret markedsplads', en autoriseret pengemarkedsmæglers, en  

 værdipapirmæglers eller en udsteders direktion, bestyrelse eller revisor at  

 efterkomme de pligter, der efter loven eller efter bestemmelser udstedt i  

 medfør heraf påhviler eller pålægges dem af Finanstilsynet, kan  

 Finanstilsynet som tvangsmiddel pålægge de pågældende daglige eller ugentlige  

 bøder.
 Stk. 2. Undlader en fysisk eller juridisk person at opfylde de  

 pligter, som påhviler dem efter denne lov, kan Finanstilsynet som  

 tvangsmiddel pålægge den fysiske person eller juridiske person eller de for  

 den juridiske person ansvarlige personer daglige eller ugentlige tvangsbøder.
 § 96. Bestyrelsesmedlemmer, direktører, revisorer samt disses  

 suppleanter og ansatte i en fondsbørs, en clearingcentral, en  

 værdipapircentral, et kontoførende institut eller en autoriseret  

 markedsplads, som uberettiget videregiver eller udnytter fortrolige  

 oplysninger, som de under udøvelsen af deres hverv har fået kendskab til,  

 straffes med bøde, for så vidt højere straf ikke er forskyldt efter anden  

 lovgivning.
 Stk. 2. Giver personer, der er knyttet til en fondsbørs, en  

 autoriseret markedsplads, en clearingcentral, en værdipapircentral, en  

 autoriseret pengemarkedsmægler, en værdipapirmægler eller et kontoførende  

 institut urigtige eller vildledende oplysninger om forhold vedrørende  

 fondsbørsen, markedspladsen, clearingcentralen, værdipapircentralen, den  

 autoriserede pengemarkedsmægler, værdipapirmægleren eller det kontoførende  

 institut til Finanstilsynet, Fondsrådet eller andre offentlige myndigheder,  

 straffes den pågældende med bøde eller hæfte, for så vidt højere straf ikke  

 er forskyldt efter anden lovgivning.
7. afsnit Omdannelsesbestemmelser m.v.
Kapitel 29 Omdannelsesbestemmelser § 97. Københavns Fondsbørs, Værdipapircentralen og Garantifonden  

 for Danske Optioner og Futures kan omdannes til aktieselskaber efter reglerne  

 i §§ 98-104.
§ 98. Bestyrelsen i hver af de i § 97 nævnte fonde kan beslutte,  

 at fonden opløses uden likvidation ved overdragelse af aktiver og gæld som  

 helhed til et eller flere af fonden ejede eller oprettede aktieselskaber, der  

 har tilladelse til at drive virksomhed efter lovens § 7, nr. 1, 5 eller 6.  

 Samtidig overdrages aktier i hver af aktieselskaberne svarende til værdien af  

 de indskudte aktiver efter fradrag af fondens indskudte gæld til en nystiftet  

 fond.
Bestyrelserne i de nystiftede fonde kan med fondsmyndighedens samtykke  

 beslutte, at fondene sammenlægges.
Stk. 2. Opløsning uden likvidation kan tillige ske ved  

 overdragelse af fondens aktiver og gæld som helhed til et eller flere  

 aktieselskaber, der har tilladelse til at drive virksomhed efter lovens § 7,  

 nr. 1, 5 eller 6. Samtidig overdrages aktier i hver af disse aktieselskaber  

 svarende til værdien af de indskudte aktiver efter fradrag af fondens  

 indskudte gæld til en nystiftet fond.
Såfremt overdragelsen sker til et eller  

 flere aktieselskaber, der er oprettet i medfør af stk. 1, kan bestyrelserne i  

 de nystiftede fonde med fondsmyndighedens samtykke beslutte, at fondene  

 sammenlægges.
 Stk. 3. Omdannelse efter stk. 1 og 2 kan tillige ske ved, at  

 aktierne i det eller de i stk. 1 og 2 nævnte aktieselskaber overdrages til  

 den eksisterende fond, såfremt dette er i overensstemmelse med den  

 eksisterende fonds vedtægter.
Stk. 4. Beslutning i henhold til stk. 1-3 træffes med det flertal,  

 der i øvrigt kræves til væsentlige beslutninger.
Bestyrelsen i det eller de i  

 stk. 2 omtalte aktieselskaber skal udarbejde en aktionæroverenskomst, der  

 skal godkendes af erhvervsministeren.
 Stk. 5. Den fortsættende fond i henhold til stk. 1, 2 og 3. pkt.,  

 stk. 2, 2. og 3. pkt., og stk. 3 anses for erhvervsdrivende efter lov om  

 erhvervsdrivende fonde.
 § 99. Ved omdannelse efter § 98, stk. 1-3 finder  

 aktieselskabslovens §§ 6 a - 6 c og § 33, stk. 1, sammenholdt med §§ 134-134  

 i eller § 136 tilsvarende anvendelse med de nødvendige tilpasninger.
 Stk. 2. Den i aktieselskabslovens § 134 b nævnte fælles  

 regnskabsopstilling og åbningsbalance skal udarbejdes efter de  

 regnskabsregler, der gælder for aktieselskaber, som driver den type  

 virksomhed, som de nystiftede aktieselskaber påtænker at drive.
 Stk. 3. Dokumenter, der ifølge aktieselskabsloven skal indsendes  

 til Erhvervs- og Selskabsstyrelsen, indsendes tillige til Finanstilsynet.
 Stk. 4. Finanstilsynet skal godkende omdannelsen efter § 98, stk.  

 1-3.
 § 100. Den fortsættende fond, jf. § 98, stk. 1-3, ledes af en  

 bestyrelse på mindst 5 medlemmer.
 Stk. 2. Et flertal af medlemmerne udpeges af aktieselskabets  

 bestyrelse blandt bestyrelsens medlemmer.
 Stk. 3. Erhverver fonden i forbindelse med omdannelsen aktier i  

 mere end et aktieselskab omdannet efter § 98, finder stk. 2 ikke anvendelse.
§ 101. Bestyrelserne i hver af de i § 97 nævnte fonde kan  

 ligeledes beslutte, at fonden eller fondene opløses uden likvidation ved  

 overdragelse af aktiver og passiver som helhed til et eller flere af fonden  

 eller fondene ejede eller oprettede aktieselskaber, der har tilladelse til at  

 drive virksomhed efter lovens § 7, nr. 1, 5 eller 6. De overdragne aktivers  

 værdi skal i hvert aktieselskab svare til eller overstige værdien af den  

 overdragne gæld.
I hvert aktieselskab oprettes en bunden fondsreserve  

 svarende til værdien af de indskudte aktiver efter fradrag af fondens  

 indskudte gæld, jf. §§ 102-103.
Stk. 2. Opløsning uden likvidation kan tillige ske ved  

 overdragelse af fondens aktiver og passiver som helhed til et eller flere  

 aktieselskaber, der har tilladelse til at drive virksomhed efter lovens § 7,  

 nr. 1, 5 eller 6. De overdragne aktivers værdi skal i hvert aktieselskab  

 svare til eller overstige værdien af den overdragne gæld.
I hvert  

 aktieselskab oprettes en bunden fondsreserve svarende til værdien af de  

 indskudte aktiver efter fradrag af fondens indskudte gæld eller såfremt, der  

 i forvejen består en sådan bunden fondsreserve i aktieselskabet, forøges den  

 med værdien af de indskudte aktiver efter fradrag af fondens indskudte gæld,  

 jf. §§ 102-103.
 Stk. 3. § 98, stk. 4 og § 99 finder tilsvarende anvendelse ved  

 omdannelse efter stk. 1 og stk. 2.
 § 102. Den bundne fondsreserve kan bruges til dækning af  

 underskud, der ikke dækkes af beløb, der kan anvendes til udbytte i  

 aktieselskabet.
 Stk. 2. I tilfælde af aktieselskabets ophør kan udlodning til  

 aktionærerne kun finde sted, når forpligtelserne efter stk. 4 er opfyldt.
 Stk. 3. Ved overdragelse af aktieselskabets aktiver og passiver  

 til et eller flere aktieselskaber, der driver virksomhed efter lovens § 7,  

 nr. 1, 5 eller 6, overtager det fortsættende selskab fondsreserven på de  

 samme vilkår, som var gældende indtil overdragelsen.
Stk. 4. Der fastsættes i omdannelsesbeslutningen efter § 101, stk.  

 1 eller stk. 2, nærmere regler for anvendelse af fondsreserven i tilfælde af  

 selskabets ophør.
Fondsreserven skal, afhængig af hvorvidt aktieselskabet har  

 tilladelse til at drive virksomhed efter § 7, nr. 1, 5 eller 6, anvendes til  

 formål, som vedrører henholdsvis børsvirksomhed, clearingvirksomhed eller  

 registreringsvirksomhed.
 § 103. Der skal henlægges 10 pct. af årets overskud, der ikke  

 medgår til dækning af underskud fra tidligere år, til fondsreserven.  

 Henlæggelsen kan dog ikke overstige den forrentning af fondsreserven, der  

 svarer til den af skatteministeren fastsatte mindsterente med fradrag af en  

 forholdsmæssig andel af årets selskabsskat.
§ 104. Bestyrelsen i hver af de i § 97 nævnte fonde kan ligeledes  

 beslutte, at omdannelsen skal ske ved kombination af de i §§ 98 og 101  

 beskrevne omdannelser.
Fonden eller fondene overdrager aktiver og gæld som  

 helhed til et eller flere aktieselskaber, jf. § 98, stk. 1 og 2, og § 101,  

 stk. 1 og 2. I hvert aktieselskab oprettes en bunden fondsreserve, jf. §§  

 102-103. Samtidig overdrages aktier i hvert af aktieselskaberne svarende til  

 værdien af de indskudte aktiver efter fradrag af fondens indskudte gæld og  

 efter fradrag af den bundne fondsreserve til en fond, jf. § 98, stk. 1-3, der  

 anses som erhvervsdrivende efter lov om erhvervsdrivende fonde.
 Stk. 2. §§ 98-103 finder med de nødvendige tilpasninger anvendelse  

 på omdannelsen efter stk. 1.
8. afsnit Ændring af andre love Kapitel 30 Ændring af andre love § 105. I lov om indkomstbeskatning af aktieselskaber m.v.  

 (Selskabsskatteloven), jf. lovbekendtgørelse nr. 769 af 19. september 1995.
 1. I § 1, stk. 1, indsættes efter nr. 2 b som nyt nummer:
 »2 c) Københavns Fondsbørs, Værdipapircentralen og Garantifonden for  

 Danske Optioner og Futures,».
 2. § 3, stk. 1, nr. 18, affattes således:
»18) Københavns Fondsbørs.
Fritagelsen gælder dog kun for indtægt ved  

 institutionens almindelige statutmæssige virksomhed, men ikke for indtægt ved  

 drift, udlejning, bortforpagtning af fast ejendom eller ved anden  

 erhvervsmæssig virksomhed.
Fritagelsen gælder endvidere for omdannelse til et  

 aktieselskab efter §§ 98-104 i lov om værdipapirhandel.«.
 3. § 3, stk. 1, nr. 12 og 18, ophæves.
 4. I § 9, stk. 1, 1. pkt., ændres »De i § 1, stk. 1,  

 nr. 6, § 2, stk. 1, litra a), b) og f), og § 3, stk. 1, nr. 18,» til:  

 » »De i § 1, stk. 1, nr. 6, og § 2, stk. 1, litra a), b) og  

 f),».
 5. I § 13, stk. 1, nr. 2, 1. pkt., ændres »§ 1, stk.  

 1, nr. 1, 2, 2 a, 2 b, 3 a, 4, 5 og 5 b,» til: »§ 1, stk. 1, nr.  

 1-2 c, og 3 a-5 og 5 b,».
 6. I § 17, stk. 1, ændres »§ 1, stk. 1, nr. 1-2 b og 3  

 a-6,» til: »§ 1, stk. 1, nr. 1-2 c og 3 a-6,».
 7. I § 17, stk. 2, ændres »§ 1, stk. 1, nr. 1-2 b, og  

 3 a-5 og 5 b,» til: »§ 1, stk. 1, nr. 1-2 c, og 3 a-5 og 5  

 b,».
 8. I § 32, stk. 1, 1. pkt., ændres »§ 1, stk. 1, nr.  

 1, 2, 2 a, 2 b,» til » § 1, stk. 1, nr. 1, 2, 2 a, 2 b, 2 c,».
 9. I § 35 J indsættes som stk. 5 :
 » Stk. 5. Stk. 1 finder tilsvarende anvendelse for  

 Garantifonden for Danske Optioner og Futures ved overgang fra og med  

 indkomståret 1997 til beskatning efter § 1, stk. 1, nr. 2 c, fra beskatning  

 efter § 1, stk. 1, nr. 6.«.
 10. I § 35 K, stk. 1, ændres i 1. pkt. »gælder 2.-11.  

 pkt.« til: »gælder 2.-12. pkt.«, og efter 6. pkt. indsættes:  

 »Valget skal træffes for samtlige aktier under et.«.
 11. I § 35 K, stk. 2, ændres  

 »aktieavancebeskatningslovens § 6, stk. 6,» til:  

 »aktieavancebeskatningslovens § 6, stk. 5,».
 12. I § 35 K indsættes som stk. 7 :
 » Stk. 7. Reglerne i stk. 1-4 finder tilsvarende anvendelse  

 for Garantifonden for Danske Optioner og Futures ved overgang fra og med  

 indkomståret 1997 til beskatning efter § 1, stk. 1, nr. 2 c, fra beskatning  

 efter § 1, stk. 1, nr. 6.«.
 13. Efter § 35 M indsættes:
»§ 35 N.
For Københavns Fondsbørs og Værdipapircentralen  

 finder overgangsbestemmelserne i fondsbeskatningslovens §§ 16-19 og  

 selskabsskattelovens § 35 K, stk. 1-4, tilsvarende anvendelse ved overgang  

 fra og med indkomståret 1997 til beskatning efter § 1, stk. 1, nr. 2  

 c.«.
 § 106. I lov om skattemæssig behandling af gevinst og tab på  

 fordringer, gæld og finansielle kontrakter (kursgevinstloven), jf.  

 lovbekendtgørelse nr. 597 af 10. juli 1995, foretages følgende ændringer:
 1. I § 2 ændres »§ 1, stk. 1, nr. 1-2 b og 3  

 a-6,» til: »§ 1, stk. 1, nr. 1-2 c og 3 a-6,».
 2. § 3, stk. 1, affattes således:
 »Personer og dødsboer, der er skattepligtige efter kildeskattelovens  

 § 1 eller § 2, stk. 1, litra d, skal medregne gevinst og tab på fordringer,  

 som omfattes af § 1, ved opgørelsen af den skattepligtige indkomst, hvis de  

 udøver næring ved køb og salg af fordringer eller driver næringsvirksomhed  

 ved finansiering.«.
 § 107. I lov om påligning af indkomst- og formueskat til staten  

 (ligningsloven), jf. lovbekendtgørelse nr. 851 af 30. september 1994, som  

 senest ændret ved § 15 i lov nr. 440 af 14. juni 1995, foretages følgende  

 ændringer:
 1. I § 8 G, stk. 1 og 2, ændres »§ 1, stk. 1, nr. 1-2  

 b og 3 a-6,» til: »§ 1, stk. 1, nr. 1-2 c og 3 a-6,».
 2. I § 8 H, stk. 1, ændres »§ 1, stk. 1, nr. 1-2 b og  

 3 a-6,» til: »§ 1, stk. 1, nr. 1-2 c og 3 a-6,».
 § 108. I lov om beskatning af fortjeneste ved afståelse af aktier  

 m.v. (aktieavancebeskatningsloven), jf. lovbekendtgørelse nr. 620 af 19. juli  

 1995, foretages følgende ændringer:
 1. I § 2, stk. 3, ændres »§ 1, stk. 1, nr. 1-2 b og 3  

 a-5 b,» til: »§ 1, stk. 1, nr. 1-2 c og 3 a-5 b,».
 2. I § 2 d, stk. 2, ændres »§ 1, stk. 1, nr. 1-2 b og  

 3 a-5 b,» til: »§ 1, stk. 1, nr. 1-2 c og 3 a-5 b,».
 3. I § 4, stk. 2, 2. pkt., ændres »fondsbørs godkendt  

 af Finanstilsynet i medfør af § 40 i lov om Københavns Fondsbørs, jf.  

 lovbekendtgørelse nr. 26 af 15. januar 1992.« til: »dansk fondsbørs  

 eller på en udenlandsk fondsbørs godkendt af Finanstilsynet i medfør af § 16,  

 stk. 1, nr. 2 eller 3, i lov om værdipapirhandel eller anerkendt i medfør af  

 § 16, stk. 1, nr. 4, i lov om værdipapirhandel.«.
 4. I § 4, stk. 6, ændres »§ 1, stk. 1, nr. 1-2 b og 3  

 a-5 b,» til: »§ 1, stk. 1, nr. 1-2 c og 3 a-5 b,».
 § 109. I konkursskatteloven, jf. lovbekendtgørelse nr. 725 af 4.  

 september 1995, foretages følgende ændring:
 1. I § 2 ændres »§ 1, stk. 1, nr. 1-2 b og 3 a-6«  

 til: »§ 1, stk. 1, nr. 1-2 c og 3 a-6«.
 § 110. I lov om beskatning af medlemmer af investeringsforeninger,  

 jf. lovbekendtgørelse nr. 770 af 19. september 1995, foretages følgende  

 ændring:
 1. I § 3, stk. 6 og 7, ændres »§ 1, stk. 1, nr. 1-2 b  

 og 3 a-5 b,» til: »§ 1, stk. 1, nr. 1-2 c og 3 a-5 b,».
 § 111. I skattekontrolloven, jf. lovbekendtgørelse nr. 498 af 21.  

 juni 1995, foretages følgende ændringer:
 1. I § 10 A, stk. 1, 1. pkt., ændres  

 »Værdipapircentralen« til: »værdipapircentraler«.
 2. I § 11 A, stk. 2, 2. pkt., og § 11 B, stk. 2, 2.  

 pkt., ændres »børsmæglerselskaber« til:  

 »værdipapirhandlere«.
 3. I § 11 B, stk. 1, 1. pkt., ændres  

 »Værdipapircentralen« til: »en værdipapircentral her i  

 landet«.
 § 112. I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 621 af 19. juli 1995,  

 foretages følgende ændringer:
 1. I § 14 a indsættes efter stk. 2 som nyt stykke:
 » Stk. 3. En bunden sparekassereserve som nævnt i § 52 h i lov  

 om banker og sparekasser m.v., der tilføres det modtagende aktieselskab,  

 medregnes ikke ved opgørelsen af den skattepligtige indkomst for det  

 modtagende selskab.«.
 Stk. 3 og 4 bliver herefter stk. 4 og 5.
 2. Efter § 14 g indsættes i kapitel 2:
» § 14 h.
Ved omdannelse af Københavns Fondsbørs,  

 Værdipapircentralen og Garantifonden for Danske Optioner og Futures, jf.  

 selskabsskattelovens § 1, stk. 1, nr. 2 c, til aktieselskaber i henhold til  

 kapitel 29 i lov om værdipapirhandel, finder bestemmelserne i § 5, § 6, stk.  

 1, 3, 4 og 6, § 7, § 8 og § 10, stk. 2, tilsvarende anvendelse, jf. dog 3.  

 pkt.
Såfremt overdragelsen sker til flere aktieselskaber, kan et modtagende  

 selskab alene overtage den del af den indskydende fonds skattemæssige  

 afskrivninger, nedskrivninger og henlæggelser, der vedrører de overtagne  

 aktiver. § 15 b, stk. 3, finder tilsvarende anvendelse.
Stk. 2. Underskud fra tidligere indkomstår kan uanset § 8, stk. 6,  

 bringes til fradrag i det modtagende selskabs indkomstopgørelse efter  

 ligningslovens § 15, hvis fondens aktiver og gæld som helhed overdrages til  

 et af fonden ejet eller oprettet aktieselskab, hvori fonden på tidspunktet  

 for overdragelsen ejer hele aktiekapitalen.
Det er en betingelse, at  

 aktieselskabet ikke tidligere har drevet erhvervsmæssig virksomhed.
 Stk. 3. En bunden fondsreserve som nævnt i § 101, stk. 1 og 2, i  

 lov om værdipapirhandel, der tilføres et modtagende aktieselskab, medregnes  

 ikke ved opgørelsen af den skattepligtige indkomst for det modtagende  

 selskab.
Stk. 4. Aktier i det modtagende selskab, som den erhvervsdrivende  

 fond modtager i henhold til § 98, stk. 1-3, eller § 104 i lov om  

 værdipapirhandel, anses for anskaffet på det tidspunkt, hvor omdannelsen er  

 vedtaget i alle de involverede selskaber og fonde m.v.
Som anskaffelsessum  

 anvendes den skattemæssige værdi af de indskudte aktiver og passiver.
Den  

 skattemæssige værdi af de indskudte aktiver opgøres efter reglerne i § 4,  

 stk. 3 og 5, i lov om skattefri virksomhedsomdannelse.«.
 § 113. I lov om indkomstskat og formueskat for personer m.v.  

 (personskatteloven), jf. lovbekendtgørelse nr. 742 af 9. september 1995, som  

 senest ændret ved det af Folketinget den 26. oktober 1995 vedtagne forslag  

 til lov om ændring af lov om indkomstskat og formueskat for personer m.v.  

 (personskatteloven) og lov om fordeling mellem staten, kommunerne og  

 amtskommunerne af skattenedslaget som følge af personskattelovens skatteloft  

 (Ændring af det skrå skatteloft for indkomståret 1996 m.v.), foretages  

 følgende ændring:
 1. § 4, stk. 3, 1. og 2. pkt., ophæves, og i stedet  

 indsættes:
 »Personer skal medregne indtægter og udgifter som nævnt i stk. 1-2  

 ved opgørelsen af den personlige indkomst, hvis de udøver næring ved køb og  

 salg af fordringer eller driver næringsvirksomhed ved finansiering.«.
 § 114. I stempelloven, jf. lovbekendtgørelse nr. 741 af 4.  

 september 1995, foretages følgende ændringer:
 1. I § 62, stk. 1, indsættes som nr. 13 og 14:
 »13. sikkerhedsstillelse og andre forpligtelser over for  

 clearingcentraler, clearingdeltagere eller selskaber eller institutioner som  

 nævnt i § 4, stk. 1, i lov om værdipapirhandel, når sikkerhedsstillelsen  

 vedrører clearing og afvikling af handel med værdipapirer, jf. §§ 55 og 56 i  

 lov om værdipapirhandel, hvor en clearingcentral medvirker, og når en  

 eventuel kredittid ikke overstiger 3 bankdage.
 »14. dokumenter vedrørende forpligtelser, der udstedes efter § 105,  

 stk. 2, i lov om værdipapirhandel, når de udstedes som led i  

 værdipapircentralers samlede kapitalberedskab.«.
 2. § 62, stk. 6, 1. pkt., affattes således:
 »Stempelfri er endvidere garantidokumenter om lån mod håndpant, som  

 optages mellem selskaber og institutioner som nævnt i § 4, stk. 1, i lov om  

 værdipapirhandel som led i deres virksomhed, eller som optages mellem disse  

 og clearingcentraler, jf. § 7, nr. 5, i nævnte lov, Arbejdsmarkedets  

 Tillægspension, Lønmodtagernes Dyrtidsfond, Den Sociale Pensionsfond,  

 livsforsikringsselskaber eller pensionskasser som led i disses  

 værdipapirhandel.«.
 § 115. I lov nr. 486 af 30. juni 1993 om ændring af lov om  

 indkomstbeskatning af aktieselskaber m.v. (selskabsskatteloven) og lov om  

 beskatning af fonde og visse foreninger (fondsbeskatningsloven). (Ophævelse  

 af udlandslempelsen), som senest ændret ved § 10 i lov nr. 427 af 14. juni  

 1995, foretages følgende ændring:
 1. I § 4, stk. 1, ændres § 1, nr. 1-2 b, 3 a-5 og 5  

 b,» til »§ 1, stk. 1, nr. 1-2 c, 3 a-5 og 5 b«.
 § 116. I lov om en værdipapircentral, jf. lovbekendtgørelse nr.  

 807 af 6. oktober 1993. affattes § 3 således:
 » § 3. Værdipapircentralen ledes af en bestyrelse på indtil 14  

 medlemmer og en direktion.
Stk. 2. Erhvervsministeren udnævner for tre år ad gangen formanden  

 for bestyrelsen og de øvrige bestyrelsesmedlemmer, jf. dog § 4. Af  

 medlemmerne udnævnes fire efter indstilling fra organisationer, der  

 repræsenterer udstederne af fondsaktiverne, fire efter indstilling fra  

 organisationer, der repræsenterer de i § 6, nr. 2 og 4, nævnte kontoførende  

 institutter, og et efter indstilling fra Danmarks Nationalbank.
To af  

 medlemmerne udnævnes med særligt henblik på at varetage interesser for ejerne  

 af fondsaktiverne.
For medlemmerne skal udnævnes stedfortrædere.
Stk. 3. De i bestyrelsen behandlede anliggender afgøres, for så  

 vidt der ikke efter vedtægterne kræves særligt stemmeflertal, ved simpelt  

 stemmeflertal.
Det kan i vedtægterne bestemmes, at formandens stemme er  

 afgørende i tilfælde af stemmelighed.« § 117. I lov om aktieselskaber, jf. lovbekendtgørelse nr. 760 af  

 15. september 1995, foretages følgende ændringer:
 1. I § 21, stk. 1, 2. pkt. , ændres  

 »Værdipapircentralen.« til: »en værdipapircentral, jf. kapitel  

 20 i lov om værdipapirhandel (værdipapircentral).«.
 2. I § 23 a, stk. 1, 1. pkt., og stk. 2, § 23 b, stk. 1, 1.  

 pkt., § 23 c, stk. 1, 1. led, § 23 d, 1. pkt., § 25, stk. 1, 3. pkt., § 25 a,  

 stk. 1, 1. pkt., § 25 b, stk. 1, og § 41 a, nr. 1, 2 og 3 , ændres  

 »Værdipapircentralen« til: »en værdipapircentral«.
 3. I § 23 a, stk. 3, 3. pkt., og stk. 4, og § 23 c, stk. 1, 2.  

 led, og stk. 2, 1. pkt. , ændres »Værdipapircentralen«  

 til: »en værdipapircentral«.
 4. §§ 28 c og 159 c ophæves.
 5. I § 51, stk. 3 , ændres »Københavns Fondsbørs«  

 til: »en fondsbørs, jf. kapitel 3 i lov om værdipapirhandel  

 (fondsbørs)».
 6. I § 53, stk. 2 , ændres »§ 28 c« til: »§  

 29 i lov om værdipapirhandel«.
 7. I § 56, stk. 5, § 76, stk. 3, 1. pkt. , ændres  

 »Københavns Fondsbørs« til: »en fondsbørs«.
 § 118. I lov om erhvervsdrivende fonde, jf. lovbekendtgørelse nr.  

 756 af 18. november 1991, foretages følgende ændring:
 1. I § 9, stk. 4, 1. pkt. , ændres »Københavns  

 Fondsbørs« til: »en fondsbørs, jf. kapitel 3 i lov om  

 værdipapirhandel«.
 § 119. I lov om banker og sparekasser m.v., jf. lovbekendtgørelse  

 nr. 182 af 20. marts 1995, som senest ændret ved lov nr. 367 og 368 af 14.  

 juni 1995, foretages følgende ændringer:
 1. I § 33, stk. 3, § 42 b, stk. 3, 1. pkt., og § 42 b, stk. 3,  

 2. pkt. , ændres »Københavns Fondsbørs« til: »en  

 fondsbørs«.
 2. I § 42 b, stk. 5 , ændres  

 »Værdipapircentralen« til: »en værdipapircentral«.
 § 120. I lov om forsikringsvirksomhed, jf. lovbekendtgørelse nr.  

 936 af 29. november 1994, som ændret ved lov nr. 369 af 14. juni 1995,  

 foretages følgende ændringer:
 1. I § 128, stk. 1, nr. 9, 10 og 12 , ændres  

 »offentlig« til: »en«.
 2. I § 131, stk. 9, 2. pkt. , ændres  

 »Værdipapircentralen« til: »en værdipapircentral«.
 3. I § 182, stk. 7 , ændres »Københavns  

 Fondsbørs« til: »en fondsbørs«.
 § 121. I lov om tilsyn med firmapensionskasser, jf.  

 lovbekendtgørelse nr. 670 af 19. august 1993, som ændret ved lov nr. 363 af  

 18. maj 1994, foretages følgende ændring:
 1. I § 49, stk. 8, 2. pkt. , ændres  

 »Værdipapircentralen« til: »en værdipapircentral«.
 § 122. I lov om investeringsforeninger, jf. lovbekendtgørelse nr.  

 85 af 12. februar 1990, foretages følgende ændring:
 1. I § 43 a, 1. pkt. , ændres  

 »Værdipapircentralen« til: »en værdipapircentral«.
 § 123. I lov om rettens pleje, jf. lovbekendtgørelse nr. 905 af  

 10. november 1992, som senest ændret ved lov nr. 387, 390, 393 og 427 af 14.  

 juni 1995, foretages følgende ændringer:
 1. I § 526, stk. 3 og stk. 4, 3. pkt. , ændres  

 »registrerede fondsaktiver, jf. lov om en værdipapircentral« til:  

 »fondsaktiver, jf. § 59, stk. 2, i lov om værdipapirhandel m.v.«.
 2. § 538, stk. 1, 2. pkt. , ophæves og i stedet indsættes:
»Værdipapirer, jf. § 2 i lov om værdipapirhandel m.v., som har kurs  

 på en dansk eller udenlandsk fondsbørs, sælges dog gennem en  

 værdipapirhandler, jf. § 4, stk. 3, i lov om værdipapirhandel m.v..  

 Fogedretten kan bestemme, at værdipapirer, der har kurs på en autoriseret  

 markedsplads, jf. § 7, nr. 2, jf. § 49, stk. 1, i lov om værdipapirhandel  

 m.v., sælges gennem en værdipapirhandler.« 3. § 557 affattes således:
» Stk. 1. Er udlæg foretaget i værdipapirer, jf. § 2 i lov om  

 værdipapirhandel m.v., som har kurs på en dansk eller udenlandsk fondsbørs,  

 bortsælges disse ikke ved tvangsauktion.
De nævnte værdipapirer sælges efter  

 anmodning fra udlægshaveren af fogedretten gennem en værdipapirhandler, jf. §  

 4, stk. 3, i lov om værdipapirhandel m.v.
Stk. 2. Er udlæg foretaget i værdipapirer, som har kurs på en  

 autoriseret markedsplads, jf. § 7, nr. 2, jf. § 40, stk. 1, i lov om  

 værdipapirhandel m.v., kan fogedretten bestemme, at disse ikke bortsælges ved  

 tvangsauktion, og at stk. 1, 2. pkt., finder tilsvarende anvendelse.« § 124. I lov om tinglysning, jf. lovbekendtgørelse nr. 622 af 15.  

 september 1996, som senest ændret ved lov nr. 153 af 8. marts 1994, foretages  

 følgende ændring:
 1. § 41, stk. 2 affattes således:
»Hvis der i et efterstående pantebrev er henvist til, at det står  

 tilbage for et lån i et af staten godkendt realkreditinstitut, således at  

 lånet kan indfries ved de af institutterne udstedte ihændehavergældsbreve,  

 der har kurs på en dansk fondsbørs, kræves efterpanthaverens samtykke til  

 forhøjelsen af renten på den foranstående panteret samt til anbringelse på  

 dennes plads af andre midler end de nævnte midler.« § 125. I lov om skifte af dødsbo og fællesbo m.v., jf.  

 lovbekendtgørelse nr. 725 af 23. oktober 1986, som ændret ved § 5 i lov nr.  

 396 af 13. juni 1990, foretages følgende ændring:
 1. § 28, stk. 1 , affattes således:
»Værdipapirer, jf. § 2 i lov om værdipapirhandel m.v., som har kurs  

 på en dansk eller udenlandsk fondsbørs, sælges gennem en værdipapirhandler,  

 jf. § 4, stk. 3, i lov om værdipapirhandel m.v.
Skifteretten kan bestemme, at  

 værdipapirer, der har kurs på en autoriseret markedsplads, jf. § 7, nr. 2,  

 jf. § 40, stk. 1, i lov om værdipapirhandel m.v., sælges gennem en  

 værdipapirhandler.« 9. afsnit Ikrafttrædelses- og overgangsbestemmelser m.v.
Kapitel 31 Ikrafttrædelses- og overgangsbestemmelser m.v.
§ 126. Tidspunktet for lovens eller dele af lovens ikrafttræden  

 fastsættes af erhvervsministeren, for så vidt angår § 105, nr. 1, 3-9 og  

 12-13 og §§ 106-115 efter drøftelse med skatteministeren og for så vidt angår  

 § 123-125 efter drøftelse med justitsministeren. § 105, nr. 2, 10 og 11,  

 træder i kraft dagen efter bekendtgørelsen i Lovtidende.
Loven skal dog  

 senest være trådt i kraft den 1. juni 1996 med undtagelse af § 6, stk. 3, der  

 træder i kraft den 1. juni 1997.
 Stk 2. Erhvervsministeren kan helt eller delvist ophæve lov om  

 Københavns Fondsbørs, jf. lovbekendtgørelse nr. 713 af 8. september 1993, lov  

 om en værdipapircentral, jf. lovbekendtgørelse nr. 807 af 6. oktober 1993  

 samt lov nr. 213 af 10. april 1991 om prospekter ved første offentlige udbud  

 af visse værdipapirer.
 Stk. 3. § 105, nr. 1, 3-9, 12 og 13, § 106, nr. 1, § 107, § 108,  

 nr. 1, 2 og 4, § 109, § 110, § 112, nr. 2, og § 115 har virkning fra og med  

 indkomståret 1997, jf. dog stk. 6 og 7.
 Stk. 4. § 105, nr. 10, har virkning for selskaber og foreninger  

 m.v., der fra og med bestemmelsens ikrafttræden bliver omfattet af  

 selskabsskattelovens § 35 K.
 Stk. 5. § 112, nr. 1, har virkning fra og med indkomståret 1988.
 Stk. 6. Ved omdannelse af Københavns Fondsbørs og  

 Værdipapircentralen til et aktieselskab inden den 1. januar 1997 finder  

 fusionsskattelovens § 14 h, stk. 3, som affattet ved denne lovs § 112, nr. 2,  

 tilsvarende anvendelse.
 Stk. 7. Ved omdannelse af Garantifonden for Danske Optioner og  

 Futures til et aktieselskab inden den 1. januar 1997 finder  

 fusionsskattelovens § 14 h som affattet ved denne lovs § 112, nr. 2,  

 tilsvarende anvendelse.
 § 127. Uanset bestemmelserne i § 7, nr. 1, og § 8, stk. 2, nr. 1  

 og 2, kan Københavns Fondsbørs udøve børsvirksomhed indtil 1. juli 1997. Ved  

 udøvelsen af denne virksomhed betragtes Københavns Fondsbørs som en fondsbørs  

 efter denne lov.
Stk 2. Uanset bestemmelserne i § 7, nr. 5 og 6, og § 8, stk. 2,  

 nr. 1 og 2, kan Værdipapircentralen og Garantifonden for Danske Optioner og  

 Futures fortsat udøve clearingvirksomhed.
Ved udøvelsen af denne virksomhed  

 betragtes Garantifonden for Danske Optioner og Futures og Værdipapircentralen  

 som clearingcentraler efter denne lov.
Stk. 3. Uanset bestemmelserne i § 7, nr. 6 og § 8, stk. 2, nr. 1  

 og 2, kan Værdipapircentralen fortsat udøve registreringsvirksomhed.
Ved  

 udøvelsen af denne virksomhed betragtes Værdipapircentralen som en  

 værdipapircentral efter denne lov.
 Stk. 4. Ved omdannelse af Københavns Fondsbørs til et aktieselskab  

 har medarbejderne i aktieselskabet ret til at udpege et bestyrelsesmedlem.  

 Ved omdannelse af Værdipapircentralen til et aktieselskab har medarbejderne i  

 aktieselskabet ret til at udpege to bestyrelsesmedlemmer.
 Stk. 5. Stk. 4 finder anvendelse i en periode på tre år fra  

 omdannelsen, hvorefter selskabets medarbejderes ret til at blive  

 repræsenteret i bestyrelsen reguleres af aktieselskabslovens bestemmelser.
§ 128. For aktieselskaber, der oprettes i henhold til § 101 eller  

 § 104, kan Finanstilsynet uanset bestemmelserne i § 8, stk. 2, nr. 2, meddele  

 tilladelse til udøvelse af henholdsvis børsvirksomhed, clearingvirksomhed og  

 registreringsvirksomhed, såfremt den ansvarlige kapital i selskabet på  

 tilladelsestidspunktet mindst udgør 40 mio. kr.
Heraf skal et beløb på mindst  

 16 mio. kr. være aktiekapital.
§ 129. Bestemmelsen i § 6, stk. 3, 1. pkt. vedrørende  

 kundesamtykke, finder anvendelse på nye kundeforhold, indgået efter  

 bestemmelsens ikrafttræden.
For eksisterende kundeforhold skal der senest 18  

 måneder efter at § 6, stk. 3, 1. pkt., er trådt i kraft være indhentet  

 samtykkeerklæring fra den enkelte kunde, såfremt en værdipapirhandler  

 opbevarer kundens værdipapirer i samledepot.
 § 130. Loven gælder ikke for Færøerne og Grønland, men kan med  

 undtagelse af §§ 105-115, § 123 og § 125 ved kongelig anordning sættes i  

 kraft for disse landsdele med de afvigelser, som de særlige færøske og  

 grønlandske forhold tilsiger.
 Stk. 2. § 125 kan ved kongelig anordning sættes i kraft for  

 Færøerne med de afvigelser, som de særlige færøske forhold tilsiger.
Bemærkninger til lovforslaget Almindelige bemærkninger 1. Indledning Lovforslaget er en genfremsættelse med visse ændringer af L250, forslag  

 til lov om værdipapirhandel.
Forslaget blev fremsat den 3. maj 1995 og nåede  

 kun at blive førstebehandlet i folketingssamlingen 1994/95.
 Dette lovforslag udgør sammen med forslag til fondsmæglerselskabsloven,  

 lov nr. 368 af 14. juni 1995 om ændring af lov om banker og sparekasser m.v.  

 samt lov nr. 353 af 6. juni 1995 om ændring af realkreditloven den lovpakke,  

 der udgør regeringens forslag til en børsreform.
Industriministeren nedsatte 2. juli 1993 et udvalg (Børsudvalget), der  

 havde til formål at komme med forslag til ændring af lovgivningen på  

 værdipapirmarkedsområdet med henblik på at fremtidssikre børslovgivningen, at  

 sikre større indflydelse og ansvarlighed for interessenterne over for  

 fondsbørsen og børshandelens virkemåde, at give bedre muligheder for en  

 effektivitetsbaseret udvikling, og at implementere EU-direktiverne om  

 investeringsservice (Rådets direktiv nr. 93/22/EØF af 10. maj 1993 om  

 investeringsservice i forbindelse med værdipapirer ) og kapitalkrav (Rådets  

 direktiv nr. 93/6/EØF af 15. marts 1993 om kravene til investeringsselskabers  

 og kreditinstitutters kapitalgrundlag (CAD)). Det følgende forslag baserer  

 sig på de overvejelser, der har fundet sted i ovennævnte Udvalg.
Børsudvalget  

 har afgivet betænkning i maj 1995.
2. Den internationale baggrund Ønsket om en børsreform skal ses på baggrund af fremtidsperspektiverne for  

 det danske værdipapirmarked, behovet for gennemførelsen af det indre marked  

 også på værdipapirhandelsområdet og den generelle internationalisering i  

 øvrigt, der leder frem mod en intensiveret konkurrence.
Liberaliseringen af internationale kapitalbevægelser, stordriftsfordele i  

 omsætningen med værdipapirer samt den intensiverede internationale  

 konkurrence forventes at indebære, at der fremover i Europa kun vil være  

 plads til ganske få internationalt dominerende markedspladser.
Herudover vil  

 der formentlig være plads til et mindre antal regionalt forankrede  

 markedspladser med international handel og af væsentlig betydning for  

 kapitalformidlingen i et eller flere lande.
Den intensiverede internationale konkurrence har allerede betydet, at  

 likvide danske værdipapirer i stigende omfang handles i udlandet.
For danske  

 statsobligationer skønnes det, at 35 pct. af den samlede omsætning medio 1994  

 fandt sted mellem to udlændinge.
Yderligere 15 pct. skønnes at involvere en  

 udlænding.
For aktier og realkreditobligationer skønnes andelen at være lav,  

 idet dog den udenlandske omsætning i visse likvide danske aktier kan være  

 meget stor.
Udover konkurrencen på børsområdet har de senere år afsløret en  

 kraftigt stigende konkurrence på clearing og afvikling i den internationale  

 værdipapirhandel.
Der er risiko for, at udviklingen vil fortsætte, og at  

 stadig flere danske obligationer og aktier handles, cleares og afvikles i  

 udlandet.
 Ved clearing og afvikling forstås opgørelse og udveksling af ydelser i  

 forbindelse med gennemførelse af handler i værdipapirmarkedet.
I værste fald kan denne udvikling medføre, at den tilbageværende handel i  

 Danmark ikke kan medvirke til at finansiere en infrastruktur (fondsbørs-,  

 clearing- og registreringsvirksomhed), der kan understøtte omsætning og  

 afvikling i alle - også de mindre - aktie- og obligationsserier.
En sådan  

 udvikling vil være særdeles uheldig, idet den vil kunne forringe  

 finansieringsmulighederne for boligejerne og de mange mindre og mellemstore  

 danske virksomheder, der ikke har praktisk mulighed for at hente kapital i  

 udlandet.
 Derfor vil en sådan udvikling være et markant tilbageslag for den  

 finansielle sektor i Danmark og for erhvervsudviklingen i øvrigt, der er  

 afhængig af, at der her i landet findes gode muligheder for fremmed- og  

 egenkapitaltilførsel på værdipapirmarkederne.
En tilfredsstillende investorbeskyttelse er afgørende for, at danske og  

 udenlandske investorer finder det danske værdipapirmarked interessant.
En  

 udflytning af handelen vil således kunne forstærkes, hvis kravene til f.eks.  

 udstedernes oplysningsforpligtelser og til markedets gennemsigtighed afviger  

 for meget fra forholdene i andre lande.
Derfor er det vigtigt, at  

 reguleringen af disse forhold nøje afstemmes med den internationale  

 konkurrencesituation og til internationale standarder.
 Der er således behov for at forbedre markedets muligheder for at etablere  

 en konkurrencedygtig infrastruktur og samtidig sikre en smidig og effektiv  

 regulering af markedets standarder og investorbeskyttelse.
 På den baggrund er det regeringens holdning, at der skal gøres en indsats  

 for at sikre det danske værdipapirmarkeds fremtid som en regional nordisk  

 markedsplads.
3. Det indre marked for værdipapirhandel Et væsentligt mål for børsreformen er at øge den indenlandske konkurrence  

 til gavn for markedets effektivitet.
Dette kan gøres gennem en øget  

 udenlandsk deltagelse i markedet.
Gennemførelsen af  

 investeringsservicedirektivet indebærer en åbning af det danske  

 værdipapirmarked, som vil være gavnlig for markedets effektivitet og for  

 markedets overlevelse på lang sigt.
De virksomheder, der i dag har adgang til at handle på fondsbørsen, er  

 afgrænset til børsmæglerselskaber, pengeinstitutter, herunder udenlandske  

 filialer, kreditinstitutter med særlig tilladelse, og realkreditinstitutter.  

 Fremover åbnes der for, at også udenlandske markedsdeltagere kan handle  

 direkte på fondsbørsen, herunder direkte over landegrænserne via edb.
Det  

 følger af investeringsservicedirektivet, at investeringsselskaber og  

 kreditinstitutter, der har fået tilladelse til at udøve virksomhed i deres  

 hjemland, kan udøve denne virksomhed i hele Den Europæiske Union.
Denne  

 tilladelse vil give ret til fri etablering af filialer og fri udveksling af  

 tjenesteydelser i andre lande i Den Europæiske Union og lande, som  

 Fællesskabet har indgået samarbejdsaftale med (»det europæiske  

 pas«). Under udøvelsen skal de selvsagt respektere værtslandets  

 almindelige regler, herunder investorbeskyttelsen, der i Danmark bør ligge på  

 højt niveau.
Det er vigtigt, at udenlandske markedsdeltagere efter åbning af markedet  

 finder det attraktivt at tilslutte sig det danske værdipapirmarked og gennem  

 en skærpet konkurrence bidrage til at styrke det.
Det er endvidere afgørende,  

 at konkurrencen finder sted på et ensartet grundlag.
Dette sikres bl.a. ved,  

 at alle, der har adgang til at deltage i børshandelen, er underlagt de  

 fælleseuropæiske regler om kapitalkrav, der gennemføres i  

 fondsmæglerselskabsloven, og er gennemført i realkreditloven og bank- og  

 sparekasseloven.
 Det bør ligeledes tilstræbes, at udenlandske investorer henvender sig på  

 det danske værdipapirmarked, når de indgår handler i danske værdipapirer.
4. Deregulering og fremtidssikring af lovgivningen Den overordnede målsætning med børsreformen er at gøre det danske marked  

 konkurrencedygtigt.
Et middel til at nå denne målsætning er, at der gives  

 friere rammer for markedets institutioner, hvorved disse får mulighed for  

 hurtigere at tilpasse sig markedsudviklingen.
 Hovedansvaret for den fortsatte udvikling af markedet, og for at markedet  

 kan betjene dets kunder, ligger således - som hidtil - hos markedets  

 institutioner, dvs. hos fondsbørser, clearingcentraler, værdipapircentraler  

 m.v.
Disse institutioner skal som erhvervsvirksomheder have spillerum og frihed  

 i bestræbelserne på at effektivisere handelen og tiltrække omsætning.
Det  

 offentlige tilsyn med markedet skal således ikke detailregulere disse  

 virksomheders aktiviteter, men fokusere på generelle og principielle  

 spørgsmål.
Detaljerede regler for markedets funktion skal fastsættes så tæt  

 på markedet som muligt, kun herved opnås det nødvendige samspil mellem  

 virksomhederne og markedsdeltagerne om den løbende tilpasning af detailregler  

 i overensstemmelse med markedsudviklingen.
 Initiativforpligtelsen til selv at fastsætte regler for markedet skal  

 således i højere grad end i dag lægges ud til markedets virksomheder.
For at lovgivningen ikke skal stå i vejen for en effektiv udvikling på  

 værdipapirmarkedet, foreslås det derfor, at lovgivningen indrettes således,  

 at detaljeret regelfastsættelse for værdipapirmarkedet så vidt muligt  

 fastlægges tæt på markedet, så der er mulighed for en stadig udvikling i  

 strukturer, virksomheder og finansielle instrumenter uden, at lovgivningen  

 nødvendigvis skal ændres.
Tilsynsmyndighederne vil dog have mulighed for at  

 fastsætte regler i bekendtgørelsesform, samt udstede konkrete forbud og  

 påbud.
Det er afgørende herfor, om markedet kan betjene investorer og  

 udstedere mindst lige så effektivt som i konkurrerende markeder, at  

 investorbeskyttelsesniveauet er tilfredsstillende og betryggende, og at  

 markedsdeltagerne behandles fair og ligeligt.
Fleksibilitet er endvidere påkrævet i den forstand, at når et nyt  

 finansielt instrument kommer på markedet, skal dette også kunne inddrages  

 under denne lovgivning.
Det er derfor hensigtsmæssigt, at lovgivningen giver  

 vide beføjelser til regelfastsættelse og indgrebsmuligheder.
5. Lovforslagets hovedindhold Det er hensigten med forslaget til en værdipapirhandelslov at etablere en  

 samlet regulering af værdipapirmarkedet i en lov, der omfatter handel,  

 clearing og registrering på værdipapirmarkedet samt de virksomheder, der  

 udgør værdipapirmarkedets infrastruktur.
5.1. Værdipapirbegrebet Det foreslås, at loven omfatter en lang række værdipapirer, og at der af  

 hensyn til fleksibiliteten indføres en adgang til at undtage eller omfatte  

 nærmere bestemte værdipapirer.
Derved tages der hensyn til, at der fremover  

 kan vise sig behov for nye typer værdipapirer m.v., som ønskes omfattet af  

 eller undtaget fra værdipapirhandelsloven.
5.2. Værdipapirmarkedets institutioner Infrastrukturen på det danske værdipapirmarked er i dag baseret på de tre  

 centrale institutioner: Københavns Fondsbørs, Garantifonden for Danske  

 Optioner og Futures og Værdipapircentralen.
Disse institutioner løser i  

 samarbejde med Danmarks Nationalbank opgaver i værdipapirmarkedet vedrørende  

 sammenføring af købs- og salgstilbud, clearing og registrering samt  

 betalingsformidling.
Denne infrastruktur servicerer udstedere, handlere og  

 investorer i værdipapirmarkedet.
Det er vigtigt, at de danske værdipapirmarkedsinstitutioner fremover er  

 fleksible og omstillingsberedte, og at institutionerne løbende tilpasser sig  

 nye udviklinger i markedsforholdene.
Dette må kræves for, at det danske  

 værdipapirmarked opfattes som attraktivt for både danske og udenlandske  

 handlere, udstedere og investorer.
Lovgivningen bør give institutionerne de  

 bedst mulige rammer for at kunne leve op til dette krav.
 Derfor foreslås det at ophæve den lovgivningsmæssige fastfrysning af  

 værdipapirmarkedets institutioner, at ophæve de lovgivningsmæssige monopoler,  

 og at markedets institutioner fremover skal drives på kommercielle vilkår.  

 Lovgivningen skal fremover skabe rammebetingelserne for, at markedsdeltagerne  

 og institutionerne selv kan skabe en åben og velfungerende dansk  

 markedsplads, der er konkurrencedygtig på internationalt plan.
5.3. Ophævelse af børsmonopolet Den gældende lov om Københavns Fondsbørs fastsætter, at Københavns  

 Fondsbørs er eneberettiget til at drive børsvirksomhed her i landet.
Det  

 foreslås, at det lovgivningsmæssige monopol ophæves.
Fondsbørsen er i  

 realiteten udsat for omfattende konkurrence, og det lovgivningsmæssige  

 monopol kan i en række situationer hindre fondsbørsen i en fleksibel  

 tilpasning til de markedsmæssige vilkår.
En stor del af omsætningen af børsnoterede værdipapirer foregår således på  

 telefonmarkedet med efterfølgende indberetning til Københavns Fondsbørs.
Der  

 stilles købs- og salgspriser i mange større børsmæglerselskabers og  

 pengeinstitutters informationssystemer, samt f.eks.
Reuters.
Desuden handles  

 store mængder danske værdipapirer gennem mæglere i udlandet eller på  

 eksempelvis det engelske marked SEAQ International.
Der er således gode  

 muligheder for danske værdipapirhandlere for at benytte andre handelssystemer  

 end fondsbørsens elektroniske handelssystemer.
En ophævelse af fondsbørsens lovgivningsmæssige monopol betyder ikke  

 nødvendigvis, at der bliver etableret flere danske børser.
De  

 stordriftsfordele der præger børsvirksomhed kan betyde, at der ikke vil være  

 grundlag for oprettelse af flere børser for generel værdipapirhandel.
For at kunne klare sig under de fremtidige vilkår, må fondsbørsen i høj  

 grad kunne udvise fleksibilitet og tilpasningsevne over for nye signaler fra  

 markederne.
Det lovskabte monopol har vist sig ufleksibelt under hastigt  

 ændrede markedsvilkår.
Ud over konkurrencen fra udlandet vil det  

 markedsskabte monopol også være udsat for en potentiel konkurrence her i  

 landet, da der vil være mulighed for at oprette konkurrerende børser.
5.4. Børsdrift i aktieselskabsform Fondsbørser foreslås fremover drevet i private aktieselskaber.  

 Aktieselskabet er en velkendt juridisk enhed, der giver mulighed for  

 deltagelse fra en bred ejerkreds.
I et aktieselskab skal bestyrelsen vælges  

 på generalforsamlingen af aktionærerne.
Der opnås derved en direkte  

 indflydelse fra ejerkreds til ledelse.
Aktieselskabsformen sikrer indflydelse  

 til de markedsdeltagere, der har investeret i en fondsbørs og dermed har  

 påtaget sig en økonomisk risiko, og sikrer dermed en øget ansvarlighed hos  

 ledelsen over for markedspladsens udvikling.
Desuden vil aktieselskabsformen  

 indebære, at ejerkredsen mere fleksibelt kan tilpasses i forhold til  

 udviklingen.
Aktieselskabsformen giver endelig bedre muligheder for den  

 egenkapitalfinansiering, der må skønnes nødvendig for at kunne finansiere de  

 omstillingsprocesser, der må forventes at blive nødvendige fremover.  

 Endvidere giver aktieselskabsformen muligheder for, at fondsbørser kan indgå  

 alliancer og fusioner her i landet og på tværs af landegrænserne.
I udlandet  

 anvendes aktieselskabsformen i stigende grad for fondsbørser.
5.5. Værdipapircentraler Lov om en værdipapircentral har hidtil reguleret Værdipapircentralen og  

 dens registreringsaktiviteter.
Samtidig har Værdipapircentralen også  

 omfattende clearing- og afviklingsaktiviteter.
I de senere år har  

 Værdipapircentralen været udsat for stigende konkurrence fra internationale  

 clearing- og afviklingscentraler, og har ikke haft samme muligheder for at  

 tilbyde serviceydelser i forbindelse med registreringen.
Værdipapircentralens  

 muligheder for at virke under international konkurrence foreslås derfor  

 forbedret.
Det er vigtigt, at Værdipapircentralen fremover er gearet til at  

 modtage udlændinge i det danske system og kan udføre de servicefunktioner,  

 der er nødvendige for at tiltrække udenlandske kunder.
Pligten, til at danske noterede værdipapirer skal indskrives i  

 Værdipapircentralen, har i realiteten givet Værdipapircentralen en  

 monopolstilling på registrering af værdipapirer i Danmark.
Det foreslås at  

 ophæve Værdipapircentralens monopol i henhold til lov om en værdipapircentral  

 med det formål at give centralen - og eventuelle fremtidige centraler - den  

 fornødne fleksibilitet til at indrette sig i overensstemmelse med markedets  

 skiftende behov.
Dette indebærer, at registreringsvirksomhed fremover skal  

 drives som kommerciel virksomhed i aktieselskabsform i lighed med, hvad der  

 gælder i eksempelvis Sverige.
Enhver værdipapircentral skal i henhold til  

 forslaget operere i en decentral struktur med fornødent kapitalberedskab,  

 erstatningsordning m.v.
Samtidig vil regelsættet om registrering sikre, at de  

 formueretlige beskyttelsesregler fortsat er gældende og skal følges af enhver  

 central.
Værdipapircentraler får ifølge forslaget adgang til at foretage  

 registrering med retsvirkning i henhold til loven og udføre  

 afviklingsunderstøttende aktiviteter, så som udlån af værdipapirer og  

 garantistillelse.
Herudover kan en værdipapircentral fremover agere som  

 kontoførende institut for institutionelle investorer, udlændinge og andre.
De institutionelle investorers adgang til at benytte sig af en  

 værdipapircentrals systemer forbedres endvidere gennem en udvidet  

 storkundeordning.
Herved får de institutionelle investorer bedre muligheder  

 for at have direkte forbindelse til Værdipapircentralen for deres egne  

 beholdninger.
5.6. Clearingcentraler Clearing og afvikling har ikke hidtil været lovreguleret.
Det er hensigten  

 med den foreslåede lovgivning om clearing og afvikling, at mulighederne for  

 virksomhedernes deltagelse i den internationale konkurrence tilgodeses.  

 Lovforslaget muliggør derfor, at clearingcentraler får adgang til at tilbyde  

 faciliteter, der letter og understøtter afviklingen.
 Clearing- og afviklingsvirksomhed skal fremover drives i  

 aktieselskabsform, og de foreslåede regler for clearingcentraler omfatter de  

 aktiviteter, der i dag udføres af Garantifonden for Danske Optioner og  

 Futures såvel som de, der udføres af Værdipapircentralen.
Lovforslaget fastlægger endvidere rammerne for såkaldt  

 »netting«, hvorved der gives mulighed for, at to parters krav mod  

 hinanden kan nettoopgøres, bl.a. i forbindelse med konkurser.
Mulighed for  

 »netting« mindsker risikoen for, at problemer i enkelte  

 virksomheder spreder sig gennem betalingssystemer og clearingscentraler m.v.  

 til hele værdipapirmarkedet.
Forslaget er baseret på internationale  

 rekommandationer.
Forslaget indebærer, at det danske værdipapirmarked som  

 helhed bliver mere internationalt konkurrencedygtigt.
5.7. Værdipapirmæglere, pengemarkedsmæglere og autoriserede  

 markedspladser Der gives i værdipapirhandelsloven adgang til at oprette en række særlige  

 reguleringsformer med henblik på at fremtidssikre lovgivningen.
Disse  

 lovgivningsmæssige muligheder fastlægges således, at der kan etableres en  

 række specialistfunktioner i værdipapirmarkedet, hvor særlig regulering er  

 påkrævet.
 Pengemarkedsmæglere agerer i dag som formidlere på pengemarkedet, og den  

 foreslåede regulering sigter på at kunne autorisere disse  

 pengemarkedsmæglere, såfremt de ønsker at sammenføre bud og udbud på  

 pengemarkedsrelaterede produkter, som er optaget til notering på en  

 fondsbørs.
Forslaget om autoriserede markedspladser giver adgang til at etablere  

 markeder for handel med unoterede aktier i mindre og mellemstore  

 virksomheder.
Reguleringen giver her videre muligheder for at indrette en  

 markedsplads under hensyn til de særlige behov, der kan være ved formidling  

 af kapital til mindre og mellemstore virksomheder.
Fra udlandet kendes »interdealer-brokere«.
Disse  

 værdipapirmæglere er aktører i kernemarkedet, dvs. markedet for de  

 professionelle handlere, og formidler handler i meget likvide værdipapirer,  

 typisk statsobligationer.
Lovforslaget indebærer, at der gives mulighed for  

 at fastlægge de nærmere vilkår for virksomhed som værdipapirmægler.
5.8. Tilsynet med værdipapirmarkedet Det foreslås, at markedstilsynet med værdipapirmarkedet i den fremtidige  

 reguleringsstruktur varetages af et organ (Fondsrådet), der hensigtsmæssigt -  

 og i nær kontakt med markedet - kan forene interesser i alment accepterede og  

 forpligtende afgørelser og regeludstedelser vedrørende de overordnede forhold  

 på værdipapirmarkedet.
Markedstilsynet skal her ses i modsætning til solvens-  

 og virksomhedstilsynet, som - ligesom hidtil - skal ligge i Finanstilsynet.  

 Forbindelsen til Fondsrådet knyttes bl.a. ved, at Finanstilsynet fungerer som  

 sekretariat for Fondsrådet.
Ved solvens- og virksomhedstilsynet forstås tilsynet med og reguleringen  

 af institutter og virksomheder i relation til opfyldelse af  

 egenkapitalkravene, betryggende forretningsgange samt udstedelse og  

 inddragelse af tilladelse.
Markedstilsynet vedrører derimod regulering af  

 markedspladsen, herunder krav til udstederes oplysningsforpligtelser, krav  

 til oplysninger om handelen på markedet (gennemsigtighed) m.v.
 En del af markedstilsynet og regelfastsættelsen skal ifølge forslaget  

 varetages af fondsbørserne, men med mulighed for indgreb fra Fondsrådet på  

 overordnede områder.
Det foreslås, at markedsdeltagernes indflydelse og ansvar skal omfatte  

 tilsynet med værdipapirmarkedet via et Fondsråd, som skal afveje  

 markedsdeltagernes synspunkter.
Rådet skal inddrage markedsdeltagernes  

 ekspertise i principielle spørgsmål om regelfastsættelse og  

 regeloverholdelse, således at hensynet til markedets internationale  

 konkurrenceevne og investorbeskyttelse får behørig vægt.
Der er i Danmark tradition for et højt beskyttelsesniveau i  

 værdipapirhandelen, og dette princip bør fastholdes.
Der skal samtidig tages  

 hensyn til de konkurrencemæssige vilkår i forhold til udlandet.
Det vil være  

 Fondsrådets opgave at varetage disse hensyn.
I forbindelse med indførelse af en generel værdipapirhandelslov er tilsyn  

 med markedet og markedsføringen af særlig betydning.
Det forudsættes derfor,  

 at der aftales en arbejdsdeling mellem Fondsrådet og andre myndigheder, der  

 måtte have kompetence på området, herunder Forbrugerombudsmanden og  

 Konkurrencerådet.
5.9. Omdannelse af de eksisterende institutioner Ligesom Københavns Fondsbørs er også Garantifonden for Danske Optioner og  

 Futures og Værdipapircentralen i dag organiseret som fonde, men denne  

 virksomhed skal fremover drives i aktieselskabsform.
Der er en række  

 forskelle mellem institutionerne, der betyder, at omdannelserne ikke  

 nødvendigvis bør ske på samme måde.
Derfor er der i forslaget givet mulighed  

 for omdannelse på flere måder.
Disse svarer til de muligheder, som gælder for  

 sparekasserne.
Det forudsættes, at beslutningen om omdannelsen træffes af  

 bestyrelsen i de respektive fonde.
Det foreslås, at omdannelsen kan ske ved at skyde aktiviteter ind i et  

 nystiftet aktieselskab og videreføre formuen som aktiekapital i en  

 fortsættende fond.
Omdannelse kan ligeledes ske ved, at fondene overdrager  

 deres aktiviteter til et aktieselskab og indskyder formuen som en bunden  

 reserve i aktieselskabet.
Endelig kan der benyttes kombinationer af de to  

 modeller.
 En overgangsordning giver Københavns Fondsbørs mulighed for at drive  

 børsvirksomhed som fond indtil 1. juli 1997, mens Garantifonden for Danske  

 Optioner og Futures og Værdipapircentralen kan fortsætte deres virksomhed som  

 fonde.
 5.10. Skatte- og afgiftslovgivningen m.v.
 Lovforslaget indeholder i kapitel 30 en række ændringer af skatte- og  

 afgiftslovgivningen til gennemførelse af børsreformen.
 Endvidere foreslås der ændringer i en række andre love som følge af  

 lovforslaget.
6. Høring Samtidig med den første fremsættelse af lovforslaget for Folketinget den  

 3. maj 1995 blev dette sendt i høring hos Danmarks Nationalbank, Københavns  

 Fondsbørs, Kongeriget Danmarks Hypotekbank og Finansforvaltning,  

 Garantifonden for Danske Optioner og Futures, Værdipapircentralen,  

 Finansrådet, Sammenslutningen af Danske Andelskasser, Børsmæglerforeningen,  

 Realkreditrådet, Den Danske Finansanalytikerforening, Danske  

 Finansieringsselskabers Forening, Pengeinstitutternes BetalingsSystemer A/S,  

 Harlow Butler A/S, Astley & Pearce A/S, Nexor-Brokers I/S, Dansk  

 Industri, Danmarks Rederiforening, Det Danske Handelskammer, Håndværksrådet,  

 Advokatrådet, Foreningen af Statsautoriserede Revisorer, Foreningen af  

 Registrerede Revisorer, Forbrugerrådet, Arbejdsmarkedets Tillægspension,  

 Lønmodtagernes Dyrtidsfond, Assurandør-Societetet, AMP-Samarbejdet,  

 Arbejdsmarkedspensionsrådet, Foreningen af Firmapensionskasser, Danske  

 Investeringsforeningers Fællesrepræsentation, Sammenslutningen af Danske  

 Pantebrevsselskaber, Dansk Aktionærforening, Justitsministeriet,  

 Skatteministeriet, Finansministeriet, Økonomiministeriet, KommuneKredit,  

 Boligministeriet, Finanssektorens Arbejdsgiverforening, Finansforbundet og  

 Dansk Landbrugs Realkreditfond.
De modtagne høringssvar og forslag er i videst mulig omfang indarbejdet i  

 dette lovforslag forud for genfremsættelsen.
Forslaget vil dog blive udsendt  

 til en fornyet høringsrunde i forbindelse med genfremsættelsen.
7. Administrative og statsfinansielle konsekvenser Det skønnes, at en gennemførelse af lovforslaget vil medføre et behov for  

 6 årsværk i Finanstilsynet. Årsværkene fordeler sig således: 2 årsværk til  

 betjening af Fondsrådet og regelfastsættelse, 2 årsværk til  

 markedsovervågning og internationalt samarbejde i denne forbindelse, 1  

 årsværk til nye sagsbehandlingsopgaver og 1 årsværk til tilsyn med  

 fondsbørser og andre markeder, clearingvirksomheder og værdipapircentraler.
De samlede udgifter hertil skønnes at udgøre 3,0 mio. kr. om året, heraf  

 2,5 mio. kr. lønsum.
Hertil kommer en engangsudgift, der skønnes at udgøre  

 0,5 mio. kr., til dækning af edb, bygningsforandringer og anskaffelse af  

 teknisk udstyr til en markedsovervågningsenhed.
Endvidere skønnes udgifterne  

 til aflønning af Fondsrådets formand, næstformand og medlemmer at udgøre  

 800.000 kr. årligt.
Disse udgifter dækkes fuldt ud af de virksomheder, der er  

 under tilsyn, jf. forslagets § 85.
 Der henvises i øvrigt til forslag til lov om fondsmæglerselskaber og lov  

 om banker og sparekasser m.v., hvor der også foreslås visse udvidelser.
 De i lovforslaget foreslåede ændringer af skatte- og afgiftslovgivningen  

 skønnes ikke at have administrative konsekvenser.
Indførelse af skattepligt for Københavns Fondsbørs og Værdipapircentralen  

 vil medføre et selskabsskatteprovenu, der afhænger af størrelsen af de to  

 institutioners fremtidige skattepligtige indkomst.
Provenuet skønnes på basis  

 af institutionernes regnskabsresultat de senere år at blive meget beskedent.  

 Ændringen af skattepligtsbestemmelsen for Garantifonden for Danske Optioner  

 og Futures skønnes ikke at have provenumæssige konsekvenser.
 Ændringen af fusionsskatteloven, så omdannelsen ikke udløser  

 avancebeskatning, skønnes ikke at medføre et egentligt provenutab, idet  

 ændringen må anses for at være en forudsætning for omdannelsen af de tre  

 finansielle institutioner.
 Den foreslåede stempelfritagelse ved sikkerhedsstillelse m.v. i  

 forbindelse med clearing og afvikling af værdipapirhandler under medvirken af  

 en clearingcentral omfatter transaktionstyper, der ikke benyttes i dag, og  

 som de gældende stempelregler p.g.a. omkostningerne afgørende ville modvirke.  

 Da de nye handelssystemer ikke træder i stedet for andre stempelpligtige  

 transaktioner, vurderes fritagelsen på denne baggrund ikke at have egentlige  

 provenumæssige konsekvenser.
Tilsvarende gælder den begrænsede udvidelse af kredsen, der er stempelfri  

 i forbindelse med lån mod håndpant, som optages som led i afviklingen af  

 værdipapirhandel.
Sådanne transaktioner er efter gældende regler i praksis  

 stempelfri, således at den foreslåede tilpasning af stempelafgiftsreglerne  

 til de ændrede afviklingsregler ikke indebærer et egentlig provenutab.
8. Erhvervsøkonomiske konsekvenser Det vurderes, at gennemførelse af børsreformen er en forudsætning for, at  

 der kan opretholdes et velfungerende værdipapirmarked i Danmark.  

 Værdipapirmarkedet udgør et meget væsentligt rammevilkår for dansk  

 erhvervsliv.
Det er afgørende, at danske virksomheder og investorer har  

 adgang til et effektivt og pålideligt marked for finansiering af egen- og  

 fremmedkapital og for placering af opsparing.
Hertil kommer, at det er  

 vigtigt at opretholde den beskæftigelse og indtjening, der knytter sig til de  

 finansielle virksomheder, der deltager i værdipapirmarkedet.
9. Forholdet til EU-retten Formålet med investeringsservicedirektivet er at indføre den ramme, inden  

 for hvilken det indre marked for fri udveksling af tjenesteydelser i  

 forbindelse med værdipapirer (investeringsservice) skal fungere.
Direktivet  

 er et minimumsdirektiv, dvs. at der nationalt kan fastsættes strengere krav.
 Hovedprincippet i direktivet er gensidig anerkendelse og hjemlandskontrol  

 af investeringsselskaber (fondsmæglerselskaber).
 Som udgangspunkt skal et selskab, som ønsker at deltage i det indre marked  

 for værdipapirer, kun have en tilladelse til at drive sin virksomhed i hele  

 Den Europæiske Union.
 Direktivet indeholder desuden en liberalisering af adgangen til medlemskab  

 af værtslandets børser og futures- og optionsmarkeder.
 Direktivet fastsætter minimumsregler for indberetninger og  

 gennemsigtighed.
For at sikre gennemsigtighed (transparens) af hensyn til investorerne  

 fastsættes i hvert enkelt land krav til oplysninger til markedet under hensyn  

 til det enkelte markeds særlige karakteristika.
Direktivet indeholder  

 imidlertid minimumskrav for gennemsigtighed.
Disse ligger dog på et - efter  

 danske forhold - lavt niveau.
 Regeringen har anmodet om Europa-Kommissionens bekræftelse af, at den  

 foreslåede skattefritagelse for den bundne sparekasse-/fondsreserve ikke  

 indebærer statsstøtte omfattet af EF-traktaten.
Bemærkninger til de enkelte bestemmelser Til 1. afsnit Indledende bestemmelser Værdipapirhandelslovens kapitel 1 og 2 indeholder bl.a. regler om god  

 værdipapirhandelsskik og indrettelsen af værdipapirhandlernes virksomhed, jf.  

 §§ 5-6, som skal iagttages i forbindelse med værdipapirhandel.
God værdipapirhandelsskik er værdipapirhandelsrettens generalklausul og er  

 et væsentligt element i den investorbeskyttelse, som ønskes opnået med  

 værdipapirhandelsloven.
Som ved andre generalklausuler, f.eks. i  

 markedsføringsloven og aftaleloven, er der tale om en dynamisk målestok, der  

 ændres og udvikles i takt med udviklingen på værdipapirmarkedet.
 Indførelsen af regler om god værdipapirhandelsskik, skal desuden ses i  

 sammenhæng med det særlige samspil, der er mellem udstedere, investorer og  

 værdipapirhandlere, når disse handler professionelt.
 Dette samspil mellem professionelle aktører har ikke nødvendigvis behov  

 for at blive reguleret på tilsvarende måde, som den regulering der omhandler  

 forbrugerbeskyttelse.
 I forhold til markedsføringslovens regler om god markedsføringsskik er  

 udgangspunktet, at markedsføringsloven fortsat gælder for værdipapirmarkedet  

 ved siden af værdipapirhandelslovens regler om god værdipapirhandelsskik.  

 Dette er begrundet i et forbrugerbeskyttelsessynspunkt, dvs. hensynet til den  

 almindelige private investor.
 Det forudsættes, at der aftales en arbejdsdeling mellem  

 Forbrugerombudsmanden og Fondsrådet.
 En lignende arbejdsdeling kendes allerede fra bank- og sparekasseområdet,  

 hvor aftaler om grænsedragning er indgået mellem Finanstilsynet og  

 Forbrugerombudsmanden.
I relation til de civilretlige regler vil fastsættelse af nærmere regler  

 om god værdipapirhandelsskik bl. a. få betydning for, hvorvidt en aftale om  

 handel med værdipapirer er gyldig.
Ved bedømmelsen af hvorvidt en aftale er  

 ugyldig i medfør af aftalelovens § 33 (stridende mod almindelig hæderlighed)  

 eller § 36 (urimelig eller i strid med almindelig hæderlighed) vil kravene  

 til god værdipapirhandelsskik være af betydning.
På tilsvarende vis vil  

 ansvarsbedømmelsen, herunder professions- og rådgiveransvaret, påvirkes af de  

 nærmere krav til god værdipapirhandelsskik.
 Det bemærkes endvidere, at Kommissionsloven fortsat vil være gældende for  

 værdipapirhandlere, når der handles i kommission.
 I de enkelte bestemmelser i §§ 5 og 6 er der fastlagt nærmere krav til  

 indrettelsen af værdipapirhandlernes virksomhed.
 Endelig indeholder § 6, stk. 3-4, særlige krav til registrering m.v. i  

 forbindelse med samledepoter, det vil sige depoter, hvor der opbevares  

 værdipapirer for flere investorer.
Til kapitel 1 Værdipapirhandel Til § 1 Værdipapirhandelsloven omfatter to hovedtyper af værdipapirtransaktioner,  

 dels selve udbuddet af et værdipapir til offentligheden, dels handel med og  

 afvikling m.v. af værdipapirer.
Der er tale om to selvstændige og adskilte  

 transaktionstyper.
Loven gælder for al værdipapirhandel.
Værdipapirhandelsbegrebet er således  

 ikke selvstændigt knyttet til værdipapirets optagelse til notering og/eller  

 handel på en fondsbørs eller anden form for reguleret marked.
Formidling af  

 køb og salg af værdipapirer samt erhvervsmæssig rådgivning vedrørende  

 værdipapirer falder ligeledes ind under begrebet værdipapirhandel.
 Offentligt udbud i § 1, stk. 2, nr. 1, omfatter såvel børsemissioner og  

 andre emissioner af værdipapirer som en senere afhændelse af allerede  

 emitterede værdipapirer, som ikke i første omgang har været rettet mod  

 offentligheden.
 Ved selvstændigt at medtage offentligt udbud af værdipapirer inddrages  

 udbuds- og prospektkrav under lovens anvendelsesområde, ligesom  

 udstederen/udbyderen af et værdipapir vil være omfattet af loven, jf. nærmere  

 herom i lovforslagets kapitler 6 og 12.
Med hensyn til den personkreds, som skal være omfattet af  

 værdipapirhandelsloven, har det været overvejet at begrænse denne til de  

 personer, der i erhvervsmæssigt øjemed beskæftiger sig med værdipapirhandel.  

 Denne begrænsning er ikke foretaget.
Udgangspunktet er derfor, at enhver  

 person, der udfører værdipapirhandel som defineret i § 1, stk. 2, er omfattet  

 af loven.
Når det drejer sig om rådgivning, er dog kun erhvervsmæssig  

 rådgivning omfattet, jf. § 1, stk. 2, nr. 4.
 Reglerne i § 3, stk. 1, om redelighed og insiderreglerne samt bestemmelsen  

 om markedsmanipulation i kapitel 10 omfatter således også  

 ikke-erhvervsdrivende personer.
De virksomheder, som udfører værdipapirhandel erhvervsmæssigt, omfatter  

 ikke alene pengeinstitutter, realkreditinstitutter, fondsmæglerselskaber og  

 andre værdipapirhandlere som defineret i lovforslagets § 4. Også  

 ejendomsformidlere, advokater og revisorer, der som accessorium til deres  

 hovedaktivitet rådgiver vedrørende værdipapirer, vil være omfattet af  

 værdipapirhandelsloven, jf. § 1, stk. 2, nr. 4. Værdipapirhandlere er  

 underlagt Finanstilsynets virksomhedstilsyn som følge af bestemmelser i de  

 særlige virksomhedslove.
Ejendomsformidlere, advokater og revisorer, som  

 foretager erhvervsmæssig rådgivning vedrørende værdipapirer, er ikke  

 underlagt noget virksomhedstilsyn for den del af deres virksomhed som  

 omfattes af § 1, stk. 2, nr. 4.
 Med § 1, stk. 2, nr. 1 og 2 omfatter værdipapirhandelsloven følgende  

 værdipapirtransaktioner: 1) udbud af et værdipapir til offentligheden uden at  

 værdipapiret samtidig hermed eller efterfølgende optages til notering på en  

 fondsbørs, 2) udbud til offentligheden af et værdipapir som samtidig hermed  

 eller efterfølgende optages til notering på en fondsbørs, 3) handel med et  

 værdipapir som er optaget til notering og/eller handel på en fondsbørs, også  

 selvom der ikke forudgående er foretaget et offentligt udbud af papiret, samt  

 4) køb og salg af et værdipapir selvom papiret ikke er noteret på eller  

 handles via en fondsbørs.
§ 1, stk. 2, nr. 3 om formidling af køb og salg af værdipapirer og nr. 4  

 om erhvervsmæssig rådgivning udgør to selvstændige aktiviteter.
Formidling og  

 rådgivning er derfor omfattet af værdipapirhandelsloven, selvom aktiviteten  

 ikke udøves som accessorium til offentlig udbud efter nr. 1 eller køb eller  

 salg af værdipapirer efter nr. 2.
 Ved selvstændigt at medtage formidling af køb og salg af værdipapirer er  

 det præciseret, at værdipapirhandelsloven gælder, selvom formidlingen ikke  

 indebærer, at der handles for tredjemands regning, men alene at den  

 pågældende for en tredjemand søger at formidle kontakt til en person, som  

 ønsker at købe tredjemands værdipapirer eller sælge værdipapirer til  

 tredjemand.
 Mens værdipapirhandel, som defineret i § 1, stk. 2, nr. 1-3 gælder, uanset  

 om der er tale om en erhvervsmæssig aktivitet, er rådgivning vedrørende  

 værdipapirer kun omfattet af loven, såfremt der er tale om rådgivning som led  

 i udøvelse af erhverv, jf. § 1, stk. 2, nr. 4.
 Ved porteføljepleje, porteføljemanagement og lignende vil der typisk være  

 tale om en kombination af handel for tredjemands regning, formidling og  

 erhvervsmæssig rådgivning vedrørende værdipapirer, og disse aktiviteter er  

 derfor medtaget i § 1, stk. 2, nr. 5, og dermed også omfattet af begrebet  

 værdipapirhandel.
Ved porteføljepleje forstås den virksomhed, der består i at passe en  

 værdipapirbeholdning.
Sædvanligvis har værdipapirejeren og porteføljeplejeren  

 indgået aftale om, hvilke typer værdipapirer, der skal investeres i, samt  

 hvor risikobetonede investeringerne må være.
 Ved emissionsgarantier forstås garantistillelse for afsætning af  

 emitterede værdipapirer.
 Med § 1 sammenholdt med definitionen af værdipapirer i § 2 har  

 værdipapirhandelsloven fået et bredt og omfattende anvendelsesområde såvel  

 med hensyn til hvilke værdipapirer og transaktionstyper, der er omfattet, som  

 med hensyn til den omfattede personkreds.
 I de følgende kapitler i lovforslaget foretages der en nærmere afgrænsning  

 af og begrænsning af de enkelte reglers anvendelsesområde.
Til § 2 Der findes ikke i dansk ret nogen fast og entydig definition af begrebet  

 værdipapirer.
Der er ikke med loven tilstræbt en endegyldig definition af  

 værdipapirbegrebet.
Sigtet med § 2 har derfor udelukkende været at fastlægge,  

 hvilke finansielle instrumenter denne lovs bestemmelser om værdipapirer  

 finder anvendelse på.
Der er herved taget udgangspunkt i, at der med  

 værdipapirer i bred forstand ikke alene forstås egentlige værdipapirer som  

 aktier, obligationer m.v. men også finansielle instrumenter som derivater,  

 kontrakter, der knytter sig til et underliggende værdipapir eller finansielt  

 instrument, m.v.
Herved adskiller forslagets terminologi sig fra  

 terminologien, der er anvendt i forslag til lov om fondsmæglerselskaber, der  

 baserer sig på den terminologi, der er anvendt i  

 investeringsservicedirektivets bilag, hvorefter finansielle instrumenter er  

 et overbegreb, der også omfatter værdipapirer. »Værdipapirer« efter  

 dette forslag svarer derfor til lovforslaget om fondsmæglerselskabers  

 »instrumenter«.
Begrebsapparaterne i de to forslag skal derfor ikke  

 ses som modstridende.
 Der stilles ikke krav om, at de omfattede værdipapirer m.v. skal være  

 omsættelige.
Det karakteristiske ved de værdipapirer, som omfattes af  

 værdipapirhandelsloven, er, at udstedelse og omsætning heraf primært har et  

 finansielt formål, og at de omsættes på kapitalmarkedet.
Der vil ofte være  

 tale om flere ens eller standardiserede instrumenter.
 Ved den nærmere afgrænsning af hvilke værdipapirer, der omfattes af loven,  

 er der taget udgangspunkt i investeringsservicedirektivets definition af  

 værdipapirer, jf. art. 1, nr. 4 og bilagets afsnit B, nr. 1 a), som svarer  

 til lovforslagets § 2, stk. 1, nr. 1 til 3, og direktivets definition af  

 instrumenter, jf. bilagets afsnit B, nr. 1 b) og nr. 2 til 6, der findes i  

 forslagets § 2, stk. 1, nr. 4 til 8 og 10. Herudover er råvareinstrumenter  

 m.v., jf. § 2, stk. 1, nr. 9, og omsættelige pantebreve med pant i fast  

 ejendom eller løsøre, jf. § 2, stk. 1, nr. 11, medtaget.
Aktielignende værdipapirer, jf. § 2, stk. 1, nr. 1, omfatter ejerandele i  

 andre selskaber end aktie- og anpartsselskaber, herunder kommanditanparter.  

 Derimod er en interessentskabsandel i et interessentskab ikke et  

 aktielignende værdipapir, idet en sådan andel typisk ikke har det fornødne  

 finansielle sigte.
Et andelsbevis eller lignende i andelsboligforeninger  

 efter andelsboligforeningsloven og lignende boligfællesskaber vil heller ikke  

 være omfattet af loven.
Dette gælder, uanset andelen er frit omsættelig.
Et  

 sådant boligandelsbevis har normalt ikke det fornødne finansielle sigte, men  

 er derimod kædet sammen med boligretten.
Det har hidtil været således, at en andel - anpart - i et anpartsselskab  

 ikke er blevet betragtet som et værdipapir, således som dette begreb  

 traditionelt har været fastlagt.
Således har Erhvervsministeriets  

 Erhvervsankenævn i en kendelse af 21. juni 1993 antaget, at anparter i et  

 anpartsselskab ikke er et aktielignende værdipapir omfattet af  

 udbudsprospektloven (lov nr. 213 af 10. april 1991 om prospekter ved første  

 offentlige udbud af visse værdipapirer), jf. bemærkningerne til § 40.  

 Lovforslaget opretholder denne retstilstand.
Det skyldes, at udstedelse og  

 omsætning af anparter bortset fra kommanditanparter typisk ikke har et  

 finansielt sigte eller er knyttet til kapitalmarkedet i bred forstand.  

 Anparter i anpartsselskaber vil derfor ikke være at betragte som et  

 aktielignende værdipapir omfattet af lovforslagets § 2, stk. 1, nr. 1. Dette  

 er tilfældet, selvom en anpart som udgangspunkt er omsættelig, jf.  

 anpartsselskabslovens § 14. Anparter er som følge heraf ej heller omfattet af  

 prospektkravene ved første udbud af visse værdipapirer i kapitel 12.
 De virksomhedstyper, hvis ejerandele i kraft af § 2, stk. 1, nr. 1, sidste  

 led, falder ind under værdipapirhandelslovens værdipapirbegreb, er således  

 ikke de samme, som omfattes af lov om erhvervsdrivende virksomheder (lov nr.  

 123 af 18. februar 1994). Virksomhedsloven omfatter udover  

 enkeltmandsvirksomheder, interessentskaber, kommanditselskaber,  

 andelsselskaber (andelsforeninger) samt andre selskaber og foreninger med  

 begrænset ansvar, som ikke er omfattet af aktieselskabsloven,  

 anpartsselskabsloven eller lov om erhvervsdrivende fonde, jf. lovens § 1,  

 stk. 2.
 § 2, stk. 1, nr. 2, omfatter bl.a. realkreditobligationer,  

 statsobligationer, præmieobligationer og erhvervsobligationer.
 Andre omsættelige værdipapirer, som giver ret til at erhverve aktier og  

 obligationer m.v., jf. § 2, stk. 1, nr. 3, er bl.a. tegningsretter,  

 aktiebeviser, aktieretter, covered warrants, obligationer med warrants og  

 konvertible obligationer.
 Ved warrant forstås en tegningsret, der oftest udstedes i tilknytning til  

 et værdipapir (obligationer eller aktier) og giver ret til inden for en  

 afgrænset tidsperiode at købe et værdipapir eller andet specificeret  

 finansielt gode til en fastsat pris.
I modsætning til warrants udstedt af aktieselskabet selv med mulighed for  

 senere hos selskabet at erhverve dets udstedte aktier, er en »covered  

 warrant« ikke et selskabsretligt instrument.
Covered warrants er  

 optioner, som giver indehaveren mulighed for at erhverve et underliggende  

 aktiv.
Udstederen af covered warrants har - ud over valget af aktivet - ingen  

 relation til det underliggende aktiv i øvrigt.
Værdipapirer, som nævnt i stk. 1, nr. 1 til 3, er omsættelige i  

 værdipapirhandelslovens forstand, selvom der til værdipapirerne er knyttet en  

 omsættelighedsbegrænsning i selskabsretlig forstand, f.eks. derved at der  

 stilles krav om samtykke ved overdragelse, jf. aktieselskabslovens § 20,  

 eller der til værdipapiret er knyttet forkøbsret, jf. aktieselskabslovens §  

 19. Det bemærkes i øvrigt, at aktier efter den gældende  

 betingelsesbekendtgørelses skema A, II, pkt. 2, 1. led kun kan optages til  

 notering på Københavns Fondsbørs, såfremt aktierne er frit omsættelige.
Efter  

 gældende praksis er dette dog ikke til hinder for, at et selskabs vedtægter  

 under visse betingelser og i begrænset omfang kan indeholde bestemmelser om,  

 at overdragelse af børsnoterede aktier kræver bestyrelsens samtykke.
 Med hensyn til investeringsforeningsandele omfattet af § 2, stk. 1, nr. 4,  

 henvises til lovbekendtgørelse nr. 85 af 12. februar 1990 om  

 investeringsforeninger.
Ved pengemarkedsinstrumenter i § 2, stk. 1, nr. 5, forstås de  

 instrumenter, som normalt omsættes på pengemarkedet, f.eks.  

 skatkammerbeviser.
Det er kun de børsnoterede pengemarkedsinstrumenter samt -  

 noterede og unoterede - indlånsbeviser (certificates of deposit) og  

 commercial papers, der er omfattet af bestemmelsen.
Ved commercial papers  

 forstås omsættelige kortfristede gældsbreve med løbetid fra 7 til 270 dage, i  

 Euromarkedet dog op til 365/366 dage, udstedt fortrinsvis af private  

 selskaber, og normalt med et mindste pålydende på USD 500.000. Kontrabøger  

 eller lignende uden tilknytning til pengemarkedet er ikke omfattet af  

 definitionen.
Der henvises i øvrigt til kapitel 14, hvor virksomhed som  

 pengemarkedsmægler er reguleret.
 Futureslignende instrumenter, jf. § 2, stk. 1, nr. 6, omfatter kontrakter,  

 som afregnes kontant på grundlag af et af følgende elementer: rentesatsen  

 eller valutakursen, kursen på et værdipapir eller et andet indeks, der gælder  

 for værdipapirer.
§ 2, stk. 1, nr. 7, omfatter fremtidige renteaftaler (FRA-kontrakter),  

 hvilket vil sige aftaler, der med basis i en referencerente fastlægger renten  

 for en given fremtidig periode.
FRA-kontrakter har egenskaber svarende til  

 rentefutures, herunder CIBOR-futures, og afregnes ligeledes kontant på  

 udløbstidspunktet, ved at køber henholdsvis sælger af kontrakten kompenserer  

 modparten for forskellen mellem den aftalte rente og referencerenten.  

 FRA-kontrakter adskiller sig p.t. typisk fra futures ved i Danmark ikke at  

 være børsnoterede og ved ikke at være garanterede af clearinghuse (i Danmarks  

 tilfælde af Garantifonden for Danske Optioner og Futures). CIBOR er  

 Copenhagen Inter Bank Offered Rate, dvs. udlånsrenten på Eurovalutaer i  

 interbankmarkedet i København.
Swap betyder at bytte.
En swap er en selvstændig finansiel transaktion,  

 der kan benyttes til omlægning af rente- og valutabasis for såvel passiver  

 som aktiver.
Rente- og valutaswaps samt swaps på aktier og aktieindeks i § 2, stk. 1,  

 nr. 8, er kendetegnet ved aftaler om enten udveksling af rene rentebetalinger  

 eller udveksling af hovedstole og rentebetalinger denomineret i forskellig  

 valuta.
Rente- og valuta-swaps som her angivet omfatter alene de såkaldte  

 låneswaps i modsætning til de såkaldte korte valutaswaps, hvor der udveksles  

 likviditet mod sikkerhed i fremmed valuta.
Ligesom swaps anvendes i  

 forbindelse med rentebærende instrumenter, kan swaps på tilsvarende måde  

 anvendes i relation til aktier og aktieindeks.
Råvareinstrumenter m.v., der svarer til det engelske begreb  

 »commodities« i § 2, stk. 1, nr. 9, er f.eks. afledte finansielle  

 instrumenter, hvis værdi fastsættes på grundlag af nærmere bestemte  

 råvarepriser eller andre prisindeks uden hensyntagen til, om de er med  

 levering eller kontantafregning.
Der kan være tale om afledte kontrakter på  

 egentlige råvarer, metaller og landbrugsvarer m.v.
Råvareinstrumenter er  

 inddraget under værdipapirhandelsloven, selvom disse instrumenter ikke er  

 omfattet af investeringsservicedirektivet.
Jf. i øvrigt § 1, stk. 2, og bilag  

 1, afsnit B, til forslag til lov om fondsmæglerselskaber, hvoraf det fremgår,  

 at investeringsservice i denne lovs forstand ligeledes omfatter  

 tjenesteydelser i forbindelse med råvareinstrumenter.
 § 2, stk. 1, nr. 10, omfatter udover værdipapiroptioner og optioner på  

 aktie- og obligationsindeks også valuta- og renteoptioner.
En option er en kontrakt, der giver ejeren (køberen) retten til, men ikke  

 pligten til, at købe eller sælge et finansielt instrument eller en valuta til  

 en aftalt pris på et aftalt fremtidigt tidspunkt.
Sælgeren er naturligvis  

 forpligtet til at opfylde ejerens ret.
Der findes følgende typer optioner:
 1) Call option: Ret til at købe.
 2) Put option: Ret til at sælge.
Med § 2, stk. 1, nr. 11, har man ønsket at inddrage handel med pantebreve  

 under de regler, som gælder for handel med og rådgivning vedrørende  

 værdipapirer.
Hovedområdet for § 2, stk. 1, nr. 11 er det ordinære pantebrev  

 med pant i fast ejendom, f.eks. sælgerpantebrevet udstedt med  

 Justitsministeriets formular A og ordinære pantebreve med pant i løsøre  

 udstedt med Justitsministeriets formular C.
Uden for nr. 11 falder  

 ejerpantebreve med pant i fast ejendom eller løsøre samt pantebreve, der  

 ifølge bestemmelse i pantebrevet ikke er omsætteligt, f.eks. visse pantebreve  

 udstedt til realkreditinstitutter.
Med § 2, stk. 1, nr. 12, er det sikret, at nye instrumenter og kontrakter,  

 som måtte fremkomme, efter Fondsrådets bestemmelse kan inddrages under loven,  

 således at en lovændring ikke vil være nødvendig.
Det er ikke muligt mere  

 præcist at angive, hvilke instrumenter og kontrakter, der i fremtiden vil  

 have sådanne karakteristika, at der vil være behov for at inddrage dem under  

 værdipapirhandelsloven.
Men der kan bl.a. blive tale om instrumenter og  

 kontrakter, som relaterer sig til forureningslicenser og indeks af forskellig  

 art, f.eks. katastrofe- og regnvejrs-index.
 Med § 2, stk. 2, er der givet Fondsrådet mulighed for at fastsætte regler  

 om, at nærmere bestemte instrumenter undtages fra loven.
Rådet kan således fastlægge den nærmere afgrænsning af de værdipapirer,  

 som er nævnt i § 2, stk. 1, nr. 1 til 12, og Rådet har med stk. 2 også  

 mulighed for at begrænse anvendelsen af loven i relation til de  

 værdipapirtyper, som er nævnt i § 2, stk. 1, nr. 1 til 11. Med den foreslåede  

 formulering er det dog tilkendegivet, at undtagelse af værdipapirer fra  

 værdipapirhandelsloven kun kan ske i særlige tilfælde og i øvrigt kun i  

 begrænset omfang.
Fondsrådet vil eksempelvis kunne undtage visse pantebreve,  

 råvareinstrumenter, herunder afledte kontrakter på landbrugsprodukter og  

 metaller m.v., som afvikles med fysisk levering, fra lovens  

 anvendelsesområde.
Til § 3 Det generelle krav om redelighed, som er fastlagt i § 3, stk. 1, er  

 grundelementet i og minimumskravet til god værdipapirhandelsskik.
Som begreberne værdipapirhandel og værdipapirer er fastlagt i §§ 1 og 2,  

 omfatter værdipapirhandelsloven enhver fysisk eller juridisk persons handel  

 med værdipapirer.
Det er uden betydning for lovens anvendelse, om det  

 handlede værdipapir er optaget til notering på en fondsbørs.
Handel med  

 værdipapirer i lovens forstand vil derfor kunne foretages af personer, som  

 ikke har status som værdipapirhandler og i øvrigt uden medvirken af en  

 værdipapirhandler.
For alle værdipapirtransaktioner, uanset om der er tale om to  

 privatpersoners, værdipapirhandleres, pensionskassers eller  

 forsikringsselskabers indbyrdes handel med værdipapirer, opstiller stk. 1 et  

 generelt krav om redelighed.
Redelighedskravet gælder naturligvis også for  

 værdipapirhandlere, Danmarks Nationalbank og Kongeriget Danmarks Hypotekbank  

 og Finansforvaltning i disses kunderelationer, men her følger mere  

 detaljerede pligter af §§ 5 og 6 samt eventuelle regler udstedt i medfør af  

 stk. 2.
 Med stk. 2 har Fondsrådet hjemmel til at fastsætte regler til udfyldning  

 og præcisering af de generelle krav til god værdipapirhandelsskik, som er  

 fastlagt i stk. 1.
For så vidt angår de særlige krav til værdipapirhandlerne, jf. §§ 5 og 6,  

 er disse for så vidt angår pengeinstitutter i relation til rådgivning  

 suppleret og uddybet ved Forbrugerombudsmandens retningslinier om etik i  

 pengeinstitutternes rådgivning.
Fondsrådet kan udstede tilsvarende regler for  

 virksomheder, der ikke er under tilsyn, men som giver erhvervsmæssig  

 rådgivning vedrørende investeringsservice.
Det bemærkes i øvrigt, at en række brancheorganisationer i dag som følge  

 af de børsetiske reglers § 12, der har implementeret regler fastsat af IOSCO  

 (International Organization of Securities Commissions), har udarbejdet  

 nærmere regler om god forretningsskik.
Regler om god forretningsskik er bl.a.  

 udarbejdet af Børsmæglerforeningen.
Disse regler er nu implementeret i  

 forslagets § 5.
Bestemmelserne i §§ 5-6 samt Finanstilsynets regler udstedt i medfør  

 heraf, er ikke til hinder for, at brancheorganisationerne selv fastsætter  

 regler i fremtiden.
Omend en sådan regelfastsættelse fra  

 brancheorganisationernes side kun er bindende for medlemmer heraf, viser  

 erfaringerne - især fra udlandet - at en sådan selvregulering kan spille en  

 ganske væsentlig rolle med hensyn til at fastlægge og udvikle standarder for  

 god forretningsskik på værdipapir- og børsmarkedet.
Det må forventes, at  

 selvregulering også på det danske værdipapirmarked i fremtiden vil kunne  

 medvirke til at udvikle og højne kravene med hensyn til god  

 værdipapirhandelsskik.
 Med stk. 2 får Fondsrådet mulighed for at fastsætte regler for god  

 værdipapirhandelsskik, herunder til bekendtgørelse at overføre regler fastsat  

 af Forbrugerombudsmanden efter aftale med denne eller regler fastsat ved  

 selvregulering.
 Fondsrådet vil kunne fastsætte regler om god værdipapirhandelsskik i  

 medfør af stk. 2, og fondsbørser i medfør af § 19.
Kravene til indrettelsen af værdipapirhandlernes virksomhed vil fremover  

 være fastlagt i §§ 5 og 6 samt regler udstedt af Finanstilsynet og må  

 forventes at blive udviklet ved selvregulering af relevante  

 brancheorganisationer m.v.
Det bemærkes i denne sammenhæng, at sådanne krav  

 til god skik også vil være af betydning, såfremt der fra en kundes side  

 rejses krav om erstatning over for en værdipapirhandler.
Erstatningskrav kan  

 f.eks. rejses med baggrund i - påstået - dårlig eller forkert rådgivning.
Det må antages, at der ved domstolenes bedømmelse af værdipapirhandleres  

 professionsansvar vil blive lagt vægt på forskrifter og sædvaner, som er  

 gældende for professionen.
Eksempelvis vil de af Forbrugerombudsmanden  

 fastlagte retningslinier for pengeinstitutters rådgivning få betydning for  

 pengeinstitutternes rådgiveransvar.
 En skærpelse af kravene til god værdipapirhandelsskik efter forslagets § 3  

 og de særlige krav til værdipapirhandlere efter forslagets §§ 5-6 samt regler  

 fastsat i medfør af disse regler må derfor i sig selv forventes at føre til  

 en skærpelse af culpabedømmelsen i forbindelse med værdipapirhandlernes  

 professionsansvar samt påvirke bevisbyrdefordelingen.
 De børsetiske regler, som fondsbørserne skal udstede i medfør af § 19, er  

 et supplement til de ovenfor nævnte regler.
Til kapitel 2 Værdipapirhandlere Til § 4 Den foreslåede bestemmelse om hvilke virksomheder, der har eneret til at  

 rette henvendelse til offentligheden og tilbyde sig som køber, sælger eller  

 formidler af værdipapirer, svarer i det væsentligste til § 4, stk. 1 og 2, i  

 den gældende fondsbørslov, der dog kun vedrører børsnoterede værdipapirer.  

 Det vil sige, at eneretten tilkommer alle pengeinstitutter,  

 fondsmæglerselskaber, realkreditinstitutter og kreditinstitutter med særlig  

 tilladelse.
Som det fremgår af lovforslaget, er eneretten begrænset til  

 erhvervsmæssig henvendelse, dvs. at en aktionær, der ønsker at sælge sin  

 aktiepost, også har mulighed for at henvende sig til offentligheden.
 Herudover er det i lovforslagets § 4, stk. 1, nr. 5 og 6 præciseret, at  

 eneretten tillige tilkommer Danmarks Nationalbank og Kongeriget Danmarks  

 Hypotekbank og Finansforvaltning, idet Nationalbanken og Hypotekbanken retter  

 henvendelse til offentligheden for så vidt angår værdipapirer udstedt af Den  

 Danske Stat.
 Lovforslagets § 4, stk. 1, er på tre punkter mere vidtgående end den  

 gældende § 4, stk. 1, i fondsbørsloven.
For det første vil udenlandske virksomheder, som svarer til de i stk. 1,  

 nr. 1 til 4, nævnte institutter og selskaber eller filialer af sådanne  

 virksomheder, og som har opnået tilladelse i et andet land i Den Europæiske  

 Union, eller i et land med hvilket Fællesskabet har indgået samarbejdsaftale  

 (hjemlandet), kunne rette henvendelse til offentligheden på det danske  

 værdipapirmarked på basis af det europæiske pas og 2.  

 bankharmoniseringsdirektiv.
Lande, hvis virksomheder får adgang til det  

 danske marked i kraft af en af Fællesskabet indgået samarbejdsaftale, er  

 EØS-landene: Norge, Island og Liechtenstein.
 Denne udvidelse af eneretsbestemmelsen er en følge af det unionsretlige  

 princip om gensidig anerkendelse og investeringsservicedirektivet og 2.  

 bankharmoniseringsdirektiv.
Investeringsselskaber og kreditinstitutter med hjemsted uden for EU/EØS  

 skal have Finanstilsynets tilladelse til at udføre investeringsservice.  

 Filialer fra tredjelande vil ikke kunne tildeles det europæiske pas.  

 Datterselskaber oprettet af investeringsselskaber og kreditinstitutter fra  

 tredjelande vil derimod være omfattet af samme regelsæt, som gælder for  

 EU/EØS-selskaber.
Tilladelse til at udføre investeringsservice i et  

 EU/EØS-land vil give selskabet det europæiske pas.
Ud fra hensynet om at  

 sikre, at EU-selskaber får en tilsvarende adgang til tredjelandes  

 værdipapirmarkeder, skal de enkelte EU/EØS-landes betingelser for at meddele  

 tilladelse til datterselskaber fra tredjelande så vidt muligt koordineres, og  

 under visse betingelser åbner EU-reguleringen mulighed for at træffe  

 modforanstaltninger (reciprocitet).
 Vilkårene for udenlandske selskabers adgang til at udføre  

 investeringsservice i Danmark fremgår af de virksomhedslove, som regulerer de  

 pågældende virksomhedstyper, jf. således bank- og sparekasselovens §§ 6 a og  

 6 c, forslag til lov om fondsmæglerselskabers §§ 6 og 8, realkreditlovens §  

 12 og lov om visse kreditinstitutters § 2, stk. 4.
For det andet er lovforslagets § 4 ikke som fondsbørslovens § 4 begrænset  

 til børsnoterede værdipapirer. § 4 omfatter henvendelse til offentligheden  

 vedrørende køb, salg eller formidling af ethvert værdipapir, som defineret i  

 § 2, stk. 1, nr. 1-10 og 12. Ved ikke at lade eneretsbestemmelsen omfatte  

 omsættelige pantebreve med pant i fast ejendom og løsøre, jf. § 2, stk. 1,  

 nr. 11, vil pantebrevsselskaber m.v. fortsat kunne rette henvendelse til  

 offentligheden vedrørende handel med pantebreve, og ejendomsformidlere kan i  

 forbindelse med ejendomshandler formidle kontakt mellem sælger og investor  

 med henblik på salg af sælgerpantebreve.
Med hensyn til personer med  

 næringsbrev som vekselerer og bankier er det vurderingen, at disse ikke  

 længere vil kunne udøve virksomhed med køb, salg og formidling af  

 værdipapirer, med undtagelse af pantebrevshandel.
Næringslovens § 22 foreslås  

 derfor ændret, jf. forslag til lov om fondsmæglerselskaber.
For det tredje omfattes alle realkreditinstitutter af eneretten, og  

 lovforslaget er således ikke som den gældende fondsbørslovs § 4 begrænset til  

 realkreditinstitutter, der har opnået tilladelse til at handle på Københavns  

 Fondsbørs eller handel med værdipapirer udstedt af realkreditinstituttet  

 selv.
Denne ændring skal ses i sammenhæng med, at værdipapirhandelsloven ikke  

 som fondsbørsloven er begrænset til børsnoterede værdipapirer.
Eneretten efter stk. 1 vedrører køb, salg eller formidling af  

 værdipapirer.
Området for eneretten er således mindre omfattende end begrebet  

 værdipapirhandel, idet dette efter lovforslagets § 1, stk. 2, nr. 4 også  

 omfatter erhvervsmæssig rådgivning vedrørende værdipapirer.
En række virksomheder foretager alene rådgivning vedrørende værdipapirer  

 eller yder som ejendomsformidlere, advokater og revisorer en sådan rådgivning  

 som accessorium til anden virksomhed.
En sådan rådgivning eller formidling af  

 pantebreve krænker ikke eneretten efter stk. 1, men rådgivningen skal ske i  

 overensstemmelse med værdipapirhandelslovens regler, herunder på en redelig  

 måde, jf. lovforslagets § 3.
§ 4, stk. 2, sikrer, at en udsteder kan rette henvendelse til  

 offentligheden i forbindelse med udbud af egne værdipapirer.
Regelsættet  

 gælder for udstedere, der udsteder eller påtænker at udstede værdipapirer,  

 således, at udstederens ret også omfatter tegningsindbydelse i forbindelse  

 med en emission.
 Virksomheder, som efter stk. 1, nr. 1 til 4 er eneberettigede til at rette  

 henvendelse til offentligheden og tilbyde sig som købere, sælgere eller  

 formidlere af værdipapirer, betegnes i værdipapirhandelsloven som  

 værdipapirhandlere, jf. § 4, stk. 3. Selvom Danmarks Nationalbank og  

 Kongeriget Danmarks Hypotekbank og Finansforvaltning efter stk. 1, nr. 5 og 6  

 ligeledes er berettiget til at rette henvendelse til offentligheden, er  

 Nationalbanken og Hypotekbanken ikke værdipapirhandlere i  

 værdipapirhandelslovens forstand.
 I kraft af værdipapirhandlernes erhvervsmæssige aktivitet og særlige  

 status på værdipapirmarkedet pålægges disse virksomheder en række pligter, se  

 nærmere herom i lovforslagets §§ 5 og 6 om indrettelsen af  

 værdipapirhandlernes virksomhed samt § 35, stk. 2, § 38 og § 39, stk. 2,  

 vedrørende insiderhandel og kursmanipulation.
Til § 5 Indledningsvis henvises til bemærkningerne til § 3, idet god  

 værdipapirhandelsskik er generalklausulen, som for værdipapirhandlernes  

 vedkommende suppleres af §§ 5 og 6.
 Investeringsservicedirektivet indeholder i artiklerne 10 og 11 en række  

 bestemmelser vedrørende fondsmæglerselskabers og kreditinstitutters  

 (værdipapirhandleres) organisation og kunderelationer samt tilsyn.
 For så vidt angår de bestemmelser, som vedrører værdipapirhandlernes  

 kunderelationer, må de i forhold til værdipapirhandelsloven betragtes som en  

 væsentlig del af lovens krav til indrettelsen af værdipapirhandlernes  

 virksomhed.
 Det foreslås derfor, at bestemmelserne i investeringsservicedirektivets  

 artikel 10, pind 1, pind 2, pind 3, første led, pind 4 og pind 5 samt artikel  

 11, stk. 1, pind 1 til 6, implementeres i værdipapirhandelsloven, henholdsvis  

 §§ 5 og 6.
 Det foreslås desuden, at bestemmelserne i §§ 5 og 6 skal gælde for alle  

 værdipapirhandlere som defineret i § 4. De særlige krav, som følger af §§ 5  

 og 6, gælder derfor ikke alene for danske kreditinstitutter,  

 fondsmæglerselskaber m.v., men også for tilsvarende udenlandske virksomheder,  

 jf. bemærkningerne til § 4.
I relation til de udenlandske virksomheder bemærkes, at det af  

 investeringsservicedirektivets artikel 10 fremgår, at de krav, som opstilles  

 i denne artikel (og i lovforslagets § 5, stk. 1, og § 6), fastsættes af  

 hjemlandet.
Regler efter artikel 11 (lovforslagets § 5) fastsættes derimod af  

 værtslandet.
Det er dog ikke muligt klart at adskille de krav, som stilles i  

 de to artikler, idet de i høj grad supplerer hinanden.
Man har derfor valgt  

 at lade §§ 5 og 6 gælde for alle værdipapirhandlere, som udøver virksomhed på  

 det danske marked, selvom der i relation til de udenlandske virksomheder vil  

 kunne opstå kompetencekonflikter mellem danske og udenlandske  

 tilsynsmyndigheder.
Disse forudsættes løst ved forhandlinger og aftaler.
 Reglerne er specialregler i forhold til markedsføringslovens § 1's krav om  

 god markedsføringsskik og er i øvrigt at sammenligne med bank- og  

 sparekasselovens § 1, stk. 6, hvorefter pengeinstitutter skal drives i  

 overensstemmelse med redelig forretningsskik og god pengeinstitutpraksis og  

 det tilsvarende krav til forsikringsselskaber i forsikringsvirksomhedslovens  

 § 7.
Specielt med hensyn til værdipapirhandlernes rådgivning er kravene til god  

 værdipapirhandelsskik på en række punkter uddybet ved de af  

 Forbrugerombudsmanden udarbejdede retningslinier om etik i  

 pengeinstitutternes rådgivning, som er udstedt efter forhandling med  

 Finansrådet, Forbrugerrådet, Håndværksrådet og Konkurrencerådet.
Disse  

 retningslinier gælder dog kun for pengeinstitutter.
Med bestemmelsen overføres investeringsservicedirektivets artikel 11 og 12  

 til værdipapirhandelsloven.
De anførte principper er baseret på regler om god  

 forretningsskik, som i 1991 er blevet vedtaget af IOSCO, og er primært rettet  

 mod en værdipapirhandlers optræden i forbindelse med udførelsen af de enkelte  

 værdipapirhandler for kunderne.
 De krav, som er fastlagt i stk. 2, må i dag i øvrigt antages at følge af  

 fondsbørslovens § 24 og af kravet om god forretningsskik for fondshandlere,  

 som fastlagt i § 12 i de af Københavns Fondsbørs udstedte børsetiske regler.
Den foreslåede bestemmelse i stk. 3, nr. 3, indebærer, at en  

 værdipapirhandler skal have retningslinier for, hvornår ordrer i børsnoterede  

 værdipapirer skal udføres over en fondsbørs.
Værdipapirhandleren skal  

 endvidere træffe foranstaltning til at sikre, at ordrer udføres i  

 overensstemmelse med de fastsatte retningslinier.
Disse retningslinier kan  

 fremgå af den enkelte kundeaftale eller de almindelige  

 forretningsbetingelser.
Retningslinierne skal tilsikre, at den enkelte kunde  

 på forhånd kan gøre sig bekendt med, hvorvidt en ordre kan forventes udført  

 over en fondsbørs.
Ved fastsættelsen af retningslinierne forudsættes det, at  

 der tages hensyn til kundens erhvervsmæssige karakter, herunder om der er  

 tale om en professionel investor, samt til de handelsbetingelser der gælder  

 for den pågældende fondsbørs, herunder den beløbsmæssige ramme, der kan  

 handles over den pågældende fondsbørs.
Retningslinierne forudsættes som  

 hidtil at give kunderne ret til at forlange handeler eksekveret over en  

 fondsbørs, når det er teknisk muligt.
Finanstilsynet kan i øvrigt efter stk.  

 4 fastsætte nærmere regler for udformningen af retningslinierne.
Når ordrer  

 efter disse retningslinier ikke handles over en fondsbørs, forudsættes  

 investorbeskyttelsen sikret ved de børsetiske regler om »best  

 execution«, jf. bemærkningerne til § 19.
 Uanset at Danmarks Nationalbank og Kongerigets Danmarks Hypotekbank og  

 Finansforvaltning ikke er værdipapirhandlere finder reglerne i § 5, stk. 2,  

 og § 6, stk. 1 og 2, anvendelse for disse institutioner med de afvigelser,  

 der er nødvendige efter forholdets natur.
I medfør af stk. 4 kan Finanstilsynet fastsætte nærmere regler vedrørende  

 indretning og ledelse af værdipapirhandlernes virksomhed.
Disse regler skal  

 være i overensstemmelse med de generelle regler om god værdipapirhandelsskik  

 udstedt af Fondsrådet i medfør af § 3, stk. 2.
Til § 6 Forslaget fastsætter en række generelle krav til indretning og udøvelse af  

 værdipapirhandlernes virksomhed med henblik på at beskytte kunderne.
 Investeringsservicedirektivets artikel 10, pind 2 og 3, og hermed  

 lovforslagets § 6, stk. 1, nr. 1 og 2, og stk. 2, må nøje vurderes i relation  

 til almindelige formueretlige regler om kunders stilling ved udlæg, konkurs  

 eller anden insolvensretlig behandling hos opdragsmodtageren.
Med stk. 1, nr. 1, om kundernes værdipapirer pointeres det, at en  

 værdipapirhandler skal sikre kundernes ejendomsret til værdipapirerne,  

 hvilket i særlig grad aktualiseres i tilfælde af værdipapirhandlerens konkurs  

 eller lignende.
Det beror på dansk (eller udenlandsk) rets regler herom,  

 hvorledes kundens ejendomsret sikres ved de enkelte typer af værdipapirer,  

 herunder hvilken sikringsakt der skal iagttages, og hvilke krav der må  

 stilles til individualisering af værdipapirerne.
Kravet om sikring af kunders  

 ejendomsret gælder også for kundernes udenlandske værdipapirer.
 Mens § 6, stk. 1, nr. 1, har til formål at sikre kundernes ejendomsret til  

 deres værdipapirer i tilfælde af en værdipapirhandlers insolvens, er formålet  

 med § 6, stk. 1, nr. 2, at sikre, at den værdipapirhandler, som modtager  

 midler fra en kunde med henblik på at udføre en værdipapirhandel, ikke  

 anvender midlerne til andre formål, således at værdipapirhandleren på grund  

 af pengemangel misligholder aftalen med kunden. § 6, stk. 1, nr. 2, er  

 således baseret på de samme hensyn, som ligger bag regler om klientkonti for  

 visse erhverv.
Med hensyn til § 6, stk. 1, nr. 2, om kundernes midler, bemærkes, at en  

 pengekreditor ikke i tilfælde af konkurs m.v. har stilling som separatist i  

 konkursboet.
Bestemmelsen må derfor på ingen måde forlede kunderne til at  

 tro, at deres pengekrav, f.eks. depositum eller anden form for forskud, vil  

 få separatiststilling i en værdipapirhandlers konkursbo, selvom  

 værdipapirhandleren har truffet fyldestgørende foranstaltninger som  

 foreskrevet i § 6, stk. 1, nr. 2.
 § 6, stk. 1, nr. 3, om reduktion af risikoen for interessekonflikter til  

 et minimum indebærer bl.a., at værdipapirhandlerne generelt må organisere  

 deres virksomhed således, at forskellige funktioner og arbejdsopgaver  

 adskilles ved etablering af passende foranstaltninger.
Krav om funktionsadskillelse - kinesiske mure - følger også af andre  

 bestemmelser, som regulerer værdipapirhandleres forhold.
For så vidt angår  

 børsnoterede værdipapirer, følger krav om kinesiske mure i et vist omfang af  

 den nugældende fondsbørslovs § 39 b, stk. 2 (lovforslagets § 36, stk. 2) om  

 interne regler med det formål at hindre, at intern viden er tilgængelig for  

 andre end dem, der har behov herfor, og af § 6 i bekendtgørelse nr. 667 af  

 17. august 1993 om Københavns Fondsbørs.
 § 6, stk. 1, nr. 3, suppleres af § 5, stk. 2, nr. 4, hvorefter  

 værdipapirhandleren i det konkrete tilfælde, hvor en interessekonflikt ikke  

 kan undgås, har pligt til at sørge for, at kunden behandles korrekt.
En værdipapirhandlers mulighed for efter samtykke fra kunden at anvende  

 dennes værdipapirer efter § 6, stk. 2, f.eks. i forbindelse med lån af  

 værdipapirer forudsætter, at samtykket er udtrykkeligt, jf. den tilsvarende  

 bestemmelse i investeringsservicedirektivets artikel 10, 2. pind.
Fornødent  

 samtykke foreligger derfor ikke, såfremt dette alene fremgår af en  

 værdipapirhandlers almindelige forretningsbetingelser.
For en ejer af værdipapirer er det afgørende, at den pågældende i tilfælde  

 af en værdipapirhandlers konkurs, betalingsstandsning eller anden  

 insolvensretlig behandling ikke placeres som simpel kreditor med et krav på  

 dividende, men kan udtage sine værdipapirer af konkursboet som separatist.
En  

 forudsætning herfor er efter dansk ret, at kundens værdipapirer er klart  

 adskilt fra andre værdipapirer i boet (individualiseret). For at en kundes  

 separatistret til værdipapirer i et depot skal respekteres af  

 værdipapirhandlerens kreditorer, skal den relevante sikringsakt være  

 iagttaget.
Iagttagelsen heraf er forudsætningen for, at kunden er separatist  

 i forhold til konkursboet.
Er fornøden sikringsakt ikke iagttaget, har kunden  

 ikke separatistret men alene et simpelt krav mod boet.
Dette må ikke  

 forveksles med spørgsmål om omstødelse af foretagne dispositioner, imod  

 hvilken sikringsakten ikke yder beskyttelse.
 Kravet i stk. 1, nr. 1, om at træffe fyldestgørende foranstaltninger for  

 at sikre kundernes ejendomsret til deres værdipapirer indebærer derfor som  

 hovedregel, at værdipapirerne skal individualiseres, dvs. at hver  

 værdipapirejer har sit eget depot eller subsidiært står opført i det interne  

 register, som værdipapirhandlere i henhold til stk. 3 skal føre ved  

 opbevaring af kundebeholdninger i samledepoter.
I forbindelse med en række retssager har det vist sig, at investorernes  

 retsstilling for så vidt angår udenlandske værdipapirdepoter i tilfælde af en  

 værdipapirhandlers konkurs kan være forbundet med en betydelig usikkerhed.  

 Usikkerheden er bl.a. begrundet i, at systemerne i en række lande er  

 indrettet på anvendelsen af samledepoter, hvor flere investorers  

 (deponenters) værdipapirer opbevares samlet.
Det kan således være vanskeligt  

 at få foretaget den fornødne individualisering af værdipapirerne.
Det kan være forbundet med store vanskeligheder og omkostninger i det  

 udenlandske depot at adskille deponenternes beholdninger af værdipapirer fra  

 den danske værdipapirhandlers (depositarens) egenbeholdning.
Finanstilsynet  

 kan derfor i særlige tilfælde tillade, at kunders værdipapirer opbevares  

 sammen med værdipapirhandlerens egenbeholdning.
Denne tilladelse er betinget  

 af, at det skønnes umuligt eller forbundet med uforholdsmæssige store  

 vanskeligheder eller med usikkerhedsmomenter at foretage en opdeling i flere  

 depoter i det udenlandske system.
Endvidere er det i international sammenhæng praksis at anvende  

 samledepoter til investorernes værdipapirer.
Det er derfor nødvendigt bl.a.  

 af hensyn til danske værdipapirhandleres konkurrenceforhold at afklare  

 investorernes retsstilling i forhold til samledepoter.
Efter forslaget til stk. 3 kan en værdipapirhandler anvende samledepoter,  

 hvor flere kunders værdipapirer opbevares sammen.
Bestemmelsen om  

 samledepoter gælder for alle typer af værdipapirer, som defineret i § 2.
 Forudsætningen, for at en kundes ejendomsret til værdipapirer kan  

 opretholdes, er, at værdipapirhandleren fører et register, hvor de enkelte  

 ejendomsforhold til de registrerede værdipapirer klart fremgår.
Den af den danske værdipapirhandler - kreditinstitut, fondsmæglerselskab  

 m.v. - foretagne registrering af det enkelte ejerforhold er herefter  

 sidestillet med en individualisering af de pågældende værdipapirer som  

 tilhørende den enkelte investor.
Forslaget hvorefter den danske  

 værdipapirhandlers - som depositar - registreringer er ensbetydende med  

 værdipapirernes individualisering, betyder, at kundernes retsstilling for så  

 vidt angår udenlandske værdipapirer, der opbevares i udlandet, bliver  

 forbedret væsentligt i forhold til i dag.
 Det medfører, at man analogiserer fra retsvirkningerne af  

 Værdipapircentralens elektroniske registrering af rettigheders overgang og  

 opståen til kreditinstitutternes og fondsmæglerselskabernes interne  

 registreringssystemer.
Der er imidlertid den forskel på værdipapircentralsystemet og den  

 foreslåede løsning, at der til reglerne om værdipapircentraler er knyttet et  

 sæt særlige regler om registreringens retsvirkninger, herunder om  

 rettigheders overgang, konkursbeskyttelse og erstatning.
Det bør derfor  

 understreges, at opbevaring på en samlekonto ikke giver samme beskyttelse som  

 anvendelse af individuelle depoter i f.eks.
Værdipapircentralen.
Kravet i  

 stk. 3 om, at kunden skal informeres om sin retsstilling ved at placere sine  

 fondsaktiver på en samlekonto i stedet for en individuel konto i en  

 værdipapircentral betyder derfor, at det skal gøres klart for kunden, at  

 denne ikke vil være dækket af erstatningsordningen efter §§ 80 og 81 i  

 forslaget, der i givet fald udelukkende vil være relevant for en samlekonto  

 som helhed, men ikke for de enkelte ejerforhold registreret i depositarens  

 interne system.
Disse er ikke omfattet af §§ 80 og 81.
En kunde kan til enhver tid fordre oplysninger om sin beholdning af  

 værdipapirer, der er deponeret på en samlekonto.
Det er en væsentlig del af  

 kundens retsbeskyttelse, at denne har mulighed for at kontrollere, at det af  

 værdipapirhandleren førte register er ført korrekt.
 Efter forslaget til stk. 4 kan den enkelte kunde i tilfælde af  

 værdipapirhandlerens konkurs eller betalingsstandsning udtage sine  

 værdipapirer på grundlag af værdipapirhandlerens register, såfremt der ikke  

 forinden konkursens eller betalingsstandsningens indtræden var tvist om  

 kundens ejendomsret.
Spørgsmålet, om der forinden konkurs eller lignende har været tvist mellem  

 værdipapirhandleren og kunden, må ikke forveksles med, at der ved opbevaring  

 i udenlandske depoter kan være en mindre uoverensstemmelse mellem  

 depotstedets - en udenlandsk depotbanks eller -centrals - bogføring og den  

 danske depositars bogføring, alene som følge af gennemførelsen af en  

 værdipapirtransaktion ikke nødvendigvis straks efterfølges af endelig  

 registrering.
Depositaren vil typisk registrere transaktionen, før den  

 registreres på depotstedet.
Dette beror på forskellene i indretning af de  

 nationale og internationale afviklings- og handelssystemer.
I visse lande kan  

 der være et ikke ubetydeligt tidsrum mellem aftalens indgåelse og den endelig  

 levering af ydelserne - penge mod værdipapirer.
En værdipapirhandler, der er kontoførende institut i en værdipapircentral,  

 kan efter forslaget ligeledes føre samlekonto i værdipapircentralens  

 systemer.
Denne regel er en undtagelse fra den generelle ordning.
Efter denne  

 lovs regler om registrering foretages den endelige individualisering af  

 fondsaktiver ved, at de registreres på en individuel konto tilhørende  

 rettighedshaveren.
Den individuelle konto føres af et kontoførende institut,  

 og i tilfælde af dettes konkurs er fondsaktiverne klart udskilt fra  

 fondsaktiver tilhørende konkursboet og kan udtages heraf.
 Efter stk. 5 kan Finanstilsynet fastsætte de nærmere regler vedrørende de  

 i stk. 1-3 krævede foranstaltninger, herunder vedrørende forretningsgange og  

 kontrolforanstaltninger i forbindelse med værdipapirhandlerens depotføring  

 både for så vidt angår individuelle depoter som samledepoter, jf. stk. 3. Der  

 skal ved regeludstedelsen tages hensyn til retspraksis og EU-standarder.
 Stk. 5 muliggør derfor, at reglerne på depotområdet på betryggende måde  

 kan tilpasses udviklingen.
 Efter forslagets stk. 6 kan Finanstilsynet fratage en værdipapirhandler  

 retten til at føre samledepoter, såfremt værdipapirhandlerens  

 forretningsgange samt kontrol- og sikkerhedsforanstaltninger i forbindelse  

 hermed ikke skønnes tilstrækkeligt betryggende.
Forslaget til denne bestemmelse er begrundet i kravet om, at den enkelte  

 værdipapirhandlers registreringssystem skal være retvisende.
Det er en  

 nødvendighed, dels af hensyn til beskyttelsen af den enkelte kundes  

 værdipapirer, dels af hensyn til den almindelige tillid til de danske  

 værdipapirhandlere.
Finanstilsynet forudsættes som et led i tilsynet med  

 værdipapirhandlerne at føre tilsyn med, at disses forretningsgange samt  

 kontrol- og sikkerhedsforanstaltninger er i overensstemmelse med de af  

 Finanstilsynet fastsatte regler, jf. forslagets stk. 5.
 Vedrørende stk. 7 henvises til bemærkningerne til § 5, stk. 3.
Til kapitel 3 Fælles bestemmelser Til § 7 Bestemmelsen indeholder definitioner af begreberne, fondsbørs,  

 autoriserede markedsplads, værdipapirmægler, pengemarkedsmægler,  

 clearingcentral og værdipapircentral.
De pågældende virksomheder defineres som aktieselskaber, der driver  

 henholdsvis børsvirksomhed, virksomhed som autoriseret markedsplads,  

 værdipapirmæglervirksomhed, pengemarkedsmæglervirksomhed, clearingvirksomhed  

 og registreringsvirksomhed.
Virksomhedsbegreberne er nærmere defineret i de  

 respektive kapitler.
 Betegnelsen »værdipapircentral« er valgt, fordi dette begreb i  

 markedets bevidsthed er indarbejdet som en virksomhed, der forestår  

 udstedelse og registrering af rettigheder over værdipapirer (fondsaktiver).
 Uanset, at det kræves, at virksomhed skal drives i aktieselskabsform, vil  

 Værdipapircentralen og Garantifonden for Danske Optioner og Futures kunne  

 vælge at forsatte deres virksomhed i deres nuværende form som henholdsvis  

 privat selvejende institution og fond, jf. § 127, stk. 2 og 3.
 De i § 7 definerede aktieselskaber er underkastet de fælles bestemmelser  

 vedrørende tilladelse, organisation, tavshedspligt, spekulationsforbud,  

 regnskab, revision m.v., som findes i §§ 8-15.
Til § 8 Det foreslås, at virksomhedsudøvelsen skal ske i aktieselskabsform.  

 Aktieselskabsformen er valgt, fordi den er velegnet til kollektiv  

 virksomhedsdrift og vil kunne aktivere ejerkredsens ansvar over for  

 aktieselskabets funktion, fordi ejerkredsen også får andel i overskuddet.  

 Derfor vil fondsbørser, autoriserede markedspladser, værdipapirmæglere,  

 pengemarkedsmæglere, clearingcentraler og værdipapircentraler i  

 aktieselskabsform have et økonomisk incitament til at effektivisere  

 virksomheden og tilpasse sig over for nye strømninger i markedet.
Det foreslås i stk. 1, at selskaberne skal være meddelt en tilladelse af  

 Finanstilsynet for at kunne påbegynde deres virksomhed.
Dette gælder dog ikke  

 for clearingvirksomhed, som udøves i Danmarks Nationalbank, jf. § 51 Lovgivningens krav til sådanne selskaber skal opfyldes af såvel danske  

 aktieselskaber omfattet af § 7, stk. 1, som udenlandske selskaber.
Baggrunden  

 for, at udenlandske fondsbørser, clearingcentraler m.v., jf. § 7, stk. 1,  

 ikke kan få mulighed for at etablere filialer samt udveksle tjenesteydelser  

 er, at der ikke er et »fælles europæisk pas« for disse selskaber.  

 Det vil sige, at investeringsservicedirektivet ikke - i modsætning til hvad  

 der gælder på det finansielle område i øvrigt - giver mulighed for, at drive  

 sådan virksomhed på basis af en tilladelse fra hjemlandet og under  

 hjemlandets tilsyn.
Såfremt sådanne udenlandske selskaber ønsker at drive  

 virksomhed i Danmark, skal det derfor foregå på grundlag af en dansk  

 tilladelse og under et dansk tilsyn.
 Kravet om tilladelse og tilsyn for sådanne selskaber er begrundet i, at  

 den virksomhed de udøver er centrale dele af et lands finansielle  

 infrastruktur.
 Et velfungerende dansk værdipapirmarked er baseret på, at fondsbørser,  

 clearingcentraler og værdipapircentraler fungerer med en høj grad af  

 sikkerhed, hvorfor man ikke kan tillade, at udenlandske virksomheder kan  

 operere på det danske marked uden tilladelse og tilsyn.
Pengemarkedsmæglere har hidtil ikke været underlagt noget krav om  

 tilladelse til at drive virksomhed, registrering eller anden form for  

 offentlig godkendelsesprocedure.
Der har dog været et krav om, at  

 pengemarkedsmæglere indberettede handler med børsnoterede  

 pengemarkedsrelaterede værdipapirer, hvis ingen af de involverede handlende  

 var underlagt indberetningspligt.
Denne retstilstand kan opretholdes, jf. §  

 33, stk. 2.
For at sikre at pengemarkedet fungerer på en fair og redelig måde, samt at  

 opstillede regelsæt efterleves, er det fundet hensigtsmæssigt, at der i den  

 fremtidige lovgivning stilles krav om, at pengemarkedsmæglerne skal have  

 tilladelse til at drive virksomhed i den udstrækning, der formidles aftaler  

 om børsnoterede pengemarkedsrelaterede værdipapirer.
Andre  

 pengemarkedsmæglere kan tilsvarende søge autorisation, men er ikke forpligtet  

 hertil.
Førend virksomhed som autoriseret pengemarkedsmægler kan påbegyndes,  

 skal Finanstilsynet give tilladelse hertil.
Dette betyder samtidig, at disse  

 pengemarkedsmæglere underlægges et vist virksomhedstilsyn.
Uanset kravet om at clearingvirksomhed skal drives i aktieselskabsform vil  

 de eksisterende institutioner Værdipapircentralen og Garantifonden for Danske  

 Optioner og Futures i medfør af overgangsbestemmelsen i § 127, stk. 2, kunne  

 fortsætte med at drive clearingvirksomhed.
Værdipapircentralen kan  

 tilsvarende fortsætte sin virksomhed som en selvejende institution i kraft af  

 overgangsreglen i § 127, stk. 3.
For at selskabet skal have en egenkapital af en passende størrelse i  

 forhold til virksomhedens karakter, foreslås det i stk. 2, nr. 2, at  

 selskaber, der driver børsvirksomhed, clearingvirksomhed og  

 registreringsvirksomhed skal have en aktiekapital på mindst 40 mio. kr.
Det  

 foreslås endvidere, at selskaber der driver virksomhed som autoriseret  

 markedsplads skal have en aktiekapital på mindst 8 mio. kr.
Endelig foreslås  

 det, at kravet til aktiekapitalen for selskaber, der driver  

 værdipapirmæglervirksomhed og pengemarkedsmæglervirksomhed skal udgøre 2,5  

 mio. kr.
Kravet til aktiekapitalen for aktieselskaber, der driver  

 pengemarkedsmægler- og værdipapirmæglervirksomhed svarer til det kapitalkrav,  

 som foreslås for fondsmæglerselskaber, der ikke er medlem af en fondsbørs,  

 jf. § 3, stk. 3, i forslag til lov om fondsmæglerselskaber.
Ingen af disse  

 selskaber må have lov til at have »egne positioner«.
 Aktiekapitalen skal være indbetalt, inden selskabet registreres i  

 Erhvervs- og Selskabsstyrelsen.
 Som en godkendelsesbetingelse foreslås, at selskaberne har udarbejdet  

 driftsplan, forretningsgange samt kontrol og sikkerhedsforanstaltninger som  

 betingelse for at få tilladelse til at drive virksomhed.
 Stk. 3 gælder kun for værdipapircentraler, der adskiller sig fra  

 fondsbørser og clearingcentraler ved, at de udover kapitalkravet på 40 mio.  

 kr. tillige skal have et kapitalberedskab efter § 82.
Til § 9 I medfør af stk. 1 kan Finanstilsynet nægte et selskab tilladelse til at  

 drive børsvirksomhed, virksomhed som autoriseret markedsplads,  

 værdipapirmæglervirksomhed, pengemarkedsmæglervirksomhed, clearingvirksomhed  

 og registreringsvirksomhed, hvis et medlem af ledelsen ikke opfylder  

 »fit and proper«-kravet, dvs. besidder den nødvendige erfaring,  

 ekspertise og hæderlighed.
Dette svarer til § 6, stk. 6, i bank og  

 sparekasseloven.
Tilsvarende regler findes i forslag til lov om  

 fondsmæglerselskaber, forsikringsvirksomhedsloven og realkreditloven.
 Det foreslås i stk. 2, at der under alle omstændigheder skal træffes en  

 afgørelse senest 6 måneder efter indgivelse af ansøgning.
Til § 10 I stk. 1 bestemmes at enhver fysisk eller juridisk person, der erhverver  

 mindst 10 pct. af en fondsbørs', autoriseret markedsplads',  

 værdipapirmæglers, pengemarkedsmæglers, clearingcentrals eller en  

 værdipapircentrals aktiekapital eller stemmerettigheder eller får mulighed  

 for at udøve en betydelig indflydelse på forvaltningen af denne, skal give  

 Finanstilsynet underretning herom.
 Bestemmelsen svarer i store træk til bank- og sparekasselovens § 7 b, stk.  

 2, og kravet om oplysning af ejerforholdene stilles til ejere af f.eks. en  

 fondsbørs under henvisning til virksomhedens samfundsmæssige betydning.
I stk. 2 gives Finanstilsynet mulighed for at ophæve stemmeretten for en  

 post aktier omfattet af stk. 1, hvis aktionæren modvirker en forsvarlig drift  

 af det pågældende aktieselskab, eller Finanstilsynet kan påbyde selskabet at  

 følge bestemte retningslinier.
Såfremt Finanstilsynet har ophævet  

 stemmerettigheden, ses der på selskabets generalforsamling bort fra disse  

 aktier ved opgørelsen af stemmerettighederne.
En ophævelse af stemmeretten er en undtagelse fra de almindelige  

 selskabsretlige principper, hvorefter enhver aktie skal give stemmeret.  

 Muligheden for at ophæve stemmeretten findes tillige i bank- og  

 sparekasseloven for pengeinstitutter og i lov om forsikringsvirksomhed for  

 forsikringsselskaber, hvor ophævelsen er direktivbestemt.
Undtagelsen er  

 således en regel for selskaber i den finansielle sektor, som skyldes  

 tilsynsmæssige hensyn og har ikke videre konsekvenser for de almindelige  

 selskabsretlige principper.
Til § 11 Bestemmelsen skal sikre, at Finanstilsynet bliver bekendt med eventuelle  

 overtrædelser af loven og regler udstedt i medfør heraf samt grove eller  

 gentagne overtrædelser af de regler, der udstedes af fondsbørser,  

 clearingcentraler og værdipapircentraler.
De aktieselskaber, der er omfattet  

 af § 7, skal derfor meddele Finanstilsynet om eventuelle overtrædelser af de  

 gældende bestemmelser.
 F.eks. vil en fondsbørs' kompetence til at gribe ind og påtale eventuelle  

 overtrædelser kunne fremgå af den kontrakt, en fondsbørs indgår med  

 fondsbørsmedlemmerne.
Den løbende markedsovervågning, der sker på basis af de indberettede  

 oplysninger, udføres af fondsbørsen.
Ved uregelmæssigheder har fondsbørsen en  

 pligt til umiddelbart at gribe ind og påtale eventuelle overtrædelser.
Ved  

 alvorlige overtrædelser, f.eks. grov eller gentagne overtrædelser af  

 børsetiske regler, jf. § 19, stk. 1, nr. 3, og indberetningsreglerne, jf.  

 kapitel 9 eller ved mistanke om overtrædelse af reglerne om intern viden og  

 kursmanipulation, jf. kapitel 10, skal Finanstilsynet informeres umiddelbart.  

 Det er herefter Finanstilsynet, der træffer afgørelse om eventuel  

 politianmeldelse, og for insidersager forestår efterforskningen af  

 hændelsesforløbet, jf. kapitel 10. Finanstilsynet vil herefter kunne anvende  

 § 93, stk. 2, til at give pålæg.
Til § 12 Bestyrelsen for aktieselskaber omfattet af § 7 bør under hensyn til  

 virksomhedens samfundsmæssige betydning have en størrelse, der overstiger  

 mindsteantallet i et aktieselskab.
I lighed med hvad der er gældende for  

 pengeinstitutter, foreslås det, at antallet af bestyrelsesmedlemmer mindst  

 skal være 5.
Med samme begrundelse foreslås, at bestemmelsen i aktieselskabslovens §  

 56, stk. 5, også finder anvendelse for disse aktieselskaber.  

 Aktieselskabslovens § 56, stk. 5, om mindstekrav til forretningsordenens  

 indhold omfatter kun børsnoterede selskaber.
Forslaget indebærer, at  

 bestemmelsen også finder anvendelse for de af § 7 omfattede aktieselskaber.
 Bestemmelsen i stk. 3 svarer til spekulationsforbuddet i bank- og  

 sparekasselovens § 19, stk. 4. Reglen suppleres af insider- og  

 kursmanipulationsreglerne i kapitel 10 for så vidt angår børsnoterede  

 værdipapirer.
 Bestemmelsen i stk. 4 svarer til forbudet i bank- og sparekasselovens §  

 19, stk. 5.
 Det fremgår af bestemmelsen i stk. 5, at ændringer i aktieselskabets  

 ledelse eller revision skal meddeles til Finanstilsynet inden 2 uger.
I stk. 6 er der givet fondsbørser, clearingcentraler og  

 værdipapircentraler mulighed for at indgå aftaler med andre virksomheder, der  

 driver f.eks. børsvirksomhed, clearingvirksomhed eller  

 registreringsvirksomhed eller dermed forbunden accessorisk virksomhed.  

 Væsentlige aftaler, dvs. aftaler af vidtrækkende betydning for  

 markedsfunktionen og som vil kunne udsætte systemerne for risici, forudsætter  

 Finanstilsynets godkendelse.
Det samme gælder aftaler med udenlandske  

 virksomheder.
Her tænkes f.eks. på aftaler med udenlandske fondsbørser,  

 autoriserede markedspladser, værdipapir- og clearingcentraler eller  

 udenlandske depotbanker.
Aftaler vil efter omstændighederne tillige skulle  

 anmeldes til Konkurrencerådet.
 I stk. 7 foreslås, at Finanstilsynet skal godkende fusionen mellem en  

 fondsbørs, en clearingcentral eller en værdipapircentral og et andet selskab.  

 Aktieselskabslovens regler om fusion finder anvendelse.
Til § 13 Det foreslås, at alle selskaber omfattet af § 7, nr. 1-5, underkastes en  

 tavshedspligt svarende til de hidtidige regler om Københavns Fondsbørs.
 I stk. 2 gives der mulighed for, at en fondsbørs, en autoriseret  

 markedsplads, en værdipapirmægler, en pengemarkedsmægler eller en  

 clearingcentral kan videregive fortrolige informationer til danske og  

 udenlandske tilsvarende virksomheder samt værdipapircentraler, hvis de er  

 undergivet tilsvarende tavshedspligt hos modtagerne.
 På grund af de særlige hensyn, der knytter sig til  

 registreringsvirksomhed, er der i § 60, stk. 2-4 , foreslået særlige  

 tavshedsbestemmelser for værdipapircentraler.
Til § 14 Udgangspunktet er, at et aktieselskab, der er omfattet af § 7, skal følge  

 bestemmelserne i aktieselskabsloven og årsregnskabsloven, dog skal  

 årsregnskabet og årsberetningen indsendes til Finanstilsynet, der sender et  

 eksemplar af årsregnskabet og årsberetningen til Erhvervs- og  

 Selskabsstyrelsen, jf. stk. 1, der offentliggør årsregnskabet m.v. i  

 styrelsens edb-informationssystem.
For at give Finanstilsynet mulighed for at føre tilsyn med et aktieselskab  

 og herunder kontrollere, at startkapitalen er intakt, kan der være behov for  

 at fastsætte regler om regnskabsaflæggelse, der supplerer årsregnskabslovens  

 regler.
Denne hjemmel er givet i stk. 2.
Med stk. 3 er der givet Finanstilsynet hjemmel til at fastsætte regler om,  

 at årsregnskabet skal udarbejdes på konsolideret basis.
Dermed stilles f.eks.  

 en fondsbørs som moderselskab, som om den selv udøver den aktivitet, der  

 udøves i datterselskabet.
Det forudsættes, at det af reglerne fremgår, at såfremt et selskab, der  

 driver børsvirksomhed, clearingvirksomhed eller registreringsvirksomhed  

 etablerer et datterselskab, der f.eks. driver clearingvirksomhed, skal  

 datterselskabet opfylde kravet om en startkapital på 40 mio. kr.
På  

 konsolideret basis skal koncernen imidlertid kun opfylde kravet til  

 moderselskabet, dvs. de 40 mio. kr. som foreskrevet i § 8, stk. 1.
 Det tilsikres herved, at det samlede kapitalkrav for disse selskaber er  

 uforandret, hvad enten den samlede virksomhed foregår i et selskab eller i en  

 koncern.
Til § 15 I stk. 1 defineres den ansvarlige kapital i et aktieselskab, der er  

 omfattet af § 7, nr. 1-2 og 5-6. Herved sikres bl.a, at det kapitalbegreb,  

 der anvendes ved inddragelse af tilladelse, jf § 92, stk. 3, bliver  

 veldefineret.
Begrebet ansvarlig kapital er kendt fra bank- og  

 sparekasseloven.
Ansvarlig kapital er i stk. 1 defineret mere snævert end i  

 bank- og sparekasseloven.
Det er ikke fundet hensigtsmæssigt på tilsvarende vis at regulere den  

 ansvarlige kapital i selskaber, der driver virksomhed som værdipapirmæglere  

 og pengemarkedsmæglere, jf. § 7, nr. 3-4. Autoriserede pengemarkedsmægleres  

 virksomhed består i at sammenføre deltagerne på pengemarkedet og vil ikke som  

 fondsbørser være omfattet af samme krav, som ifølge  

 investeringsservicedirektivet karakteriserer et reguleret marked.
De krav,  

 der stilles til pengemarkedsmæglerne, har relation til deres rolle som en  

 ureguleret markedsplads og derfor er de mindre omfattende.
Tilsvarende hensyn  

 gælder for værdipapirmæglere.
De omhandlede selskabers virksomhed er normalt ikke forbundet med  

 finansielle risici, som nødvendiggør kapitaldækningsregler udover  

 startkapitalkravet.
Fondsbørser, clearingcentraler og værdipapircentraler har  

 imidlertid i henhold til loven mulighed for at udøve accessorisk virksomhed,  

 der kan være forbundet med risici, som for andre virksomhedstyper er omfattet  

 af kapitaldækningsregler.
For at tage højde for disse risici foreslås det i  

 stk. 3, at Finanstilsynet kan fastsætte regler om kapitaldækning eller  

 afdækning af disse risici.
Såfremt Finanstilsynet skønner, at der er behov for det, får  

 Finanstilsynet mulighed for at udstede en bekendtgørelse om kapitaldækning  

 for disse selskaber i lighed med, hvad der er tilfældet for pengeinstitutter,  

 fondsmæglerselskaber m.v.
Formålet hermed er at sikre, at selskabernes  

 egenkapital står i et rimeligt forhold til omfanget og arten af deres  

 forretning.
F.eks. kunne fondsbørsen være part i en aktieudlånsordning.
For clearingcentraler kan de risici, der skal afdækkes, omfatte såvel  

 hovedstolsrisiko, genplaceringsrisiko som håndteringsrisiko.
Systemisk risiko  

 kan ikke afdækkes herved, idet det er risikoen for, at en enkelt  

 markedsdeltagers konkurs forplanter sig til flere andre markedsdeltagere.
Det  

 betyder, at en sådan risiko ofte mest hensigtsmæssigt kan begrænses gennem  

 kapitaldækningsregler for markedsdeltagerne.
I det omfang clearingcentraler påtager sig risici, som er beskrevet i  

 Rådets direktiv (89/647/EØF) af 18. december 1989 om solvensnøgletal for  

 kreditinstitutter og Rådets direktiv (93/6/EØF) af 15. marts 1993 om kravene  

 til investeringsselskabers og kreditinstitutters kapitalgrundlag, forudsættes  

 det, at der fastsættes tilsvarende krav til clearingcentralernes  

 kapitalgrundlag.
Herved sikres det, at der er ensartede regler om  

 kapitaldækning af risici, hvad enten det er clearingcentraler eller  

 kreditinstitutter og fondsmæglerselskaber, der har påtaget sig disse risici,  

 ligesom der også sikres ensartede konkurrencevilkår for pengeinstitutter, der  

 foretager clearing og afvikling for kunder som led i deres normale  

 forretningsområde.
Til 2. afsnit Handel Til kapitel 4 Børsvirksomhed Til § 16 Forslaget omfatter såvel den traditionelle fondsbørs, som andre regulerede  

 markeder i investeringsservicedirektivets forstand, dvs. markeder hvor der  

 omsættes værdipapirer.
 Ifølge investeringsservicedirektivet er et reguleret marked et marked, som  

 fungerer regelmæssigt på grundlag af retningslinier fastsat af en kompetent  

 myndighed eller regler godkendt af en kompetent myndighed om:
- vilkårene for markedets funktion, - vilkårene for adgangen til markedet, det vil sige, hvem der kan deltage  

 på markedet ved at fremsætte bud og udbud, - vilkårene for, at et værdipapir faktisk kan omsættes på markedet, når  

 betingelsesdirektivets regler (direktiv 79/279/EØF) finder anvendelse, eller - vilkårene, som et finansielt instrument skal opfylde, for at det faktisk  

 kan omsættes på markedet, og - indberetning af handler foretaget af deltagerne på markedet på egne  

 eller kunders vegne, og om offentliggørelse af de indberettede kurser og  

 omsætninger.
 Markedet kan efter direktivet fungere ved hjælp af edb-systemer (handels-  

 og/eller handelsunderstøttende systemer), telefoner eller ved opråbsnotering.
En traditionel fondsbørs er således et reguleret marked.
Der henvises i  

 øvrigt til kapitel 11 om autoriserede markedspladser.
Det fremgår heraf, at  

 en autoriseret markedsplads også er et reguleret marked.
I stk. 1 defineres begrebet »børsvirksomhed«.
Definitionen er  

 udformet, så den opfylder investeringsservicedirektivets definition af et  

 reguleret marked, når bestemmelserne i §§ 18, 20, 30 og kapitel 6 også  

 medtages.
Første kriterium er, at der skal være tale om drift af et marked.  

 Ved valget af betegnelsen »et marked« er der søgt tilkendegivet, at  

 der ikke er tale om enkelte handler, men om regelmæssig handel, dvs. at der  

 gennemføres mange transaktioner.
Samtidig har markedet til formål at sikre en  

 bedre kapitalformidling samt en effektiv prisdannelse.
Definitionen indebærer ikke, at det skal være et marked for alle  

 værdipapirer.
Efter definitionen er det tilladt at have et marked for aktier  

 og et andet for f.eks. obligationer eller derivater (afledede instrumenter).  

 Regelmæssig sammenføringsvirksomhed af blot nogle få værdipapirer, f.eks.  

 toneangivende statsobligationer, vil, hvis omsætningen er betydelig, på den  

 anden side blive betegnet som børsvirksomhed.
Et andet kriterium er, at der optages værdipapirer til notering, eller  

 handles værdipapirer der er optaget til notering på en fondsbørs i et land i  

 Den Europæiske Union eller lande, som Fællesskabet har indgået  

 samarbejdsaftale med eller på et af Finanstilsynet anerkendt tilsvarende  

 reguleret marked.
Værdipapirer, der er noteret på fondsbørser beliggende i  

 EU- og EØS-landene, vil automatisk kunne optages til handel.
Derudover kan  

 Finanstilsynet anerkende andre udenlandske regulerede markeder med den  

 virkning, at de på disse fondsbørser noterede værdipapirer, tillige kan  

 optages til handel på en dansk fondsbørs.
Ifølge investeringsservicedirektivet er der mulighed for to former for  

 handel på et reguleret marked, for det første handel med værdipapirer, hvor  

 direktiv 79/279/EØF 5. marts 1979 om samordning af betingelserne for  

 værdipapirers optagelse til officiel notering på en fondsbørs finder  

 anvendelse.
I disse tilfælde skal prospekterne også opfylde direktiv  

 80/390/EØF 17. marts 1980 om kravene ved udarbejdelse af, kontrol med og  

 udsendelse af det prospekt der skal offentliggøres med henblik på optagelse  

 af værdipapirer til officiel notering på en fondsbørs.
For det andet skal der  

 for handel med andre værdipapirer, hvor direktiv 79/279/EØF ikke finder  

 anvendelse, fastsættes regler om de vilkår, som et finansielt instrument skal  

 opfylde, for at det faktisk kan handles på markedet.
Den danske definition af, hvilke værdipapirer der kan optages til notering  

 på en fondsbørs, jf. § 21, stk. 1, medfører, at de værdipapirer, der kan  

 optages til notering ikke er begrænset til aktier og obligationer og andre  

 værdipapirer, omfattet af direktiv 79/279/EØF.
Dette giver mulighed for, at  

 der vil kunne etableres en fondsbørs, der alene driver marked for f.eks.  

 futures og optioner.
 Notering forudsætter, at der skal være indberetningsregler og regler om  

 gennemsigtighed.
 Endelig tilkendegives, at handelen skal foregå mellem markedets medlemmer.  

 Det forudsætter, at der fastsættes regler om, hvem der har adgang til at være  

 medlemmer af markedet, jf. § 19.
Man har valgt i selve lovteksten at definere begrebet børsvirksomhed  

 således, at der bliver en skillelinie mellem børsvirksomhed og børslignende  

 markeder.
Det er ikke tanken, at de i dag kendte handelssystemer, hvor  

 kreditinstitutter og børsmæglerselskaber på grundlag af køb fra og salg til  

 kunder over egenbeholdningen driver handelssystemer, skal omfattes af  

 definitionen af børsvirksomhed, ligesom rene informationssystemer falder uden  

 for værdipapirhandelslovens børsbegreb.
Med stk. 2 er der dog givet Finanstilsynet mulighed for at træffe  

 beslutning om, at et marked, der har opnået en væsentlig omsætning, skal  

 opfylde reglerne om fondsbørser.
Hermed tænkes på f.eks. de tilfælde, hvor  

 værdipapirhandlere, herunder fondsbørsmedlemmer, har etableret et alternativt  

 marked, hvor der f.eks. udelukkende handles benchmark-papirer (toneangivende  

 værdipapirer). Denne handel har en stor indflydelse på markedet, selvom der  

 er tale om numerisk få papirer.
Tilsvarende kan Finanstilsynet gribe ind,  

 hvis omsætningen i værdipapirhandlernes egne handelssystemer får et  

 betydeligt omfang, eller hvis informationssystemer udvikler sig til  

 sammenføringssystemer, så der reelt bliver tale om omgåelse af  

 værdipapirhandelslovens regler om børsvirksomhed.
Den samme  

 omgåelsesbetragtning vil kunne lægges til grund, såfremt der udover  

 værdipapirhandlere tillige deltager investorer.
Konsekvensen af  

 Finanstilsynets krav om, at markedet skal underlægges fondsbørsregulering,  

 vil blive, at alene værdipapirhandlere kan deltage i markedet fremover, og at  

 investorerne skal træde ud.
Såfremt flere investorer, f.eks. pensionskasser indbyrdes handler noterede  

 værdipapirer, og der ikke deltager værdipapirhandlere, vil Finanstilsynet  

 ikke kunne træffe afgørelse om, at der er tale om børsvirksomhed.
I  

 modsætning til handel mellem værdipapirhandlere vil der her ikke være tale om  

 handel på et engrosmarked.
Såfremt der tillige deltager værdipapirhandlere,  

 kan man ikke opretholde betragtningerne om et rent detailmarked.
Hvis  

 markedet fortsat ønskes opretholdt som detailmarked, vil konsekvensen være,  

 at værdipapirhandlere skal træde ud.
 Det forudsættes, at Finanstilsynet forelægger Fondsrådet sådanne sager,  

 inden beslutningen træffes.
Det fremgår af forslaget, at pengemarkedsmæglere og værdipapirmæglere kan  

 udøve virksomhed i henhold til deres tilladelse.
Dvs. at de ikke kan drive  

 decideret børsvirksomhed.
Stk. 3 svarer delvis til bank- og sparekasselovens § 2. Der foreslås en  

 eneberettigelse, men ikke en forpligtelse til at anvende betegnelsen  

 »fondsbørs« og samtidig et forbud for andre til at anvende  

 navnebetegnelser, der kan være forvekslelige hermed.
Kreditinstitutter eller  

 fondsmæglerselskaber er fortsat omfattet af de respektive virksomhedsloves  

 bestemmelser om navne.
Stk. 4 er ikke til hinder for, at f.eks. et  

 pengeinstitut anvender betegnelsen »børs« som en bestanddel i  

 navnet på virksomheden.
I stk. 4 er det foreslået, at vedtægternes  

 formålsbestemmelse skal opregne, hvilke typer af værdipapirer, der kan  

 optages til notering.
Der er intet til hinder for, at en fondsbørs kun  

 optager aktier eller obligationer til notering, eller kun aktier i  

 aktieselskaber med en aktiekapital over en vis størrelse.
I sidstnævnte  

 tilfælde skal afgrænsningen være sagligt begrundet og optagelse ske efter  

 objektive retningslinier.
Til § 17 Det foreslås med bestemmelsen i stk. 1, at fondsbørser udover  

 børsvirksomhed kan drive accessorisk virksomhed.
Bestemmelsen giver dels  

 fondsbørsen mulighed for at indgå aftaler med andre fondsbørser dels mulighed  

 for at drive clearingvirksomhed, virksomhed som autoriseret markedsplads og  

 registreringsvirksomhed.
Da der ikke er et krav om, at handel med unoterede  

 aktier skal foregå på en autoriseret markedsplads, vil fondsbørser tillige  

 have mulighed for at drive handelssystemer for unoterede aktier, uden at  

 etablere en autoriseret markedsplads.
Finanstilsynet kan forlange, at den  

 accessoriske virksomhed skal drives i et særligt selskab (datterselskab). Om  

 der skal etableres et særligt selskab, afhænger bl.a. af den risiko, der er  

 forbundet med de planlagte aktiviteter, hvor forskellig fra den enkelte  

 fondsbørs' kernevirksomhedsområde, de planlagte aktiviteter vurderes at være,  

 om aktiviteterne har et stort volumen i forhold til børsvirksomheden, samt om  

 det af hensyn til udenlandske deltagerinteresser må skønnes hensigtsmæssigt  

 at udskille virksomheden.
I stk. 2 er det fastsat, at hvis en fondsbørs driver clearingvirksomhed,  

 skal fondsbørsen opfylde visse regler efter kapitlerne om clearing og  

 afvikling.
Der er dog foretaget nogle begrænsninger i, hvilke regler i  

 clearing- og afviklingskapitlerne fondsbørsen skal følge.
De regler, der  

 finder anvendelse, er bestemmelserne om tavshedspligt, tilslutning til en  

 clearingcentral, om måden clearingvirksomheden skal foregå på,  

 spekulationsforbud for direktører og andre ansatte, mulighed for at føre  

 kontantkonti, foranstalte långivning og låntagning, samt drive accessorisk  

 virksomhed.
Desuden skal der ske indberetning til Finanstilsynet af  

 overtrædelser af regelsættet.
Endvidere finder bestemmelsen i §§ 55-56 om  

 etablering af sikkerhed for panteret anvendelse.
Derimod er der ikke krav om  

 yderligere indbetaling af aktiekapital.
Bestemmelsen finder kun anvendelse, hvis børsvirksomheden og  

 clearingvirksomheden drives i samme juridiske enhed.
Stiftes et nyt selskab  

 (datterselskab), finder alle bestemmelserne i clearingkapitlerne anvendelse  

 for dette selskab, dog således, at de koncernbetragtninger, der fremgår af  

 bank- og sparekasseloven vedrørende egenkapitalen finder anvendelse.
Der  

 henvises til bemærkningerne til forslagets § 14.
I stk. 3 er det fastsat, hvilke bestemmelser en fondsbørs skal opfylde,  

 når fondsbørsen tillige driver virksomhed som værdipapircentral.
Under hensyn  

 til at den registreringsvirksomhed, der udøves, er af  

 »offentligretlig« karakter, skal en fondsbørs opfylde en række  

 særbestemmelser, når den driver virksomhed som værdipapircentral.
 I stk. 4 er der fastsat, hvilke regler en fondsbørs skal opfylde, såfremt  

 fondsbørsen tillige driver virksomhed som autoriseret markedsplads.  

 Finanstilsynet vil dog stadig have mulighed for at kræve virksomheden udskilt  

 i et særligt selskab.
 Derimod er det ikke muligt for en fondsbørs at drive virksomhed som  

 pengemarkedsmægler, herunder virksomhed som autoriseret pengemarkedsmægler,  

 uden for det i § 48, stk. 1, nr. 2 anførte område, der allerede er dækket af  

 børsvirksomheden, da bl.a. formidling af indlån og udlån ikke er accessorisk  

 virksomhed til børsvirksomhed.
Til § 18 Der er med bestemmelserne i §§ 18 og 19 henlagt en række forpligtelser til  

 bestyrelsen for den enkelte fondsbørs.
Dette gælder både for så vidt angår  

 indretningen af den enkelte fondsbørs' systemer m.v. og for udnyttelse af den  

 regeludstedende kompetence vedrørende markedspladsens funktioner.  

 Lovforslaget tydeliggør hermed, at den enkelte fondsbørs har initiativretten  

 og pligten til at fastsætte de bestemmelser, markedet skal fungere under.
Kun  

 såfremt de systemer og det regelsæt, som den enkelte fondsbørs udarbejder,  

 ikke må anses for at opfylde de krav, markedet stiller og herunder at yde den  

 tilstrækkelige investorbeskyttelse, vil Fondsrådet have mulighed for at  

 udnytte sin kompetence efter § 83, stk. 7.
Det er i stk. 2, nr. 1, tilkendegivet, at det for at drive børsvirksomhed  

 er nødvendigt at stille værdipapirhandelssystemer og informationssystemer til  

 rådighed for medlemmerne og markedet i øvrigt.
Herved sikres, at oplysninger  

 om kurser og volumen samt oplysninger fra udstedere og aktionærer, jf.  

 kapitel 7, er tilgængelige.
I stk. 2, nr. 2, fastlægges en generalklausul for adfærd på fondsbørsen  

 med henblik på at sikre investorer, udstedere og fondsbørsmedlemmer en  

 ligelig og fair behandling.
Bestemmelsen er ikke til hinder for, at  

 fondsbørsen f.eks. opdeler handelen efter værdipapirernes likviditet for at  

 fremme effektiviteten i handelen, hvor der gælder forskellige handelsregler.  

 Ligeledes er det foreneligt med bestemmelsen, at der oprettes forskellige  

 handelsformer med differentierede krav til handelsinformation.
Etablering af  

 market-making er et eksempel på en type af handel.
 Ved market-making forstås den virksomhed, der består i at fremsætte købs-  

 og salgstilbud i samme værdipapirer for egen regning, dvs., at market-makeren  

 på de skærmbaserede informationssystemer oplyser, at han er villig til at  

 købe eller sælge til de oplyste kurser.
 Sædvanligvis forpligter market-makerne sig til, at der højst må være en  

 bestemt kursforskel på købs- og salgskursen (spread).
 I medfør af nr. 3 skal fondsbørsen påse, at fondsbørsmedlemmer og  

 udstedere opfylder reglerne i § 19. Der tænkes bl.a. på de børsetiske regler.  

 Der er ikke tale om et egentligt tilsyn, idet tilsynet, som det fremgår af  

 kapitel 26, skal udøves af Finanstilsynet.
Med bestemmelsen i stk. 3 er det præciseret, at fondsbørsen har beføjelse  

 til at fratage et fondsbørsmedlem retten til at handle på fondsbørsen, hvis  

 vilkårene i tilslutningsaftalerne ikke overholdes, og der er sket grov eller  

 gentagen overtrædelse.
Det vil derfor være fondsbørsen, der træffer  

 beslutning om, at medlemskabet skal ophøre.
Forslaget er ikke til hinder for,  

 at fondsbørsen i medfør af de tilslutningsaftaler, som de indgår - jf. § 19 -  

 fastlægger, hvad der anses for grov overtrædelse af vilkårene.
Der er  

 mulighed for at indbringe fondsbørsens afgørelse for Fondsrådet, jf. § 88,  

 stk. 2.
Til § 19 I medfør af bestemmelsen skal en fondsbørs fastsætte regler om markedets  

 funktion, adgangen til markedet (dvs. medlemskab), teknisk tilslutning til  

 markedet, og for indberetning.
Ved regelfastsættelse skal en fondsbørs tage  

 hensyn til, at investorbeskyttelse skal være tilfredsstillende og betryggende  

 samt sikre alle markedsdeltagere en fair og ligelig behandling.
Reglerne vil  

 kunne indeholdes i standardkontrakter.
I disse kontrakter, der skal anmeldes  

 til Fondsrådet kan det fastsættes, at en fondsbørs kan anmode  

 markedsdeltagerne om oplysninger for at sikre, at de overholder kontrakternes  

 bestemmelser.
 Reglerne om vilkårene for markedets funktion, jf. nr. 1, skal indeholde en  

 beskrivelse af, hvordan markedet afholdes, dvs. edb- eller telefonmarked  

 eller opråbsnotering samt de regelsæt, der gælder for de medlemmer, der  

 benytter markedet, og regler om gennemsigtighed.
Formålet med gennemsigtighedsreglerne er først og fremmest at give  

 investorerne mulighed for at vurdere markedsforholdene forud for indgåelsen  

 af en handel og for efterfølgende at kontrollere, hvorvidt en transaktion er  

 foregået på betingelser svarende til markedsforholdene.
Indberetningsreglerne  

 fastlagt i § 33 har til formål at sikre, at markedsovervågningen understøtter  

 et redeligt værdipapirmarked, samt at sikre tilstedeværelsen af de fornødne  

 oplysninger, der skal danne grundlag for gennemsigtigheden.
Initiativet til at fastsætte gennemsigtighedsregler er tillagt  

 fondsbørserne, som har det nærmeste kendskab til markedsdeltagernes, herunder  

 investorernes, forskellige behov under hensyntagen til markedsforholdene.
Der  

 er valgt ikke i forslaget at foreslå præcise regler, men i stedet give  

 fondsbørserne en mulighed for fleksibilitet, således at der kan tages hensyn  

 til, at der er behov for forskellige gennemsigtighedsregler om et kernemarked  

 og et detailmarked, og desuden til værdipapirernes forskellige  

 karakteristika.
Der gives således mulighed for at indføre regler, der  

 fastsætter forskellige krav til gennemsigtighed.
Dette kan for f.eks. være  

 nødvendigt for transaktioner med store poster af likvide papirer i prisdrevne  

 markeder (blokhandler). Indberetningskrav for disse transaktioner kan være  

 forskellige fra de krav, der er tale om ved handel med andre papirer, ligesom  

 krav til efterhandelsinformationer og førhandelsinformationer kan være  

 forskellige.
Reglerne skal muliggøre, at fondsbørsmedlemmerne kan benytte dele af en  

 fondsbørs' systemer til at vise handelsinteresser over for hinanden, uden at  

 investorer eller konkurrenter, der ikke er medlemmer af fondsbørsen, kan  

 aflæse sådanne interesser.
Det forudsættes dog, at gennemsigtigheden i  

 prisdannelsen bibeholdes, eksempelvis ved hurtig information om alle indgåede  

 handler, jf. dog ovenfor om særligt store handler, ligesom det forudsættes,  

 at investorer kan forlange at få vist deres kommissionshandler i fondsbørsens  

 åbne systemer.
Reglerne skal endvidere tage hensyn til, at fondsbørserne kan  

 indrette deres systemer efter standarder, der gør dem konkurrencedygtige  

 sammenlignet med konkurrerende handels- og informationssystemer, som  

 medlemmerne kan nå ved grænseoverskridende tilslutning.
 Det forudsættes, at gennemsigtighedsregler på en fondsbørs fastsættes på  

 grundlag af objektive kriterier, der skaber et fair og velordnet marked.
 Det forudsættes ligeledes, at der ikke ved lovens ikrafttræden, hvor der  

 kun forventes at være en fondsbørs, sker afgørende ændringer i forhold til  

 det nuværende gennemsigtighedsniveau.
Det følger af investeringsservicedirektivets artikel 15, stk. 1, at  

 kreditinstitutter og fondsmæglerselskaber, der har det europæiske pas til at  

 udøve investeringsservicevirksomhed, skal have adgang til en fondsbørs.  

 Hovedprincippet er, at der skal være fri adgang.
For udenlandske  

 kreditinstitutter og fondsmæglerselskaber gælder adgangen såvel ved  

 filialetablering som ved grænseoverskridende tjensteydelser.
Ved fastsættelsen af reglerne for adgangen til markedet herunder i  

 tilslutningsaftalen, jf. nr. 2, kan der stilles forskellige betingelser for  

 adgangen til de enkelte markeder, men fondsbørserne kan også stille de samme  

 betingelser for deltagelse på alle markederne.
De vilkår, der stilles over  

 for medlemmerne, skal derfor være objektive og ikke-diskriminerende.
Der vil  

 kunne stilles krav om engangsvederlag, tilslutningsafgift og linieføring,  

 gennemførelse af optagelsestest, opfyldelse af visse uddannelseskrav m.v.  

 Opregningen er ikke udtømmende.
 Det skal desuden af tilslutningsaftalen fremgå, at fondsbørsen kan stille  

 krav om, at de oplysninger, som er nødvendige for at sikre, at indberetning i  

 henhold til § 33, efterleves.
Efter bestemmelsen i nr. 3 skal en fondsbørs fastsætte børsetiske regler.  

 Med denne bestemmelse kan en fondsbørs fastsætte regler som supplement til de  

 regler om god værdipapirhandelsskik og god prospektskik, som fastsættes i  

 værdipapirhandelsloven i modsætning til i dag, hvor de fremgår af de  

 børsetiske regler.
De børsetiske regler skal omfatte regler om »best  

 execution«, dvs. at en værdipapirhandler altid har pligt til at udføre  

 en investors ordre til en pris som angivet på en fondsbørs, også selv om  

 handelen ikke er sket over fondsbørsen.
Det betyder, at den kurs, som en  

 værdipapirhandler eksekverer investors ordre til, ikke må afvige væsentligt  

 fra kursen fastsat på en fondsbørs, idet værdipapirhandlerens fortjeneste  

 skal fremstå klart for kunden i form af kurtage o.l. og ikke skjules i  

 kursen.
I andre situationer kan »best execution« være, at handelen  

 foretages hurtigt uden hensyn til, at der er stillet købs- og salgskurs på en  

 fondsbørs.
Det er under alle omstændigheder investors forhold, der er  

 afgørende for indholdet af, hvad der er »best execution« i en  

 konkret transaktion.
Indeholder de børsetiske regler ikke regler om  

 »best execution« kan Fondsrådet pålægge en fondsbørs at fastsætte  

 sådanne regler.
Det følger af forslagets § 18, stk. 2, nr. 3, jf. § 19, stk. 1, nr. 3, at  

 den enkelte fondsbørs skal påse, at værdipapirhandlerne  

 (fondsbørsmedlemmerne) overholder de børsetiske regler, herunder reglerne om  

 »best execution«.
Endvidere skal en fondsbørs efter forslagets § 11  

 meddele Finanstilsynet, hvis den bliver bekendt med eller får formodning om,  

 at nogen groft eller gentagende gange har overtrådt reglerne om »best  

 execution«.
Efter stk. 2 kan en fondsbørs bl.a. fastsætte supplerende administrative  

 regler, der udfylder de af Fondsrådet udstedte regler om  

 oplysningsforpligtelser, jf. § 30, om indberetning af handler til  

 markedsovervågning og til informationsformål, jf. 33, stk. 4, om betingelser  

 for værdipapirers optagelse til handel og notering, jf. § 21, stk. 2, og §  

 22, stk. 4, samt om prospekters indhold, jf. § 23, stk. 3. Bestemmelsen skal  

 understrege, at fondsbørserne forventes at udarbejde egne supplerende eller  

 uddybende regler på de områder, hvor Fondsrådets regeludstedende kompetence  

 udgør en ramme for reguleringen.
Herved præciseres, at Fondsrådets  

 regeludstedende kompetence tager sigte på at fastsætte rammerne for et  

 velfungerende værdipapirmarked, og bestemmelsen udgør således en grænse  

 »nedefter« for detaljeringsgraden af Fondsrådets regler.
Til kapitel 5 Adgang til en fondsbørs Til § 20 Lovforslagets stk. 1 fastslår, at kun værdipapirhandlere og Danmarks  

 Nationalbank kan blive medlemmer af en fondsbørs.
Deltagerkredsen svarer til  

 den nugældende fondsbørslov med den ændring, at der nu åbnes for adgangen for  

 udenlandske fondsmæglerselskaber og kreditinstitutter.
 Investeringsservicedirektivets regler om adgang til at udføre  

 investeringsservice og deltage i børshandel over landegrænserne indebærer, at  

 kreditinstitutter og fondsmæglerselskaber med hjemsted i EU/EØS kan få adgang  

 til, både ved filialetablering og ved grænseoverskridende virksomhed, at  

 deltage i børshandelen i Danmark forudsat, at de har en fornøden tilladelse  

 fra hjemlandet, og at de opfylder betingelserne for at blive tilsluttet en  

 fondsbørs, jf. § 19, stk. 1, nr. 2.
 Fondsmæglerselskaber og kreditinstitutter fra lande, med hvem Fællesskabet  

 ikke har indgået samarbejdsaftale, kan ligeledes få adgang til at udføre  

 investeringsservice og dermed til at deltage i børshandelen i Danmark.  

 Udøvelse af virksomhed i Danmark forudsætter dog Finanstilsynets tilladelse.
 Udenlandske selskabers adgang til at deltage på det danske marked er  

 reguleret i de respektive virksomhedslove, jf. § 6, stk. 1 og 4, samt § 8 i  

 forslag til lov om fondsmæglerselskaber, § 6 a, stk. 1 og 5, samt § 6 c i lov  

 om banker og sparekasser m.v. og § 12, stk. 1, 3 og 5, i realkreditloven.
 I stk. 2 er det foreskrevet, at en fondsbørs skal give Finanstilsynet  

 meddelelse om, at en værdipapirhandler har søgt om optagelse som medlem af en  

 fondsbørs senest samtidig med, at ansøgningen er imødekommet.
 Der er tale om en ændring i forhold til den gældende fondsbørslov, hvor  

 børsmæglervirksomhed, pengeinstitutter og realkreditinstitutter har skullet  

 ansøge Finanstilsynet om tilladelse til at blive tilsluttet en fondsbørs.
Til kapitel 6 Optagelse m.v. af værdipapirer til notering eller handel på en fondsbørs Reglerne i kapitel 6 finder anvendelse på værdipapirer, der ønskes optaget  

 til notering på en fondsbørs, der i henhold til § 8 har fået tilladelse til  

 at drive børsvirksomhed i Danmark Til § 21 Værdipapirer, der alene er optaget til notering på en udenlandsk børs,  

 herunder børser beliggende inden for Den Europæiske Union, er ikke omfattet  

 af stk. 1.
Fondsrådet skal fastsætte regler om de betingelser, værdipapirer skal  

 opfylde for at kunne handles på en fondsbørs.
Bestemmelsen vil bl.a. kunne  

 anvendes til at bestemme de betingelser, f.eks. futures og optioner skal  

 opfylde for at kunne handles på en fondsbørs, jf.  

 investeringsservicedirektivets art. 1, nr. 13.
Til § 22 Lovforslagets § 22 angiver de generelle betingelser for, at et værdipapir  

 kan optages til notering på en fondsbørs. § 22, stk. 1 og 3, svarer delvist  

 til § 17, stk. 1 og stk. 2, i den nugældende fondsbørslov, mens § 22, stk. 2,  

 findes i betingelsesbekendtgørelsens § 1, stk. 3. Af § 17, stk. 1, i den  

 nugældende fondsbørslov fremgår, at værdipapiret skal være genstand for  

 stadig omsætning.
Dette er ikke eksplicit nævnt i forslaget, men vil kunne  

 indgå i vurderingen af, om handel og kursnotering har offentlig interesse.
I stk. 2 og 3 er det foreslået, at en fondsbørs dels kan stille  

 betingelser for et værdipapirs optagelse til notering, dels kan afslå en  

 ansøgning.
I forhold til fondsbørslovens § 17, stk. 2, og  

 betingelsesbekendtgørelsens § 1, stk. 3, er det dog i § 22, stk. 2 og 3,  

 anført, at beskyttelsesinteressen ikke alene er investorerne, men  

 investorerne og værdipapirmarkedet.
Ved selvstændigt at fremhæve hensynet til  

 værdipapirmarkedet, vil bedømmelsen blive bredere og stemme med de brede  

 markedsmæssige hensyn, som ligger bag ønsket om at indføre en  

 værdipapirhandelslov.
Af forslagets § 16, stk. 4, og bemærkningerne hertil  

 fremgår, at en fondsbørs kan begrænse sit virksomhedsområde til segmenter af  

 værdipapirer.
Såfremt et værdipapir ikke er omfattet af en fondsbørs'  

 virksomhedsområde, skal den enkelte fondsbørs afslå optagelse af dette  

 værdipapir, der vil falde uden for fondsbørsens formålsbestemmelse og dermed  

 være i strid med aktieselskabslovens bestemmelser.
Med § 22, stk. 4, får Fondsrådet hjemmel til at fastsætte betingelser for  

 værdipapirers optagelse til notering på en fondsbørs.
Disse regler findes i  

 dag i betingelsesbekendtgørelsen med tilknyttede skemaer, hvor der bl.a.  

 skelnes mellem forskellige typer af værdipapirer.
Det må forudsættes, at  

 optagelsesbetingelserne fortsat vil være forskellige for de enkelte typer af  

 værdipapirer.
Til § 23 Den nugældende fondsbørslov indeholder ikke regler om prospekter, men  

 alene hjemmel til at fastsætte sådanne regler.
Da kravene til prospekters  

 indhold og udformning er et væsentlig element i investorbeskyttelsen, bør de  

 generelle regler herom fastlægges i værdipapirhandelsloven.
Udover den generelle beskrivelse af et prospekt i stk. 1, som svarer til  

 den gældende børsprospektbekendtgørelses § 1, stk. 1, jf.
Finanstilsynets  

 bekendtgørelse nr. 709 af 18. oktober 1990 og i øvrigt er en følge af EU's  

 børsprospektdirektiv (80/390/EØF), bør kravet om god prospektskik fremgå af  

 loven.
Bestemmelsen herom i stk. 2, svarer til § 8 i de børsetiske regler.  

 Som anført i Københavns Fondsbørs' kommentar til de børsetiske reglers § 8 er  

 god prospektskik den generalklausul, ud fra hvilken et prospekts samlede  

 informationsværdi skal bedømmes, og god prospektskik er en dynamisk målestok,  

 der ændres i takt med samfundsudviklingen.
Med kravet om god prospektskik er  

 der mulighed for løbende at tilpasse kravene til prospekters udformning og  

 indhold.
Efter stk. 3 udsteder Fondsrådet regler om prospekters indhold.
Sådanne  

 regler findes i dag i børsprospektbekendtgørelsen med skemaer og de  

 børsetiske reglers §§ 9 og 10.
 Endvidere indeholder stk. 3 hjemmel til at fritage for prospektpligt.  

 Denne hjemmel tænkes f.eks. udnyttet i forbindelse med emission af  

 statspapirer, realkreditobligationer og for Garantifondens nuværende  

 standardiserede instrumenter og de øvrige værdipapirer, der er nævnt i den  

 gældende prospektbekendtgørelses § 6, således at den nuværende tilstand, hvor  

 der ikke udstedes prospekter i forbindelse med statspapirer m.v.,  

 opretholdes.
 Med hensyn til erklæringer i et prospekt fra udstederens ledelse, revisor  

 og andre, der måtte medvirke ved en emission og børsnotering, findes der i  

 dag krav herom i børsprospektbekendtgørelsens skema A og B, kapitel 1, pkt.  

 1-3, og de børsetiske reglers § 10, stk. 2-4.
 Børsprospektbekendtgørelsens krav om erklæringsafgivelse fra udsteder (den  

 for prospektet ansvarlige) og revisor er - ligesom de øvrige regler i  

 bekendtgørelsen - en følge af EU's børsprospektdirektiv.
Kravet om erklæringer i de børsetiske reglers § 10, stk. 2-4, fra  

 udstederens ledelse, dennes revisor og eventuelle finansielle rådgivere, der  

 har medvirket ved en emission og børsnotering, og den verifikationsproces,  

 som normalt gennemføres i forbindelse hermed, jf. de børsetiske reglers § 10,  

 stk. 1, er fastlagt af Københavns Fondsbørs ved revisionen af de børsetiske  

 regler i december 1991. Om baggrunden for § 10 anfører Københavns Fondsbørs,  

 at det må antages, at dialogen mellem udstederens ledelse, revisor og de  

 finansielle rådgivere medvirker til at forbedre kvaliteten af prospekter.  

 Hermed styrkes investorernes tillid til de oplysninger, som gives i  

 forbindelse med børsintroduktioner og emissioner.
Herudover medvirker regler  

 om erklæringsafgivelse til en præcisering og afgrænsning af de involveredes  

 ansvar.
 Selvom de krav, som opstilles i de børsetiske reglers § 10, i en  

 international sammenhæng måtte blive betragtet som forholdsvis vidtgående,  

 viser erfaringerne dog, at der i videre omfang end foreskrevet gennemføres  

 verifikation og afgives erklæringer i prospekter for introduktion og emission  

 af aktier.
Til § 24 Kompetencen til at træffe beslutning om optagelse til notering på  

 Københavns Fondsbørs er i dag tillagt fondsbørsbestyrelsen, jf. den gældende  

 fondsbørslovs § 18, ligesom prospekter godkendes af bestyrelsen.
 Under den kommende børsstruktur vil kompetencen til at træffe beslutning  

 om optagelse af værdipapirer til notering på en fondsbørs samt godkendelse af  

 det for optagelsen udarbejdede prospekt blive tillagt den fondsbørs, hvorpå  

 et værdipapir ønskes optaget til notering.
 Med børsmonopolets ophævelse er det muligt, at en udsteder samtidig eller  

 på forskellige tidspunkter søger et eller flere værdipapirer optaget til  

 notering på flere fondsbørser, der udøver virksomhed i Danmark.
I sådanne tilfælde kan udstederen vælge at indgive flere selvstændige  

 ansøgninger om optagelse med tilknyttede prospekter.
Men - i hvert fald hvor  

 optagelsen på flere fondsbørser tidsmæssigt er kædet sammen - vil det være  

 hensigtsmæssigt og omkostningsbesparende, såfremt der kun skal udarbejdes et  

 prospekt og i øvrigt ikke foretages flere selvstændige og sideløbende  

 optagelsesprocedurer.
En mindre omkostningskrævende måde, hvorpå en udsteder kan søge et  

 værdipapir optaget til notering på flere fondsbørser, er at fastlægge regler  

 om gensidig anerkendelse af prospekter mellem danske fondsbørser.
En  

 udsteder, der ønsker et værdipapir optaget til notering på flere fondsbørser,  

 vil herved kunne anvende det prospekt, som er godkendt af en fondsbørs ved  

 ansøgning om optagelse af det samme værdipapir på en anden fondsbørs.
Som  

 følge af, at en række oplysninger i et prospekt hurtigt forældes, vil et  

 allerede godkendt prospekt dog kun kunne anvendes på en anden fondsbørs,  

 såfremt prospektet er godkendt inden for et kortere tidsrum.
Dette tidsrum  

 bør ikke være mere end 3 måneder, idet der efter børsprospektdirektivet  

 gælder en 3-måneders frist ved gensidig anerkendelse af prospekter mellem  

 fondsbørser beliggende i forskellige lande i Den Europæiske Union.
 Fondsrådet fastsætter efter stk. 2 regler om prospekters godkendelse i de  

 tilfælde, hvor et værdipapir ønskes optaget til notering på flere  

 fondsbørser, herunder regler om gensidig anerkendelse af prospekter mellem  

 danske fondsbørser.
Det er ikke på nuværende tidspunkt muligt at vurdere, om der som følge af  

 børsmonopolets ophævelse vil blive behov for regler om gensidig anerkendelse  

 af prospekter mellem danske fondsbørser.
Men ved udformningen af sådanne  

 regler vil det være hensigtsmæssigt at tage udgangspunkt i de regler, som i  

 dag gælder ved gensidig anerkendelse mellem flere EU-børser, herunder  

 hvorledes man skal forholde sig, såfremt den ene fondsbørs har givet en  

 dispensation eller accepteret et reduceret prospekt.
Børsprospektbekendtgørelsens §§ 23-26 indeholder i dag regler om gensidig  

 anerkendelse af prospekter, når et værdipapir ønskes optaget til notering på  

 flere fondsbørser, der er beliggende i forskellige lande inden for Den  

 Europæiske Union.
Disse regler bevares, da de er baseret på EU's  

 børsprospektdirektiv, og vil fremover blive fastsat af Fondsrådet med hjemmel  

 i stk. 2.
Til § 25 Stk. 1 svarer i det væsentligste til den gældende  

 børsprospektbekendtgørelses § 1, stk. 2, og reglerne om offentliggørelse af  

 prospekter er fastlagt i bekendtgørelsens kapitel 4 (§§ 18-22).
 I stk. 2 foreslås, at Fondsrådet fastsætter regler om udbudsmaterialet og  

 prospekters offentliggørelse.
Til § 26 Kompetencen til af træffe beslutning om sletning af et værdipapir fra  

 noteringen er i dag tillagt fondsbørsbestyrelsen, jf. den nugældende  

 fondsbørslovs § 18, og betingelserne herfor er uddybet i den gældende  

 betingelsesbekendtgørelses § 29. I forslaget tillægges denne kompetence den  

 fondsbørs, hvorpå et værdipapir er optaget til notering.
 Såfremt en udsteder har et eller flere værdipapirer noteret på flere  

 fondsbørser, der driver virksomhed i Danmark, fastsætter Fondsrådet efter  

 stk. 5 nærmere regler om, hvorledes der skal forholdes, såfremt en af  

 fondsbørserne træffer beslutning om et værdipapirs sletning, suspension eller  

 lignende.
Den generelle betingelse for sletning er ifølge stk. 1, at  

 »noteringen ikke længere er i investorernes, låntagernes og  

 værdipapirmarkedets interesse«.
Den generelle betingelse for at slette  

 et værdipapir fra noteringen er i dag, »at det normale regelmæssige  

 marked for værdipapiret ikke kan opretholdes på grund af særlige  

 omstændigheder«, jf. betingelsesbekendtgørelsens § 29, stk. 1.
Den gældende formulering præciserer ikke i tilstrækkelig grad de hensyn,  

 som en fondsbørs må lægge til grund ved beslutning om sletning.
I  

 overensstemmelse med den gældende praksis på Københavns Fondsbørs forudsættes  

 det, at fondsbørsen, der jf. nedenfor skal foretage den samlede vurdering,  

 altid indhenter investorernes stillingtagen til en sletning.
Det er fundet  

 væsentligt at fremhæve, at det bærende hensyn er, hvorvidt en sletning er i  

 investorernes, låntagernes og værdipapirmarkedets interesse.
Hensynet til  

 investorerne og værdipapirmarkedet er ligeledes afgørende, såfremt en  

 fondsbørs ønsker at afslå en ansøgning om optagelse af et værdipapir til  

 notering, jf. lovforslagets § 22, stk. 3.
Lovforslagets stk. 2 svarer til den gældende § 29, stk. 2, i  

 betingelsesbekendtgørelsen.
Det er f.eks. en betingelse for sletning i medfør  

 af stk. 2, at der foreligger en endelig upåanket kendelse om konkursdekretets  

 afsigelse.
Inden en sådan afgørelse foreligger, må handelen suspenderes.
Mens det for en udsteder er frivilligt at søge værdipapirer optaget til  

 notering på en fondsbørs, har en udsteder, der har fået værdipapirer optaget  

 til notering, ikke automatisk krav på at få en anmodning om sletning af et  

 værdipapir fra noteringen imødekommet.
En udsteders anmodning om sletning  

 skal dog, jf. stk. 3, imødekommes, medmindre den pågældende fondsbørs ud fra  

 en samlet vurdering finder, at sletningen ikke vil være i investorernes,  

 låntagernes og værdipapirmarkedets interesse.
Stk. 3 gælder for alle  

 udstedere, mens bestemmelsen i den nugældende betingelsesbekendtgørelses §  

 29, stk. 3 alene gælder for aktieudstedere.
Sletning vil kunne nægtes,  

 såfremt bestyrelsen for en fondsbørs har formodning om, at dette vil være til  

 skade for aktionærerne eller er egnet til at skaffe visse aktionærer eller  

 andre en utilbørlig fordel på andre aktionærers eller selskabets bekostning.
Bestemmelsen i stk. 4 skal sikre, at en udsteder efter børsmonopolets  

 ophævelse har mulighed for at flytte et værdipapir fra notering på en  

 fondsbørs til en anden fondsbørs.
Værdipapiret skal dog senest i forbindelse  

 med sletningen være optaget på en anden fondsbørs.
Såfremt værdipapiret er  

 noteret på flere danske børser, giver bestemmelsen endvidere mulighed for, at  

 papiret i fremtiden alene noteres på en fondsbørs, eller samles på en  

 fondsbørs.
En sletning vil ikke kunne ske som følge af, at en udsteder ikke  

 overholder sine betalingsforpligtelser over for en fondsbørs.
Eventuel  

 sanktion i den relation bør fremgå af den kontrakt, der er oprettet med  

 fondsbørsen.
 Betingelserne for sletning og suspension, som i dag findes i  

 betingelsesbekendtgørelsens §§ 27, 28 og § 29, stk. 2-5, fastsættes fremover  

 af Fondsrådet, jf. stk. 5.
 Med hensyn til sletning skal det bemærkes, at langt de fleste sletninger  

 er af teknisk karakter, der ikke kræver en nærmere vurdering fra fondsbørsens  

 side, som f.eks. ved fondskodeskift, udsteders konkurs m.v.
 Sletning fra noteringen kan dog også anvendes som sanktion over for  

 udstedere, som i grove og gentagne tilfælde tilsidesætter gældende regler,  

 herunder den oplysningsforpligtelse, som påhviler udstederen efter  

 lovforslagets kapitel 7. Ved sådanne sletninger vil selskabets aktionærer dog  

 blive berørt, og sletning som sanktion over for udstederne vil ofte medføre,  

 at aktionærerne reagerer over for ledelsen på selskabets generalforsamling.
Med hensyn til suspension bemærkes, at såvel på Københavns Fondsbørs som  

 på udenlandske børser anvendes suspension i stadig mindre omfang.
I en række  

 tilfælde, hvor man tidligere suspenderede værdipapirer fra noteringen, vælger  

 Københavns Fondsbørs i dag at placere de berørte værdipapirer på  

 observationslisten, der er en særlig afdeling af den officielle kursliste.  

 Ved placering på observationslisten er det tilkendegivet, at handelen bør ske  

 under særlig agtpågivenhed.
 Endelig bemærkes, at det ikke findes formålstjenligt fremover at  

 opretholde bestemmelsen i bekendtgørelse om Københavns Fondsbørs § 8,  

 hvorefter en handelsberettiget virksomhed ikke uden tilladelse fra  

 fondsbørsbestyrelsen må udføre eller medvirke til handel med værdipapirer,  

 for hvilke noteringen er suspenderet.
Beskyttelse af investorerne kan i disse tilfælde opnås på anden måde.
Når  

 en værdipapirhandler for kunder handler med værdipapirer, der er suspenderet  

 eller placeret på observationslisten, må der stilles krav om, at kunden  

 oplyses herom.
Et sådan oplysningskrav er i overensstemmelse med krav som  

 fastlagt i §§ 5 og 6, og må allerede i dag antages at følge af almindelige  

 køberetlige regler og af markedsføringslovens § 1's krav om god  

 markedsføringsskik.
Til kapitel 7 Oplysningsforpligtelser Til § 27 § 27 lovfæster den oplysningsforpligtelse, som påhviler enhver udsteder af  

 børsnoterede værdipapirer.
En sådan lovfastsættelse af udstedernes  

 oplysningsforpligtelser er et væsentligt element i den beskyttelse af  

 investorerne, som skal tilgodeses gennem værdipapirhandelsloven.
 Der er med bestemmelsen alene tale om en generel fastlæggelse af den  

 særlige børsretlige oplysningsforpligtelse, ganske som denne er fastlagt i  

 Den Europæiske Unions betingelsesdirektiv (79/279/EØF). Detaljerede regler om  

 udstedernes oplysningsforpligtelser, herunder for de forskellige typer af  

 udstedere og værdipapirer, fastlægges af Fondsrådet, jf. § 30 og af den  

 enkelte fondsbørs, jf. § 19, stk. 2.
Stk. 1 og 3 svarer til den gældende fondsbørslovs § 19, stk. 1 og 3, dog  

 således at offentliggørelsestidspunktet i stk. 3 som følge af den foreslåede  

 ændring af børsstrukturen ikke længere knyttes til meddelelsens fremkomst til  

 Københavns Fondsbørs, men derimod til fremkomst til den fondsbørs, hvor  

 udstederens værdipapirer er optaget til notering.
Har en udsteder  

 værdipapirer noteret på flere fondsbørser, må der stilles krav om, at  

 oplysningerne gives samtidig til de pågældende fondsbørser.
Derfor kan  

 Fondsrådet i medfør af § 30, stk. 2, fastsætte regler herom.
Det har været overvejet, hvorvidt den nugældende fondsbørslovs § 19, stk.  

 2, om at meddelelser som aktieselskaber giver til aktionærerne i alle  

 tilfælde skal offentliggøres straks, bør opretholdes.
Bestemmelsen har til  

 formål at sikre, at markedet/offentligheden stedse har de samme oplysninger,  

 som aktionærerne.
Selskabernes oplysningspligt efter fondsbørslovens § 19,  

 stk. 2, indebærer, at alle - væsentlige som uvæsentlige - meddelelser, som et  

 aktieselskab giver sine aktionærer, straks skal offentliggøres.
Det må dog  

 antages, at et selskab ved lange og mere generelle redegørelser til  

 aktionærerne kan nøjes med at offentliggøre et sammendrag heraf.
Ophævelsen af § 19, stk. 2, medfører, at uvæsentlige meddelelser ikke  

 længere skal offentliggøres.
Giver et selskab sine aktionærer - eller andre -  

 væsentlige, kursrelevante oplysninger, vil disse fortsat skulle  

 offentliggøres straks, jf. stk. 1. Kravet, om at oplysningerne skal  

 offentliggøres straks, indebærer, at senest samtidig med at oplysningerne  

 gives til aktionærerne, skal de offentliggøres via en fondsbørs.
Kravet om  

 samtidighed gælder i øvrigt for alle udstedere.
 Under hensyn til at den gældende § 19, stk. 2, kun har selvstændig  

 betydning i relation til uvæsentlige oplysninger til aktionærerne, foreslås  

 det, at bestemmelsen ikke overføres til værdipapirhandelsloven.
Med forslagets stk. 2 præciseres det, at en udsteder ud over pligt til  

 straks at offentliggøre væsentlige, kursrelevante oplysninger, typisk  

 vedrørende enkeltstående begivenheder og forhold, har pligt til periodisk at  

 offentliggøre regnskabsmæssige oplysninger.
De regnskabsmæssige oplysninger,  

 der er af afgørende betydning for investorernes og disses rådgiveres mulighed  

 for at bedømme udstedernes forhold, skal give et samlet billede af  

 udstederens virksomhed og resultat, og vil typisk som minimum indeholde  

 regnskabstal, kommentarer hertil samt kommentarer til den forventede  

 udvikling hos udstederen.
Det er fundet hensigtsmæssigt i en generel bestemmelse om udstederens  

 oplysningsforpligtelse at fastlægge de to elementer, som indgår i udstederens  

 løbende oplysningsforpligtelse - den kontinuerlige oplysningsforpligtelse og  

 den periodiske oplysningsforpligtelse.
Udover den løbende  

 oplysningsforpligtelse er en udsteder pålagt oplysningspligt i forbindelse  

 med børsintroduktion og emission.
Prospektoplysningsforpligtelsen fremgår af  

 lovforslagets § 23.
Det må allerede i dag antages, at Københavns Fondsbørs i medfør af den  

 nugældende fondsbørslovs § 12, nr. 1, har hjemmel til at udstede regler om  

 regnskabsmæssige oplysninger som sket ved Oplysningsforpligtelser for  

 udstedere af børsnoterede værdipapirer, §§ 15-21 med skema A og B.
Der er i  

 disse regler fastlagt særlige krav til de børsnoterede selskabers  

 årsregnskaber samt krav om offentliggørelse af en årsregnskabsmeddelelse og  

 en halvårsrapport.
Herudover anbefaler Københavns Fondsbørs i kommentaren til  

 Oplysningsforpligtelser for udstedere af børsnoterede værdipapirer § 20, at  

 selskaberne så vidt muligt informerer kvartalsvis om deres virksomhed.
 For halvårsrapportens vedkommende følger en række minimumskrav af EU's  

 halvårsrapportdirektiv (82/121/EØF), jf. nugældende  

 betingelsesbekendtgørelses (bekendtgørelse nr. 418 af 31. maj 1991) §§ 20-26.
 Med hensyn til de indholdsmæssige krav indeholder  

 betingelsesbekendtgørelsens § 25, stk. 2, en generel dispensationsadgang, og  

 bekendtgørelsens § 25, stk. 3, tillader, at et selskab kan undlade at give  

 regnskabstal i halvårsrapporten i tilfælde, hvor der er fare for, at  

 selskabets internationale konkurrenceevne derved forringes.
 På baggrund af de hidtidige bestemmelser forudsættes det, at selskaber,  

 der er underkastet et betydeligt internationalt konkurrencepres, kan opnå  

 undtagelse eller dispensation for hele eller dele af halvårsregnskabet efter  

 en konkret vurdering.
 For pengeinstitutters eventuelle kvartalsrapporter har Finanstilsynet  

 fastsat nærmere retningslinier.
 Nærmere krav til udstedernes årsregnskaber og øvrige regnskabsmæssige  

 meddelelser vil fremover kunne fastsættes af Fondsrådet, jf. § 30, stk. 1.
Til § 28 § 28 om aktieudstedernes oplysningsforpligtelse vedrørende besiddelse af  

 egne aktier svarer til den nugældende fondsbørslovs § 19 a.
Da bestemmelsen i  

 1991 er indført i forbindelse med og i øvrigt har sammenhæng med reglerne om  

 insiderhandel og kursmanipulation, jf. kapitel 10, bør reglen fortsat være  

 fastsat i lov, jf. betænkning nr. 1216/1991 om insiderhandel.
Til § 29 Indførelsen af en værdipapirhandelslov betyder ikke, at særregler om  

 børsnoterede selskaber fremover skal være placeret i denne lov.
De skal som i  

 dag findes i aktieselskabsloven og årsregnskabsloven.
 På et enkelt punkt - storaktionærernes oplysningspligt vedrørende  

 aktiebesiddelser i børsnoterede selskaber, jf. aktieselskabslovens § 28 c og  

 storaktionærbekendtgørelsen (bekendtgørelse nr. 461 af 18. juni 1991) - har  

 man overført reglerne til værdipapirhandelsloven.
Den oplysningsforpligtelse, som et børsnoteret selskabs storaktionærer  

 pålægges ved § 28 c i aktieselskabsloven, er - ganske som udstederens  

 oplysningsforpligtelse vedrørende egne aktier i den gældende fondsbørslovs §  

 19 a (lovforslagets § 28) - en pligt til at give markedet (i dag Københavns  

 Fondsbørs) oplysninger, som kan være relevante for investorerne.
Reglerne i  

 aktieselskabslovens § 28 c og storaktionærbekendtgørelsen er i øvrigt baseret  

 på EU's storaktionærdirektiv (89/627/EØF), der alene vedrører selskaber, hvis  

 aktier er optaget til officiel notering på en eller flere fondsbørser, og  

 ifølge direktivets præambel er reglerne om storaktionærernes oplysningspligt  

 gennemført ud fra investorbeskyttelseshensyn og et ønske om at sikre tilliden  

 til værdipapirmarkedet.
 Ved at overflytte bestemmelsen i aktieselskabslovens § 28 c og reglerne i  

 storaktionærbekendtgørelsen til værdipapirhandelsloven bliver reglerne en del  

 af det samlede børsretlige lovkompleks, og mulig overtrædelse vil derfor  

 henhøre under den myndighed, som i øvrigt fører tilsyn på det børsretlige  

 område.
 Endelig vil en overflytning indebære, at samtlige regler om pligt til  

 løbende at offentliggøre oplysninger over for markedet fremgår af  

 lovforslagets kapitel 7 eller regler fastsat i medfør heraf.
Det foreslås derfor, at reglerne om storaktionærernes  

 oplysningsforpligtelse vedrørende aktiebesiddelser i børsnoterede selskaber  

 overflyttes til værdipapirhandelslovens § 29, og at aktieselskabslovens § 28  

 c ophæves.
De generelle regler i aktieselskabslovens §§ 28 a og 28 b om  

 storaktionærernes oplysningspligt over for selskabet, når dette ikke har  

 aktier optaget til notering på en fondsbørs, bevares uændret.
De gældende regler i aktieselskabslovens § 28 c og  

 storaktionærbekendtgørelsen gælder for selskaber med aktier noteret på  

 Københavns Fondsbørs eller på en fondsbørs i en anden af De Europæiske Unions  

 medlemsstater.
Denne formulering kunne give det indtryk, at storaktionærernes  

 oplysningspligt over for Københavns Fondsbørs også gælder for selskaber, der  

 ikke er noteret på Københavns Fondsbørs, men alene på en børs i et EU-land.
Det er i stk. 1, 1. pkt. præciseret, at storaktionærernes oplysningspligt  

 gælder for alle selskaber - danske såvel som udenlandske - der har aktier  

 optaget til notering på en dansk fondsbørs, som defineret i § 7. Har et  

 selskab aktier noteret på en dansk fondsbørs og tillige på en fondsbørs i et  

 EU- eller EØS-land, skal aktionærerne - udover til den danske fondsbørs -  

 give meddelelse til fondsbørsen i det pågældende land i overensstemmelse med  

 de regler, som er gældende der.
Erhvervs- og Selskabsstyrelsen kan i medfør  

 af stk. 3, 2. pkt., fastsætte nærmere regler om besiddelse og meddelelser om  

 aktiebesiddelser i danske selskaber, der har aktier noteret på en EU- eller  

 EØS-fondsbørs.
 Oplysningspligten efter stk. 1 gælder for danske såvel som udenlandske  

 aktionærer, når blot selskabet har aktier noteret på en dansk fondsbørs.
Der er ikke herudover tilsigtet nogen ændring i forhold til de gældende  

 regler.
Den fondsbørs, som modtager en meddelelse om aktiebesiddelse fra en  

 storaktionær, skal således også fremover straks indberette meddelelsen til  

 Erhvervs- og Selskabsstyrelsen med henblik på offentliggørelse der, jf. stk.  

 1, 2. pkt.
 Reglerne om beregning af aktiebesiddelse, offentliggørelsestidspunkt,  

 meddelelsens indhold m.v., som i dag findes i storaktionærbekendtgørelsen  

 fastsættes fortsat af Erhvervs- og Selskabsstyrelsen, jf. stk. 3. Disse  

 regler er af en art og kompleksitet, der har vist sig uegnet til regulering i  

 en lov.
Til § 30 § 30 giver Fondsrådet hjemmel til at udstede regler om udstedernes og  

 aktionærernes oplysningsforpligtelser over for den fondsbørs, hvorpå et  

 værdipapir er noteret, og hermed over for markedet.
Dog har Erhvervs- og  

 Selskabsstyrelsen i medfør af forslagets § 29, stk. 3, en hjemmel til at  

 fastsætte regler om anmeldelse af store aktieposter.
 I den gældende børsretlige regulering findes den overvejende del af  

 reglerne om udstedernes løbende oplysningsforpligtelser i bekendtgørelsesform  

 - betingelsesbekendtgørelsen - og i de af Københavns Fondsbørs fastsatte  

 Oplysningsforpligtelser for udstedere af børsnoterede værdipapirer.
Det vil fremover være således, at Fondsrådet i medfør af stk. 1 fastlægger  

 minimumskrav til udstedernes oplysningsforpligtelser i bekendtgørelsesform.  

 Ved fastlæggelse af niveauet for oplysningsforpligtelser skal Fondsrådet  

 balancere hensynet til investorbeskyttelse med hensynet til at tiltrække  

 udstedere til værdipapirmarkedet, jf. bemærkningerne til § 83. Det  

 forudsættes således, at Fondsrådet ikke fastlægger oplysningskrav, der samlet  

 er mere vidtgående end på de største udenlandske markedspladser, der  

 konkurrerer med danske markedspladser.
Derudover kan Fondsrådet dispensere  

 fra oplysningsforpligtelserne i dette kapitel.
Der henvises til  

 bemærkningerne til § 27 in fine.
Specielt for så vidt angår udstedernes oplysningsforpligtelser viser  

 erfaringerne, at der er behov for, at man løbende og relativt hurtigt kan  

 ændre reglerne bl.a. under hensyn til ændrede krav til investorbeskyttelsen  

 og udviklingen på det nationale og internationale marked for børsnoterede  

 værdipapirer.
Det må derfor sikres, at de detaljerede regler om  

 oplysningsforpligtelser for udstedere af børsnoterede værdipapirer også  

 fremover kan ændres hurtigt og ubureaukratisk.
Stk. 1 giver endvidere Fondsrådet hjemmel til at pålægge aktionærer i  

 børsnoterede selskaber oplysningspligt over for en fondsbørs og hermed  

 markedet.
I en række tilfælde vil det af hensyn til investorerne og markedet  

 generelt være af betydning for bedømmelsen af udstederne og de noterede  

 værdipapirer, at aktionærerne har pligt til at offentliggøre oplysninger,  

 idet også aktionæroplysninger kan være af betydning for kursfastsættelsen på  

 noterede værdipapirer.
Oplysningspligt over for Københavns Fondsbørs og markedet er i dag i et  

 vist omfang pålagt de børsnoterede selskabers aktionærer, jf.  

 aktieselskabslovens § 28 c om storaktionærbesiddelser (overført til  

 lovforslagets § 29) og de børsetiske reglers § 6 om aktionæraftaler.
Efter de  

 børsetiske reglers § 6, skal storaktionærer omfattet af aktieselskabslovens §  

 28 a offentliggøre oplysninger om aktionæraftaler, som regulerer aktiers frie  

 omsættelighed, eller som vil kunne få væsentlig indflydelse på kursdannelsen.
Som følge af børsmonopolets ophævelse vil en udsteder fremover kunne have  

 et bestemt værdipapir optaget til notering på flere fondsbørser eller  

 forskellige værdipapirer noteret på flere fondsbørser.
For sådanne tilfælde  

 fastsætter Fondsrådet efter stk. 2 nærmere regler om oplysningsforpligtelsen.  

 Disse regler må sikre, at oplysningerne gives samtidig på de involverede  

 fondsbørser, ligesom oplysningsniveauet på de fondsbørser, hvor udstederens  

 værdipapirer er noteret, bør være det samme.
For så vidt angår udstedere, der i dag har værdipapirer noteret på  

 Københavns Fondsbørs og på en udenlandsk fondsbørs, følger kravet om  

 samtidighed og ens oplysningsniveau af betingelsesbekendtgørelsens § 16 og §  

 6 i Oplysningsforpligtelser for udstedere af børsnoterede værdipapirer.
Disse  

 regler, der for betingelsesbekendtgørelsens vedkommende er direktivbestemte,  

 fastsættes fremover af Fondsrådet, jf. stk. 1.
Til kapitel 8 Overtagelsestilbud I dag er den børsretlige regulering af overtagelsestilbud fastsat i de af  

 Københavns Fondsbørs udstedte børsetiske regler med kommentarer.
Det har været overvejet, om man fortsat skulle overlade reguleringen af  

 overtagelsestilbud til de børsetiske regler.
Der er en række årsager til, at  

 dette ikke er hensigtsmæssigt.
For det første synes det ikke hensigtsmæssigt  

 alene at overlade ansvaret for udstedelsen af et sådant regelsæt til et  

 privat aktieselskab.
For det andet berører det også mindretalsaktionærer,  

 herunder er der tvivl om hvilke retlige konsekvenser en manglende  

 overholdelse af børsetiske regler ville have.
Endelig er der tvivl om  

 ledelsens forpligtelser.
 Ud fra ovennævnte grunde er det ud fra en retssikkerhedsbetragtning  

 hensigtsmæssigt at opretholde regler om overtagelsestilbud.
Der henvises i øvrigt til det foreliggende udkast til trettende  

 selskabsdirektiv om overtagelsestilbud (senest 90/C240/EØF), der regulerer  

 overtagelsestilbud.
Direktivforslaget er gennemgået i Betænkning nr.  

 1230/1992, om børsnoterede aktieselskaber, bilag 1. Det er uvist, om og i  

 givet fald hvornår et nyt forslag til trettende direktiv kan forventes  

 fremsat.
Der er derfor lande, f.eks.
Frankrig og Spanien, der allerede har  

 lovgivet for området.
Området foreslås derfor også lovreguleret i Danmark.
 Ved at indsætte bestemmelserne om indløsningspligt i forslaget til  

 værdipapirhandelsloven vil der kunne opstå en konfliktsituation i forhold til  

 aktieselskabslovens generelle regler om indløsningstilbud til  

 mindretalsaktionærer.
 Denne regelkollision vil, såfremt den måtte opstå, skulle løses ud fra en  

 betragtning om, hvad der bedst sikrer mindretalsaktionærernes interesser.
 Nedenfor er skitseret situationer, hvor konflikter vil kunne opstå:
a) En aktionær erhverver en yderligere aktiepost i et børsnoteret selskab.  

 Dermed opnår aktionæren ved overdragelsen 9/10 af aktierne og stemmerne.  

 Aktionæren skal give overtagelsestilbud efter § 31 og fakultativt  

 indløsningstilbud efter aktieselskabslovens § 20 b, såfremt bestyrelsen  

 samtykker.
Endvidere vil mindretalsaktionærer i medfør af aktieselskabslovens  

 § 20 d kunne fordre sig indløst.
b) En aktionær i et børsnoteret selskab erhverver en post aktier, som  

 udgør flertallet af stemmerettighederne.
Aktionæren giver et  

 overtagelsestilbud til mindretalsaktionærerne ifølge reglerne i  

 værdipapirhandelsloven.
Efter udløbet af acceptfristen har 91 pct. sagt ja  

 til tilbudet.
De resterende 9 pct. kan fordre sig indløst på et andet  

 tidspunkt med hjemmel i aktieselskabslovens regler.
c) En aktionær i et børsnoteret selskab, som har bestemmende indflydelse i  

 selskabet, jf. § 31, stk. 1, giver et overtagelsestilbud.
Fristen herfor  

 udløber, og kun en mindre del af aktionærerne har sagt ja.
Aktionæren  

 fortsætter langsomt sine opkøb af aktier.
Disse opkøb vil ikke udløse nye  

 tilbud.
Først når grænsen i aktieselskabslovens § 20 d nås, kan aktionærerne  

 fordre sig indløst.
I praksis vil situationerne kun sjældent opstå.
Dette skyldes bl.a., at  

 såfremt en 90 pct.'s-aktionær benytter sin indløsningsret efter  

 aktieselskabslovens § 20 b, vil kravet til aktiernes spredning, jf. den  

 gældende betingelsesbekendtgørelse, skema A, II, pkt. 4, ikke længere være  

 opfyldt.
Medmindre der foreligger særlige forhold, vil den manglende  

 spredning medføre, at aktierne slettes fra noteringen.
Der forudsættes ikke  

 materielle ændringer herom i regler udstedt i medfør af denne lovgivning.
Yderligere er det alene den under a) nævnte situation, der indeholder en  

 konflikt mellem tilbudspligten i værdipapirhandelslovens § 31 og  

 indløsningsretten i aktieselskabslovens § 20 b.
Herefter gælder, at  

 majoritetsaktionæren skal afgive et overtagelsestilbud efter forslagets § 31,  

 hvilket dog ikke forhindrer en efterfølgende anvendelse af  

 indløsningsreglerne i aktieselskabsloven.
I de to sidste situationer b) og c) er tilbudspligten efter § 31 indtrådt  

 tidligere og aktieselskabslovens regler om indløsningstilbud kan anvendes.  

 Problemstillingen i forbindelse med den efterfølgende indløsning efter  

 aktieselskabsloven er derfor primært et spørgsmål om tilbudsdokumentets  

 indhold og udformning, det vil sige værdipapirhandelslovens § 32, stk. 2.  

 Indholdet af tilbudsdokumentet bør da følge aktieselskabsloven.
Regler herom  

 fastlægges af Fondsrådet i medfør af § 32, stk. 3. Erhvervs- og  

 Selskabsstyrelsen forudsættes hørt forinden Fondsrådet udsteder disse.
Til § 31 Spørgsmålet om hvornår erhvervelse af en aktiepost udløser pligt til at  

 afgive tilbud og på hvilke betingelser, er i dag reguleret i § 7 i de af  

 Københavns Fondsbørs udstedte børsetiske regler med kommentarer.
For at  

 imødekomme den tvivl, som bestemmelsens særegne retlige status hidtil har  

 givet anledning til, foreslås selve tilbudspligten og de generelle krav  

 hertil fremover fastlagt i værdipapirhandelsloven.
Ifølge de børsetiske reglers § 7 afhænger tilbudspligten af, om  

 overdragelsen giver erhververen retlig eller faktisk kontrol over selskabet.  

 Dette kriterium kan imidlertid være vanskeligt at afgrænse, og det foreslås  

 derfor, at der i stedet lægges vægt på, om erhververen gennem købet af  

 aktieposten opnår bestemmende indflydelse på en af de i § 31, stk. 1, nr.  

 1-4, nævnte måder.
Fordelen ved at lægge disse kriterier til grund er, at det  

 er velkendte begreber, som selskabsdeltagere er vant til at benytte ved  

 afgrænsningen af, hvornår et selskab ifølge aktieselskabs- og  

 årsregnskabslovens definitioner er et moderselskab.
Afgørende for om  

 tilbudspligten indtræder er således også, om erhververen, der både kan være  

 en fysisk og juridisk person, får en sådan forbindelse til det børsnoterede  

 selskab, som et moderselskab har til et datterselskab.
Tilbudspligten indtræder ifølge § 31 uanset om indflydelsen opnås gennem  

 en indirekte overdragelse af aktieposten, eksempelvis i det tilfælde, hvor  

 aktieposten er placeret i et andet selskab eller en anden virksomhed, hvis  

 aktiver overdrages, jf. ordene »direkte eller indirekte«.
Dette  

 gælder dog ikke, hvis overdragelsen sker inden for samme koncern.
Tilsvarende  

 vil tilbudspligten heller ikke indtræde, hvis erhververen opnår indflydelsen  

 gennem arv eller som ufyldestgjort panthaver o.l.
 Med ordene »der har en eller flere aktieklasser optaget til notering  

 på en fondsbørs« er det præciseret, at tilbudspligten indtræder selvom  

 indflydelsen opnås ved overdragelse af aktier i en eventuelt unoteret  

 aktieklasse, ligesom tilbudspligten omfatter såvel udstederens noterede  

 aktier som unoterede aktier.
Der skabes ofte markant ændrede vilkår og udsigter i et selskab, hvor  

 overdragelsen af aktierne medfører ændringer i indflydelsen på selskabet.  

 Aktionærerne har også i denne situation krav på ligelig behandling.
Derfor  

 skal minoritetsaktionærer også sikres mulighed for at kunne afhænde deres  

 aktier »på identiske betingelser«, jf. § 31, stk. 1. Som  

 udgangspunkt betyder dette, at de øvrige aktionærer skal tilbydes en pris,  

 der svarer til den pris, som erhververen selv har betalt for aktieposten.
I  

 selskaber med kun en aktieklasse skal købstilbuddet således mindst være på  

 den kurs, som overdrageren har afhændet aktieposten til, uanset om  

 overdragelseskursen er lig med eller forskellig fra børskursen.
Hvordan  

 indholdet af begrebet identiske betingelser skal fortolkes, hvis der er flere  

 aktieklasser eller både noterede og unoterede aktier, vil blive nærmere  

 fastlagt af Fondsrådet, jf. § 32.
I § 31, stk. 1, 2. pkt., foreslås det, at den pågældende fondsbørs påser  

 overholdelsen af tilbudspligten.
At henlægge tilsynet med overholdelsen af  

 tilbudspligten til den pågældende fondsbørs er hensigtsmæssigt, fordi  

 administrationen af dette regelsæt er en naturlig del af den almindelige  

 markedsovervågning, som en fondsbørs i forvejen foretager, bl.a i forbindelse  

 med modtagelsen af meddelelser vedrørende udstederne.
Markedets funktion  

 kræver endvidere, at fortolkningsspørgsmål vedrørende konkrete  

 aktieoverdragelser afklares umiddelbart og fondsbørserne vil bl.a i kraft af  

 den viden, de har om markedet, udstederne og aktionærforholdene, være bedst i  

 stand til at løse disse opgaver.
Til § 32 Bestemmelsen om udarbejdelse og offentliggørelse af et tilbudsdokument er  

 ny.
Krav om et tilbudsdokument indeholdende detaljerede oplysninger om  

 tilbuddets økonomiske og andre vilkår samt om erhververen og dennes hensigter  

 med overtagelsen af selskabet findes i artikel 10 ff. i det seneste forslag  

 til EU's trettende selskabsdirektiv om overtagelsestilbud.
Formålet med efter stk. 1 at stille krav om et tilbudsdokument, når der  

 indtræder tilbudspligt efter § 31, er at tilvejebringe et materiale, ud fra  

 hvilket aktionærerne og deres rådgivere kan danne sig et velbegrundet skøn  

 over tilbuddets vilkår m.v., og herefter beslutte om tilbuddet skal  

 accepteres.
Kravet om et tilbudsdokument i stk. 1 er således båret af nogle  

 af de samme beskyttelseshensyn, som ligger bag kravet om udarbejdelse af  

 prospekter i forbindelse med børsintroduktion, emission og første offentlige  

 udbud af visse værdipapirer, jf. prospektkravene i lovudkastets kapitel 6 og  

 12.
De nævnte beskyttelseshensyn gør sig ligeledes gældende, når en aktionær  

 eller anden investor, uden at der foreligger tilbudspligt efter § 31,  

 offentligt fremsætter tilbud over for et børsnoteret selskabs aktionærer med  

 henblik på at erhverve en kontrollerende aktiepost.
Det foreslås derfor i  

 stk. 2, at der også i disse tilfælde skal udarbejdes og offentliggøres et  

 tilbudsdokument.
Stk. 2 gælder, uanset om tilbuddet vedrører det børsnoterede  

 selskabs noterede eller unoterede aktieklasse.
 Kompetencen til at fastsætte regler om tilbudspligtens indtræden og om  

 tilbudsdokumentets indhold og offentliggørelse tillægges Fondsrådet, jf. stk.  

 3. Det forudsættes, at Fondsrådet hører Erhvervs- og Selskabsstyrelsen inden  

 udstedelse af regler.
Til kapitel 9 Indberetning af handler Det er ifølge investeringsservicedirektivet de myndigheder, der har  

 ansvaret for tilsynsfunktionen og markedet, der fastlægger reglerne for  

 markedsovervågningen.
Værdipapirhandlere skal som led i markedsovervågningen  

 indberette transaktionerne til de kompetente myndigheder.
Samtidig opstilles  

 der krav til opbevaringen af oplysninger om indgåede transaktioner, således  

 at det efterfølgende vil være muligt at efterforske eventuelle overtrædelser  

 af reglerne.
Der henvises til § 33, stk. 3, der gennemfører dette krav.
Det fastslås endvidere i investeringsservicedirektivet, at landene kan  

 fastsætte strengere regler end direktivets minimumskrav.
Strengere regler kan  

 vedrøre både (værts)landets regulerede marked og de kreditinstitutter og  

 fondsmæglerselskaber eller børsmæglerselskaber, der har fået tilladelse i det  

 pågældende (hjem)land.
Indberetningskravene i investeringsservicedirektivet omfatter aktier og  

 afledte produkter af aktier.
For så vidt angår obligationer giver  

 investeringsservicedirektivet mulighed for, at indberetningen af  

 oplysningerne kan foretages samlet for transaktioner vedrørende et givet  

 værdipapir.
Kravene er uafhængige af, om de faktiske transaktioner er sket på  

 børsen eller uden for.
Tidsfristen for, hvornår indberetningerne afgives til myndighederne, er  

 ifølge investeringsservicedirektivet »hurtigst muligt«, mens den  

 nærmere implementering heraf overlades til de nationale myndigheder.
Der er i  

 investeringsservicedirektivet alene fastlagt en absolut seneste frist, der  

 kan bringes i anvendelse, hvis særlige forhold - f.eks. af driftsmæssig  

 karakter - nødvendiggør dette.
Denne frist er ved udgangen af den følgende  

 handelsdag.
Til § 33 Bestemmelsens stk. 1 vedrører indberetning af værdipapirer noteret på en  

 fondsbørs eller på et reguleret marked i investeringsservicedirektivets  

 forstand.
Udgangspunktet i investeringsservicedirektivet for indberetninger  

 er, at et investeringsselskab skal indberette alle transaktioner, der er  

 foretaget med instrumenter, der omsættes på et reguleret marked, til  

 hjemlandets kompetente myndigheder, uanset om selve transaktionen har fundet  

 sted på eller uden for det regulerede marked.
Med lovforslaget er der lovgivet for regulerede markeder, nemlig  

 fondsbørser og autoriserede markedspladser.
Med stk. 1 er pligten til at  

 foretage indberetning lagt på værdipapirhandlere, som defineret i § 4, stk.  

 3, jf. stk. 1, nr. 1-4.
Efter lovteksten skal indberetningen foregå straks, men ikke nødvendigvis  

 offentliggøres omgående.
Indberetningerne skal anvendes til  

 markedsovervågning.
Forpligtelsen til indberetning påhviler i første række værdipapirhandlere  

 og kun i situationer, hvor disse medvirker i handelen.
Der er i stk. 2 givet  

 Fondsrådet mulighed for at udvide kredsen af indberetningspligtige til også  

 at omfatte andre, f.eks. forsikringsselskaber, pensionskasser,  

 Arbejdsmarkedets Tillægspension, Lønmodtagernes Dyrtidsfond,  

 investeringsforeninger og pengemarkedsmæglere.
Der er desuden givet  

 Fondsrådet hjemmel til at udstrække indberetningspligten i særlige tilfælde  

 til også at omfatte unoterede værdipapirer, der ikke omsættes på et reguleret  

 marked.
Det er således ikke tanken at tillægge handel med disse unoterede  

 værdipapirer en generel indberetningspligt bortset fra den handel, der  

 foregår på den autoriserede markedsplads, men det kan f.eks. blive aktuelt i  

 relation til afledte OTC-kontrakter med basis i et børsnoteret underliggende  

 aktiv.
Det er et krav i stk. 3, at dokumentation for udførte transaktioner  

 opbevares i mindst 5 år efter transaktionens indgåelse.
Da oplysningerne skal  

 danne basis for markedsovervågning, efterforskning af insiderhandel m.v.,  

 kræves der informationer om værdipapirtyper, køb og salg af værdipapiret,  

 prisen, tidspunkt for handelen, samt identifikation af selskabet, der har  

 udført handelen, samt dokumentation for at indberetning er foretaget.
Efter §  

 5, stk. 1, nr. 4, der er en implementering af investeringsservicedirektivets  

 artikel 10, 4. pind, skal en værdipapirhandler tillige føre lister over  

 udførte forretninger, der er så fyldestgørende, at hjemlandets myndigheder på  

 grundlag heraf kan kontrollere overholdelsen af de tilsynsregler, for hvis  

 anvendelse de er ansvarlige.
Med stk. 4 er der givet Fondsrådet hjemmel til at fastsætte de generelle  

 betingelser for, hvorledes og hvortil indberetning skal ske.
Udgangspunktet  

 vil være, at der skal ske indberetning til den fondsbørs, hvor værdipapiret  

 er noteret.
De nærmere betingelser for, hvorledes indberetning skal ske i  

 forhold til det enkelte fondsbørsmarked fastsættes af den pågældende  

 fondsbørs inden for rammerne af de efter stk. 4 fastsatte regler, jf. § 19,  

 stk. 2. Hvor der er tale om indberetning af unoterede værdipapirer eller  

 udenlandske værdipapirer, der ikke er noteret på en dansk fondsbørs, må  

 Fondsrådet afgøre, hvortil disse indberetninger skal ske.
Da der formentlig  

 som følge af investeringsservicedirektivets bestemmelser vil blive tale om en  

 betydelig mængde indberetninger, vil det være hensigtsmæssigt at samle disse  

 indberetninger i en registreringsenhed, efter Fondsrådets bestemmelse.  

 Fondsrådet vil endvidere kunne bestemme, at såfremt der etableres flere  

 danske fondsbørser, der har samme værdipapirer noteret, skal indberetning  

 alene foretages til den ene fondsbørs.
Som følge af, at hjemlandet for et investeringsselskab kan afstå fra at  

 kræve oplysninger for transaktioner, der er foretaget på et reguleret marked  

 i et værtsland, i den udstrækning indberetning i stedet er givet til en  

 værtslandsmyndighed, er der tillige i stk. 4 givet Fondsrådet hjemmel til at  

 fastsætte ændringer i indberetningspligtens omfang.
En fondsbørs fastsætter  

 regler om betaling af gebyrer for indberetninger og offentliggørelse heraf.  

 Gebyrerne skal fastsættes ud fra de direkte og indirekte omkostninger, der er  

 forbundet med indsamling og offentliggørelse af de pågældende informationer.  

 Der skal i den forbindelse tages hensyn til, at omkostningerne vil være  

 faldende ved et stigende transaktionsniveau.
Reglerne om gebyrbetaling skal  

 anmeldes til Fondsrådet.
Fondsrådet kan forlange, at den pågældende fondsbørs  

 fremlægger dokumentation for de omkostningsberegninger, der ligger til grund  

 for gebyrfastsættelsen.
Såfremt de af fondsbørsen fastsatte gebyrer  

 væsentligt overstiger de direkte og indirekte omkostninger ved  

 informationsindsamling og offentliggørelse forudsættes Fondsrådet at meddele  

 den pågældende fondsbørs pålæg om at ændre gebyrreglerne eller fastsætte  

 supplerende regler herom, jf. forslagets § 83, stk. 6-7. Dette svarer til den  

 kompetence Konkurrencerådet har inden for sit område.
 Ved at give Fondsrådet mulighed for både at foretage en udvidelse, jf.  

 f.eks. stk. 2's bestemmelser om unoterede værdipapirer og indskrænkning af  

 indberetningspligten er der skabt fleksibilitet i den fremtidige regulering.  

 Ved indskrænkning af indberetningspligten tænkes der på den mulighed, som  

 kreditinstitutter i dag har for at samle dagens indberetninger for mange små  

 ensartede transaktioner til en sumindberetning og andre lignende nuværende  

 ordninger.
 Bestemmelsen er en forudsætning for, at fondsbørserne og Fondsrådet kan  

 overvåge overholdelsen af bestemmelserne om forbud mod insiderhandel i  

 kapitel 10 og reglen i § 3 om god værdipapirhandelsskik.
Til kapitel 10 Misbrug af intern viden og kursmanipulation De gældende regler om insiderhandel i fondsbørslovens §§ 39-39 d er  

 indført i 1991, og herved implementeredes EU's insiderdirektiv (89/592/EØF).  

 Der foreslås ikke med værdipapirhandelslovens §§ 34-39 væsentlige ændringer i  

 forhold hertil, men alene ændringer som følge af EØS-aftalen og ændringer i  

 den danske børsstruktur.
De danske regler om insiderhandel vil således fortsat på en række punkter  

 være mere vidtgående end foreskrevet i EU's insiderdirektiv.
Eksempelvis  

 gælder de to insiderforbud, henholdsvis mod handel i § 35, stk. 1, og mod  

 videregivelse af intern viden i § 36, stk. 1, for enhver, mens  

 insiderdirektivet skelner mellem primære og sekundære insidere, og begrænser  

 forbuddet mod videregivelse til kun at gælde primære insidere.
Desuden skal  

 udstedere og andre virksomheder og offentlige myndigheder, der regelmæssigt  

 kommer i besiddelse af intern viden, udarbejde interne regler efter § 36,  

 stk. 2, og § 37, hvilket ikke følger af insiderdirektivet.
 Med hensyn til de foreslåede regler i §§ 34-38 henvises der i øvrigt til  

 betænkning nr. 1216/1991 om Insider-handel og bemærkningerne i FT 1990/91,  

 Tillæg A, L 85 til lov nr. 343 af 6. juni 1991, hvorved de gældende  

 insiderregler i fondsbørslovens §§ 39-39 d blev gennemført.
Det er endvidere foreslået, at der indsættes en bestemmelse om forbud mod  

 kursmanipulation i § 39. Forbudet mod kursmanipulation skyldes, at kursen på  

 visse værdipapirer derved påvirkes, hvorved kursen afviger fra den kurs, som  

 værdipapirerne burde have haft, hvis alle markedsdeltagerne havde haft  

 kendskab til de rigtige oplysninger.
Kursmanipulation er således til skade  

 for tilliden til markedet.
Denne bestemmelse er et vigtigt supplement til  

 forbuddet mod insider-handel.
Til § 34 Bestemmelsen afgrænser, hvilke værdipapirer der omfattes af reglerne om  

 intern viden og kursmanipulation.
 Bestemmelsen fastlægger endvidere betydningen af udtrykkene »intern  

 viden« og »kursmanipulation«.
 Hovedanvendelsesområdet for insiderreglerne er handel med værdipapirer,  

 der er optaget til notering og handel på en fondsbørs, eller som handles på  

 et tilsvarende reguleret marked, jf. stk. 1, nr. 1. Med tilsvarende reguleret  

 marked forstås et marked i investeringsservicedirektivets forstand, jf.  

 direktivets artikel 1, nr. 13. Det vil i praksis sige, at insider-reglerne  

 også finder anvendelse på autoriserede markedspladser, der er et reguleret  

 marked i investeringsservicedirektivets forstand.
Insiderreglerne har et snævrere anvendelsesområde end  

 værdipapirhandelsloven generelt, idet loven ifølge § 2 gælder for alle  

 værdipapirer, uanset om de er noteret og/eller optaget til handel på en børs  

 eller et tilsvarende, reguleret marked.
Insider-reglerne finder således ikke  

 anvendelse på de værdipapirer, der ikke er optaget til notering/handel på en  

 fondsbørs eller handles på et reguleret marked.
 I forhold til den gældende fondsbørslovs § 39 ændres formuleringen fra  

 »værdipapirer af enhver art, herunder finansielle kontrakter« til  

 »Værdipapirer«, jf. stk. 1, nr. 1. Dette er en følge af den brede  

 definition af værdipapirer i § 2. Endvidere er § 39, stk. 2 og stk. 3, i lov  

 om Københavns Fondsbørs indsat som forslagets § 34, stk. 2.
 Mens fondsbørslovens § 39, stk. 1, nr. 1, henviser til optagelse til  

 handel på Københavns Fondsbørs, benytter § 34, stk. 1, nr. 1, ordene »en  

 fondsbørs«, det vil sige en dansk fondsbørs og en autoriseret  

 markedsplads, jf. § 7. Dette er alene en følge af den nye struktur, og der er  

 herved ikke tilsigtet nogen realitetsændring.
I forhold til den tilsvarende regel i den gældende fondsbørslovs § 39  

 ændres stk. 1, nr. 1, dog således, at anvendelsesområdet ikke længere er  

 børsnoterede værdipapirer i de nordiske lande, men derimod i lande, som  

 Fællesskabet har indgået samarbejdsaftale med.
Det vil p.t. sige EØS-landene:  

 Norge, Island og Liechtenstein.
I forhold til den gældende § 39 medfører  

 ændringen således alene, at værdipapirer, som er optaget til handel på  

 fondsbørser eller tilsvarende, regulerede markeder i Liechtenstein, fremover  

 tillige vil være omfattet af insiderkapitlets definition af værdipapirer.
Værdipapirdefinitionen i stk. 1, nr. 1, som ikke alene inddrager danske  

 noterede værdipapirer og værdipapirer handlet på en autoriseret markedsplads,  

 men også værdipapirer, som alene er noteret i et EU- eller EØS-land, er en  

 følge af den værdipapirdefinition, som anvendes i insiderdirektivet.
Den  

 benyttes derfor i insiderforbudene i § 35 og § 36, stk. 1. Derimod gælder de  

 særlige krav om interne regler i § 36, stk. 2 og § 37 alene for værdipapirer,  

 som er noteret på en dansk fondsbørs eller optaget til handel på en  

 autoriseret markedsplads, jf. § 7, nr. 1 og 2.
Ud fra en omgåelsesbetragtning er unoterede instrumenter og kontrakter,  

 der er knyttet til et eller flere børsnoterede værdipapirer, som hidtil  

 omfattet af insiderreglerne, jf. stk. 1, nr. 2. Som konsekvens af den nye  

 børsstruktur omfatter nr. 2 unoterede instrumenter og kontrakter, der er  

 knyttet til børsnoterede værdipapirer, det vil sige værdipapirer noteret på  

 en dansk fondsbørs, og ikke som hidtil alene værdipapirer noteret på  

 Københavns Fondsbørs.
De unoterede instrumenter og kontrakter, som vil kunne  

 falde ind under stk. 1, nr. 2, vil typisk være dem, som er nævnt under § 2,  

 stk. 1, nr. 3, 6, 8 og 9. Endvidere er værdipapirer, der er optaget til  

 handel på en autoriseret markedsplads, ligeledes omfattet af bestemmelser i  

 dette kapitel.
Sådanne værdipapirer er ikke noterede på en fondsbørs og  

 herved er der sket en udvidelse i forhold til § 39, stk. 1, i lov om  

 Københavns Fondsbørs.
Men herudover er unoterede værdipapirer ikke omfattet af  

 værdipapirhandelslovens insiderregler og bestemmelser om kursmanipulation.
Da  

 pengemarkedsmæglernes formidling af pengemarkedsinstrumenter, jf.  

 lovforslagets kapitel 14, ikke er et reguleret marked i  

 værdipapirhandelslovens og insiderdirektivets forstand, vil denne handel ikke  

 være omfattet af reglerne i nærværende kapitel, medmindre der er tale om, at  

 de pågældende pengemarkedsinstrumenter tillige er optaget til notering på en  

 fondsbørs, jf. § 2, stk. 1, nr. 5.
 Kursmanipulation er defineret i stk. 3.
 Efter stk. 3, nr. 1, er offentliggørelse eller udbredelse af urigtige,  

 vildledende, overdrevne eller tendentiøse oplysninger om en udsteder, dens  

 ledelse, dens forhold til konkurrenter, markeder eller myndigheder omfattet.  

 Kursmanipulation i denne form kan bl.a. forekomme i forbindelse med omtale i  

 nyhedsmedier, aktieanalyser og lignende samt ved udspredelse af rygter i  

 børsmarkedet.
 Urigtige oplysninger m.v. fra en udsteder eller en udsteders undladelse af  

 at offentliggøre væsentlige, kursrelevante oplysninger kan ligeledes være  

 kursmanipulation, men i disse tilfælde vil der dog normalt tillige foreligge  

 en overtrædelse af udstederens oplysningsforpligtelse som fastlagt i  

 lovforslagets kapitel 7. Stk. 1, vil især finde anvendelse ved grovere eller  

 gentagne overtrædelser af oplysningsforpligtelsen.
 I tilfælde af markedsmanipulation gennem urigtige oplysninger m.v. kan der  

 - typisk i grovere tilfælde - foreligge en overtrædelse af straffelovens §  

 296, stk. 1, nr. 1, om udspredelse af løgnagtige meddelelser, hvorved prisen  

 på værdipapirer kan påvirkes.
Afhængig af de nærmere omstændigheder kan handel med børsnoterede  

 værdipapirer, herunder handel med egne aktier, ligeledes være  

 kursmanipulation.
Efter stk. 3, nr. 2, er det kursmanipulation, såfremt der  

 handles med egne aktier eller handles med andre af en udsteders egne  

 værdipapirer til en kurs, der afviger væsentligt fra den aktuelle  

 markedskurs.
Der kan dog tillige foreligge en overtrædelse af forbuddet mod  

 insiderhandel, jf. lovforslagets § 35, stk. 1.
 I forbindelse med handel med værdipapirer til en kurs, som afviger  

 væsentligt fra markedskursen, kan der i særlige tilfælde foreligge en  

 kursmanipulation omfattet af stk. 1, nr. 2 eller 3. Dette er tilfældet,  

 såfremt en person gennem forskellige værdipapirhandlere handler med sig selv  

 til en kurs, der afviger væsentligt fra den aktuelle markedskurs, eller  

 såfremt der sælges børsnoterede værdipapirer til en væsentligt afvigende  

 kurs, og det mellem parterne er aftalt, at værdipapirerne kort efter  

 tilbagekøbes til den samme kurs.
I forbindelse med udløb af futures- og optionskontrakter, der afregnes  

 kontant, sker afregningen på grundlag af en udløbskurs for det underliggende  

 aktiv.
Udløbskursen beregnes af børsen på baggrund af handelskurser for det  

 underliggende aktiv.
De undertiden store beløb i udløbsafregninger kan lede  

 til forsøg på kurspåvirkning i obligations- eller aktiemarkedet alene med  

 henblik på at opnå mere favorable udløbskurser.
Til § 35 § 35 indeholder forbudet mod insiderhandel og svarer til den nugældende  

 fondsbørslovs § 39 a.
Dog er de virksomheder, som er omfattet af de særlige regler om medvirken  

 i stk. 2 og stk. 3, ændret til værdipapirhandlere, som defineret i  

 lovudkastets § 4, stk. 3, jf. stk. 1, nr. 1-4. Herved omfattes flere  

 virksomhedstyper af bestemmelserne.
Mens fondsbørslovens § 39 a, stk. 2 og 3,  

 gælder for børsmæglerselskaber, pengeinstitutter, handelsberettigede  

 realkreditinstitutter (for § 39 a, stk. 3's vedkommende alle  

 realkreditinstitutter og andre obligationsudstedere) samt kreditinstitutter  

 med særlig tilladelse, omfatter værdipapirhandlerbegrebet ikke alene danske  

 pengeinstitutter, fondsmæglerselskaber, realkreditinstitutter og  

 kreditinstitutter med særlig tilladelse, men også tilsvarende udenlandske  

 virksomheder med »et europæisk pas«, jf. kommentaren til  

 lovudkastets § 4.
 Såfremt en kunde, der har intern viden, anmoder en værdipapirhandler om at  

 foretage en handel, men handelen ikke gennemføres som følge af, at  

 værdipapirhandleren nægter at medvirke til handelens gennemførelse, jf. stk.  

 2, vil kunden kunne straffes for forsøg på insiderhandel, jf. stk. 1  

 sammenholdt med straffelovens § 21.
Til § 36 Stk. 1 indeholder det andet insiderforbud, forbudet mod videregivelse af  

 intern viden.
Bestemmelsen findes i nugældende fondsbørslovs § 39 b.
Der  

 henvises til bemærkningerne hertil.
 I stk. 2 foreslås, at udstedere skal udarbejde interne regler om at hindre  

 spredning af intern viden.
I forhold til fondsbørslovens § 39 b, stk. 2, er »pengeinstitutter,  

 børsmæglerselskaber« i stk. 2 erstattet med det mere omfattende  

 »værdipapirhandlere«, som defineret i lovudkastets § 4, stk. 3, jf.  

 stk. 1, nr. 1 til 4. Interne regler til sikring mod spredning af intern viden  

 skal fremover udarbejdes af danske pengeinstitutter, fondsmæglerselskaber,  

 realkreditinstitutter og kreditinstitutter med særlig tilladelse samt af  

 tilsvarende udenlandske virksomheder, der virker på det danske marked, dog  

 forudsat at disse virksomheder i kraft af deres virksomhedsudøvelse  

 regelmæssigt kommer i besiddelse af intern viden.
Som følge af  

 værdipapirhandlernes og Danmarks Nationalbanks tætte tilknytning til markedet  

 vil kravet om regelmæssighed dog normalt være opfyldt.
Der opstilles ikke med stk. 2 nærmere krav til, hvilket indhold  

 udstedernes, de offentlige myndigheders og virksomhedernes interne regler  

 skal have, idet dette i høj grad vil afhænge af den enkelte virksomheds  

 organisatoriske opbygning, virksomhedsområde og andre forhold, der er  

 specifikke for den enkelte virksomhed.
For så vidt angår  

 centraladministrationen er bestemmelsernes krav om udarbejdelse af interne  

 regler opfyldt ved Statsministeriets cirkulære af 14. april 1992 om  

 forebyggelse af insider-handel.
Ved at anvende ordene »værdipapirer, der er optaget til notering  

 eller handel på en fondsbørs eller til handel på en autoriseret  

 markedsplads« er det præciseret, at kravet om udarbejdelse af interne  

 regler alene gælder for - danske og udenlandske - udstedere, der har  

 værdipapirer optaget til notering på en dansk fondsbørs eller til handel på  

 en autoriseret markedsplads.
Tilsvarende skal offentlige myndigheder og  

 virksomheder, der regelmæssigt kommer i besiddelse af intern viden, alene  

 udarbejde interne regler, såfremt den interne viden vedrører udstedere, der  

 har værdipapirer noteret på en dansk fondsbørs eller til handel på en  

 autoriseret markedsplads.
Til § 37 Bestemmelserne i § 37 svarer til den nugældende fondsbørslovs § 39 c med  

 de ændringer, som følger af indførelsen af begrebet værdipapirhandler og en  

 børsstruktur med mulighed for flere fondsbørser.
Desuden er det som i § 36,  

 stk. 2 præciseret, at de interne regler alene skal udarbejdes i relation til  

 værdipapirer, der er optaget til notering på en dansk fondsbørs, jf. § 16,  

 eller til handel på en autoriseret markedsplads.
 De interne regler efter § 37 skal således ganske som interne regler efter  

 § 36 udarbejdes af danske udstedere, myndigheder, værdipapirhandlere og andre  

 virksomheder og tilsvarende udenlandske virksomheder, der arbejder på det  

 danske marked, jf. bemærkningerne til lovforslagets § 4.
I lighed med hvad der gælder efter § 36, stk. 2, stilles der ikke i § 37,  

 stk. 2 krav til det indhold, som de interne regler skal have.
Dette overlades  

 til den enkelte virksomhed.
I de af Københavns Fondsbørs udstedte børsetiske  

 regler stilles der i dag krav om, at udstedernes interne regler efter  

 fondsbørslovens § 39 c for bestyrelsesmedlemmers, direktørers og andre  

 ledende eller betroede medarbejderes vedkommende skal indeholde en frist,  

 inden for hvilken de omfattede personer må handle.
 De interne regler efter § 36, stk. 2, og § 37 skal på forlangende  

 udleveres til den fondsbørs eller autoriserede markedsplads, hvor det  

 relevante værdipapir er noteret eller optaget til handel, og til  

 Finanstilsynet, jf. § 37, stk. 3. Finanstilsynet påser, at insiderreglerne  

 overholdes, jf. § 84.
Til § 38 Kravet om identifikation og registrering heraf i stk. 1 svarer til den  

 nugældende fondsbørslovs § 39 d, dog således at pligten nu påhviler  

 værdipapirhandlere, som defineret i lovforslagets § 4, stk. 3, jf. stk. 1,  

 nr. 1-4, og ikke som hidtil børsmæglerselskaber, pengeinstitutter,  

 handelsberettigede realkreditinstitutter samt kreditinstitutter med særlig  

 tilladelse, jf. fondsbørslovens § 4, stk. 1. Denne ændring er en konsekvens  

 af indførelsen af det bredere værdipapirhandlerbegreb.
 Identifikations- og registreringspligten gælder for alle  

 værdipapirhandlere og ikke kun for dem, som udover at have status af  

 værdipapirhandler måtte være fondsbørsmedlemmer, jf. lovforslagets kapitel 2.  

 Herved sikres det, at den værdipapirhandler, som ikke er handelsberettiget på  

 en fondsbørs, men alene formidler køb og salg af værdipapirer omfattet af  

 insiderreglerne i kapitel 10, har pligt til at sikre kundeidentifikation og  

 registrering heraf, når en kunde anmoder om at få formidlet en købs- eller  

 salgsordre gennem den pågældende værdipapirhandler.
Kundens pligt til at identificere sig over for en værdipapirhandler og  

 dennes pligt til registrering heraf gælder kun i forbindelse med  

 handelstransaktioner, det vil sige ved køb og salg af værdipapirer og  

 formidling heraf.
Derimod skal der ikke foretages identifikation og  

 registrering, når en kunde alene retter henvendelse til en værdipapirhandler  

 med henblik på rådgivning vedrørende værdipapirer.
 Det bemærkes i øvrigt, at der for de virksomheder og transaktionstyper,  

 der er omfattet af lov nr. 348 af 9. juni 1993 om forebyggende  

 foranstaltninger mod hvidvaskning af penge, gælder en tilsvarende  

 identifikations- og registreringspligt, jf. lovens § 4.
Til § 39 Specielt for at sikre tilliden til markedet for børsnoterede værdipapirer,  

 er det væsentligt at supplere det generelle krav i § 3 om redelighed med en  

 bestemmelse om, at uredelig påvirkning af kursdannelsen (kursmanipulation) på  

 børsnoterede værdipapirer eller forsøg herpå er i strid med god  

 værdipapirhandelsskik.
 De nugældende børsetiske reglers § 11 indeholder regler om påvirkning af  

 kursdannelsen herunder, om at ethvert forsøg på med uhæderlige midler at  

 påvirke kursdannelsen er en overtrædelse af de børsetiske regler, jf. § 11,  

 stk. 1.
 Da et generelt forbud mod markedsmanipulation i relation til markedet for  

 handel med børsnoterede værdipapirer - også under hensyn til den  

 internationale udvikling - må betragtes som et væsentligt element i god  

 værdipapirhandelsskik, bør forbuddet fremgå af selve loven.
Forbuddet i stk. 1 mod kursmanipulation samt forsøg herpå gælder for  

 enhver.
Ikke alene udstedere, værdipapirhandlere, investorer og andre med  

 umiddelbar tilknytning til børsmarkedet er omfattet.
Også disses rådgivere og  

 pressen er omfattet af forbuddet.
Mens den gældende § 11, stk. 1, i de børsetiske regler omfatter uhæderlige  

 midler, er der efter stk. 1 tale om uredelig kurspåvirkning.
Der er herved  

 tilsigtet en videre anvendelse af bestemmelsen, og forbuddet mod  

 kursmanipulation vil i øvrigt i en række tilfælde supplere andre mere  

 specifikke regler vedrørende optræden på markedet for børsnoterede  

 værdipapirer, herunder forbuddet mod insiderhandel m.v. i lovforslagets §§  

 35-36 Til kapitel 11 Virksomhed som autoriseret markedsplads Til § 40 Der er med bestemmelsen i stk. 1 åbnet for etablering af særlige  

 markedspladser, der ikke er fondsbørser, og hvor de lovgivningsmæssige krav  

 vedrørende f.eks kapitalkrav, prospekter m.v. er anderledes end for en  

 fondsbørs.
Kun Københavns Fondsbørs, hvor der alene handles med noterede  

 værdipapirer, har hidtil haft mulighed for at opnå en offentlig godkendelse.  

 Med bestemmelsen er det sikret, at markedspladser, der handler med unoterede  

 værdipapirer kan opnå en autorisation, men det er op til den enkelte  

 markedsplads, om den ønsker at blive autoriseret.
Autoriserede markedspladser  

 vil være »regulerede markeder« i investeringsservicedirektivets  

 forstand og således være underlagt basisregler, herunder insider-regler, der  

 vil være kendt i andre EU-lande.
Det er vigtigt, at den autoriserede markedsplads er adskilt fra  

 fondsbørsen, så det tydeligt fremgår, at der gælder andre regler for denne  

 handel.
En fondsbørs vil dog kunne drive en autoriseret markedsplads som et  

 adskilt segment.
Bestemmelsen kan f.eks. anvendes for markeder, hvor unoterede aktier i  

 mindre og mellemstore virksomheder handles.
Formålet med oprettelsen af  

 sådanne markeder vil bl.a. være at synliggøre denne type virksomheder for  

 derved at søge at styrke kapitaltilførslen.
Der kan endvidere f.eks. tænkes  

 et marked for handel med pantebreve.
 Den autoriserede markedsplads kan omfatte såvel vækstselskaber  

 (virksomheder med positive vækstrater) som andre mindre og mellemstore  

 selskaber.
Med stk. 2 foreslås, at den enkelte autoriserede markedsplads kan afgøre,  

 om den på udstederens anmodning ønsker at optage unoterede værdipapirer til  

 handel.
Ved unoterede værdipapirer forstås værdipapirer, der ikke er optaget  

 til notering på en dansk eller udenlandsk fondsbørs, jf. bemærkningerne til §  

 16.
En betingelse for at unoterede værdipapirer kan optages til handel er, at  

 kapitel 12's bestemmelser om prospekter for unoterede værdipapirer er  

 iagttaget.
Yderligere skal det unoterede værdipapir være omfattet af  

 formålsbestemmelsens opregning af værdipapirer, som den autoriserede  

 markedsplads kan handle med.
 I lighed med det, der foreslås for fondsbørser, jf. § 16, stk. 4, skal en  

 autoriseret markedsplads' formålsbestemmelse efter forslagets stk. 3  

 indeholde bestemmelse om, hvilke typer værdipapirer, der kan handles.
Til § 41 Bestemmelsen fastslår, at det overordnede ansvar for, at en autoriseret  

 markedsplads fungerer hensigtsmæssigt og betryggende er henlagt til  

 bestyrelsen for den autoriseret markedsplads.
 Det er ikke eksplicit nævnt, at den autoriserede markedsplads skal opfylde  

 det generelle krav om redelighed i § 3, stk. 1. Men som det fremgår af  

 bemærkningerne til § 3 gælder dette krav ved enhver værdipapirhandel og  

 derfor også ved handel på autoriserede markedspladser.
I lighed med hvad der gælder for en fondsbørs, er det op til den enkelte  

 bestyrelse at træffe afgørelse, om man selv ønsker at drive de nødvendige  

 værdipapirhandels- og informationssystemer, jf. stk. 2, nr. 1, eller om man  

 f.eks. af økonomiske og praktiske grunde i stedet ønsker at trække på et  

 allerede eksisterende informations- og handelssystem.
Denne sidste løsning  

 vil kunne være en praktisk løsning, såfremt markedspladsen drives som  

 accessorisk virksomhed til en fondsbørs eller oprettes som datterselskab af  

 en fondsbørs.
 Bestemmelsen i stk. 2, nr. 2 og 3 svarer til de bestemmelser, der gælder  

 for fondsbørser, jf. § 18, stk. 2, nr. 2 og 3.
Som hovedregel gælder de regler, der er fastsat af Fondsrådet for  

 værdipapirhandel på fondsbørser også for autoriserede markedspladser.
Der er  

 dog den undtagelse, at det er den enkelte autoriserede markedsplads der  

 fastsætter bestemmelser om de pligter, der påhviler udstederne af  

 værdipapirer i forbindelse med optagelse til handel på markedspladsen.
Det  

 følger af værdipapirhandelslovens kapitel 12, at også udstedere af  

 værdipapirer, der ikke skal optages til notering på en fondsbørs, skal  

 udarbejde et prospekt ved første udbud.
De regler, som den enkelte  

 autoriserede markedsplads kan fastsætte, er derfor regler, der supplerer  

 kapitel 12's bestemmelser.
 Det er nødvendigt, at selskaberne gennem troværdige oplysninger om  

 selskabernes fremtidige mulighed og risici skaber den tilstrækkelige tillid  

 hos investorerne.
Med stk. 3, nr. 2 er der givet den autoriserede markedsplads hjemmel til  

 at fastsætte regler om medlemskab af en autoriseret markedsplads.
Der er ikke  

 foreslået begrænsninger i deltagerkredsen for en autoriseret markedsplads,  

 der således ud over værdipapirhandlere tillige kan optage institutionelle  

 investorer og erhvervsdrivende som handelsberettigede.
Det følger imidlertid  

 af § 4, stk. 1, at alene værdipapirhandlere, Danmarks Nationalbank og  

 Kongeriget Danmarks Hypotekbank og Finansforvaltning må rette henvendelse til  

 offentligheden, jf. dog bemærkningerne til § 4, stk. 1, om pantebreve samt §  

 4, stk. 2.
 Begrundelsen for at udvide kredsen af handelsberettigede på en autoriseret  

 markedsplads er, at der i de papirer, der handles på markedspladsen, ikke  

 forventes særlig stor omsætning, hvorfor der ikke vil blive tale om et  

 engrosmarked.
 For at sikre en høj grad af gennemsigtighed skal den autoriserede  

 markedsplads fastsætte regler om indberetning, jf. stk. 3, nr. 3. Disse  

 indberetninger skal anvendes til overvågnings- og informationsformål.
 Det følger af stk. 4, at såfremt et medlem ikke overholder vilkårene for  

 medlemskab af markedspladsen, kan bestyrelsen ophæve tilslutningsaftalen og  

 dermed medlemskabet.
Til § 42 I bestemmelsens stk. 1-3 er angivet, under hvilke betingelser handel med  

 et unoteret værdipapir på en autoriseret markedsplads kan ophøre.
 Såfremt et værdipapir er optaget til notering på en fondsbørs, fremgår det  

 af stk. 4, at værdipapiret ikke længere kan handles på den autoriserede  

 markedsplads.
 I stk. 5 pålægges den autoriserede markedsplads pligt til at udstede  

 regler om de nærmere betingelser, der skal være opfyldt, for ophør af handel  

 med et unoteret værdipapir.
Til kapitel 12 Prospekter ved første offentlige udbud af visse værdipapirer Til § 43 Med reglerne i lovforslagets kapitel 12 overføres afdeling III i EU's  

 direktiv (89/298/EØF) om indhold af og nærmere bestemmelser for udstedelse af  

 prospekter i forbindelse med værdipapirer, som ikke ønskes optaget til  

 notering.
Reglerne findes i dag i udbudsprospektloven (lov nr. 213 af 10.  

 april 1991 om prospekter ved første offentlige udbud af visse værdipapirer)  

 og udbudsprospektbekendtgørelsen (bekendtgørelse nr. 272 af 3. maj 1991 om  

 prospekter ved første offentlige udbud af visse værdipapirer).
 Det er ikke med overflytningen af reglerne til værdipapirhandelsloven  

 hensigten at foretage væsentlige materielle ændringer i forhold til de  

 gældende regler.
 Den kompetence, som hidtil har været tillagt Erhvervs- og  

 Selskabsstyrelsen, overføres til Fondsrådet, således at de nærmere regler om  

 udbudsprospekter fremover fastsættes af Fondsrådet, jf. stk. 3, § 44, stk. 5  

 og § 46, stk. 2, ligesom prospekter skal indsendes til Fondsrådet, jf. § 45,  

 stk. 1 og 2. Fondsrådet fastsætter ligeledes gebyrer for behandling af  

 prospekter, jf. § 45, stk. 4. Meddelelse om offentliggørelse af  

 udbudsprospekter og om betaling af gebyrer herfor skal dog fortsat fastsættes  

 af Erhvervs- og Selskabsstyrelsen, jf. lovforslagets § 45, stk. 3 og 5.
Som i kapitel 6 om børsnotering og børsprospekter indeholder forslagets  

 kapitel 12 om udbudsprospekter kun bestemmelser af mere generel karakter.  

 Detailreglerne fastsættes i bekendtgørelsesform af Fondsrådet.
Som følge  

 heraf vil en række af de bestemmelser, som i dag findes i  

 udbudsprospektloven, ikke blive overført til værdipapirhandelsloven, men  

 fastsat med hjemmel heri.
 Hidtil har udbudsprospektloven været anvendelig på »værdipapirer, som  

 ikke ønskes optaget til officiel notering på Københavns Fondsbørs«, jf.  

 prospektlovens § 1, stk. 1. Med ophævelsen af monopolet og muligheden for  

 flere fondsbørser bliver anvendelsesområdet for værdipapirhandelslovens  

 kapitel 12, jf. stk. 1, »værdipapirer, som ikke ønskes optaget til  

 notering på en fondsbørs«.
Efter den gældende udbudsprospektlovs § 1, stk. 2, nr. 1, omfatter loven  

 »aktier og andre omsættelige værdipapirer, der kan sidestilles med  

 aktier«.
Denne bestemmelse har bl.a. under henvisning til  

 lovbemærkningerne til anpartsselskabsloven været fortolket således, at  

 prospektlovens regler om prospekter ved første offentlige udbud af  

 værdipapirer ikke fandt anvendelse på anparter i anpartsselskaber, jf.  

 Erhvervsministeriets Erhvervsankenævns kendelse af 21. juni 1993. Virkningen  

 heraf er bl.a., at prospekter vedrørende udbud af anparter i et  

 anpartsselskab ikke skal indsendes til Erhvervs- og Selskabsstyrelsen, som  

 heller ikke offentliggør modtagelsen af sådanne prospekter.
 Kommanditanparter i et kommanditselskab er som hidtil omfattet af  

 udbudsprospektreglerne.
 Regler om undtagelse fra prospektpligten, som Fondsrådet kan fastsætte  

 efter stk. 3, findes i dag i udbudsprospektbekendtgørelsens §§ 1 og 2.  

 Undtagelsesbestemmelserne, der i øvrigt er baseret på direktivbestemmelser,  

 omfatter tilfælde, hvor de investorer, som udbuddet er rettet mod, har særlig  

 tilknytning til udstederen eller må antages at have særlige forudsætninger  

 for at vurdere værdipapirerne, selv om der ikke foreligger et prospekt.
Til § 44 De generelle krav til indholdet af et prospekt, som fastlægges i stk. 1 og  

 2 og i øvrigt svarer til den gældende § 2, stk. 1 og 2, i  

 udbudsprospektloven, er mindre vidtgående end reglerne for børsprospekter,  

 jf. § 23, stk. 1. Den retlige standard god prospektskik, som gælder for  

 børsprospekter, jf. § 23, stk. 2, er således ikke overført til kapitel 10.
Med stk. 3 og 4 er prospektlovens § 3, stk. 1 og 2 overført til dette  

 lovforslag.
Hermed overføres artikel 12 og 21 i direktiv 89/298/EØF til  

 lovforslaget.
 Fondsrådet fastsætter ifølge stk. 5 regler om prospekters indhold,  

 herunder regler om erklæringsafgivelse fra de for prospektet ansvarlige.
 Nærmere regler om prospektets indhold findes i dag i  

 udbudsprospektbekendtgørelsen §§ 3-13.
Til § 45 Udbudsprospekter skal fremover indsendes til Fondsrådet, ligesom det er  

 Fondsrådet, der påser, at prospekterne opfylder lovens forskrifter, jf. stk.  

 1 og 2. Denne kompetence tilkom tidligere Erhvervs- og Selskabsstyrelsen.
 Modtagelse af prospekterne skal dog som hidtil registreres i og  

 offentliggøres via Erhvervs- og Selskabsstyrelsen, jf. stk. 3.
 Fondsrådet fastsætter regler om betaling for behandling af prospekter, jf.  

 stk. 4. Regler om offentliggørelse af modtagelse af prospekter og om betaling  

 af gebyrer herfor fastsættes af Erhvervs- og Selskabsstyrelsen.
Til § 46 § 46 indeholder regler svarende til den gældende udbudsprospektlovs § 5,  

 dog således at den regelfastsættende kompetence er tillagt Fondsrådet og ikke  

 Erhvervs- og Selskabsstyrelsen.
Til kapitel 13 Værdipapirmæglere Til § 47 Værdipapirmæglere (interdealer-brokere) kendes fra udlandet som markeder  

 for handel med værdipapirer, typisk statsobligationer.
Værdipapirmæglere har  

 ikke haft adgang til at drive virksomhed i Danmark, men for at skabe en vis  

 fremtidssikring af reguleringen på dette område i lyset af den internationale  

 konkurrence og de markedsmæssige behov, er det foreslået, at Fondsrådet under  

 visse betingelser kan tillade etablering af virksomhed som værdipapirmæglere  

 i en selvstændig juridisk enhed, f.eks. i meget likvide statsobligationer.
Et  

 sigte med børsreformen har været at værne om fondsbørsernes  

 forretningsområde, hvorfor betingelsen efter stk. 2 for at Fondsrådet kan  

 tillade virksomhed som værdipapirmægler i en selvstændig juridisk enhed, er,  

 at indstillingen herom kommer fra den fondsbørs, hvor værdipapiret er noteret  

 eller handlet.
Mæglerbaseret handel med værdipapirer inden for rammerne af  

 driften af en fondsbørs kan derimod finde sted uden, at der kræves  

 selvstændig tilladelse hertil.
Stk. 1 afgrænser værdipapirmægleres virksomhed til drift af et marked for  

 værdipapirer, der er optaget til notering eller handel på en fondsbørs mellem  

 værdipapirhandlere samt Danmarks Nationalbank.
Virksomheden skal dermed rette  

 sig mod professionelle deltagere (»kernemarkedet«), dvs.  

 virksomheder, der kan blive medlemmer af en fondsbørs.
Stk. 2 giver Fondsrådet hjemmel til efter indstilling fra den fondsbørs,  

 hvor det pågældende værdipapir er noteret eller handles, at tillade  

 virksomhed som værdipapirmægler.
Fondsrådet fastsætter samtidig de nærmere  

 vilkår for værdipapirmægleres virksomhed.
Dette gælder bl.a. hvilke  

 værdipapirer, der må sammenføres i samarbejde med den indstillende fondsbørs.  

 Typisk vil der være tale om sammenføringsvirksomhed inden for  

 markedssegmenter, der er karakteriseret ved standardiserede instrumenter, så  

 som meget likvide statsobligationer.
Fondsrådet kan i den forbindelse  

 tillade, at værdipapirmæglere, hvis virksomhedsområde afgrænses til et  

 specielt markedssegment, anvender en betegnelse svarende til  

 virksomhedsområdet, f.eks. obligationsmæglere.
Fondsrådet kan desuden efter  

 samråd med den indstillende fondsbørs bestemme, om sammenføring skal ske  

 mellem værdipapirhandlere generelt eller alene mellem værdipapirhandlere, der  

 samtidig er medlemmer af en fondsbørs eller et tilsvarende reguleret marked i  

 henhold til investeringsservicedirektivet.
Fondsrådet kan tilsvarende træffe  

 afgørelse, om værdipapirmæglere skal optræde som rene markeder, dvs. på ingen  

 måde tage part i handlerne, eller om de i givet fald i afviklingsøjemed må  

 tage part i handlerne for at sikre den fulde anonymitet parterne imellem  

 (»no name give up«).
Til kapitel 14 Pengemarkedsmæglere Til § 48 Pengemarkedsmægleres virksomhed afgrænses til drift af markeder for  

 pengemarkedsprodukter mellem de professionelle deltagere på pengemarkedet.  

 Som følge af den regelmæssige karakter af sammenføring af bud og udbud er der  

 tale om en markedsplads (»et kernemarked«), hvor aktørerne på  

 pengemarkedet kan udveksle likviditet eller omsætte korte  

 pengemarkedsrelaterede instrumenter.
Deltagerne på pengemarkedet er således  

 professionelle markedsaktører og vil typisk være pengeinstitutter samt  

 Danmarks Nationalbank.
 I modsætning til kernemarkedet er detailmarkedet kendetegnet ved  

 udveksling af likviditet mellem professionelle deltagere og deres kunder,  

 dvs. typisk investorer og større erhvervsvirksomheder.  

 Likviditetsudvekslingen kan i praksis foregå både med og uden brug af  

 mellemmand.
 Pengemarkedsmæglerne kan udelukkende optræde i en rolle som markedsplads  

 på pengemarkedet; dvs. pengemarkedsmæglerne kan ikke være part i handelen.  

 Hvis man bliver part i handelen, kan man blive omfattet af anden lovgivning,  

 f.eks. lov om banker og sparekasser m.v. eller lovforslaget om  

 fondsmæglerselskaber.
Stk. 1, nr. 1 gælder både pengemarkedsmæglernes drift af et marked for  

 likviditet i danske kroner, mæglernes drift af et marked for valuta samt  

 likviditetsbaserede repo'er.
Ved repo'er forstås tilbagekøbsaftaler for  

 værdipapirer, hvor dato og pris er endelig fastsat.
Stk. 1, nr. 2 og 3 vedrører pengemarkedsrelaterede værdipapirer.
I forhold  

 til definitionen af værdipapirer i § 2 vil pengemarkedsrelaterede  

 værdipapirer være begrænset til værdipapirer med en kort restløbetid.  

 Børsnoterede pengemarkedsrelaterede værdipapirer vil eksempelvis omfatte  

 børsnoterede korte værdipapirer (»pengemarkedsinstrumenter«),  

 skatkammerbeviser og børsnoterede afledte finansielle kontrakter i  

 pengemarkedsrelaterede instrumenter, som f.eks.
CIBOR-futures.
Hvilke  

 børsnoterede pengemarkedsrelaterede værdipapirer, der undtages fra  

 fondsbørsernes eneret, fastlægges af Fondsrådet, jf. stk. 3. Andre  

 pengemarkedsrelaterede værdipapirer omfatter bl.a. de såkaldte  

 FRA-kontrakter, der er aftaler, der fastlægger den fremtidige rente, og swaps  

 på eksempelvis rente og valuta.
 I stk. 2 fastslås det, at markeder for pengemarkedsrelaterede  

 værdipapirer, der er optaget til notering på en fondsbørs mellem  

 værdipapirhandlere, alene må drives af autoriserede pengemarkedsmæglere, dvs.  

 at virksomhederne skal have tilladelse af Finanstilsynet til at drive  

 virksomhed som pengemarkedsmæglere, jf. § 8. Pengemarkedsmæglere, der alene  

 driver markeder for ind- og udlån og/eller andre pengemarkedsrelaterede  

 værdipapirer skal ikke være autoriserede pengemarkedsmæglere, men disse vil  

 på den anden side have mulighed for autorisation. Årsagen hertil er, at det  

 er formidling af børsnoterede produkter, der kræver autorisation.
Ifølge stk. 3 får Fondsrådet adgang til at afgrænse pengemarkedsmæglernes  

 virksomhed i børsnoterede pengemarkedsrelaterede værdipapirer.
Herved sikres,  

 at Fondsrådet kan give pengemarkedsmæglerne adgang til at drive  

 markedspladser for børsnoterede værdipapirer, når disse værdipapirer omsættes  

 på pengemarkedet.
Det er på den anden side også hensigten, at hvis  

 pengemarkedsmæglerne udvider markedet til også at omfatte børsnoterede  

 produkter, der ikke kan karakteriseres som pengemarkedsinstrumenter, har  

 Fondsrådet adgang til at gribe ind over for denne aktivitet.
Derudover kan  

 Fondsrådet bestemme, at en autoriseret pengemarkedsmægler tillige må drive  

 virksomhed som værdipapirmægler.
 Vedrørende indberetning henvises til § 33, stk. 2, hvor Fondsrådet kan  

 træffe afgørelse om, at indberetningspligt også skal påhvile  

 pengemarkedsmæglere.
Til § 49 Det er eksplicit fastslået, at de autoriserede pengemarkedsmæglere skal  

 udøve deres virksomhed på en redelig og gennemskuelig måde.
Da  

 pengemarkedsmæglere har adgang til at sammenføre bud efter og udbud af  

 børsnoterede pengemarkedsrelaterede værdipapirer, er det vigtigt, at denne  

 virksomhed uden for børssystemer også foregår på redelig vis.  

 Pengemarkedsmæglere vil i øvrigt være omfattet af værdipapirhandelslovens  

 generelle regler, herunder bestemmelserne om god værdipapirhandelsskik og  

 forbud mod kursmanipulation, jf. bemærkningerne til §§ 34 og 39.
Til 3. afsnit Clearing og afvikling Til kapitel 15 Clearingvirksomhed Til § 50 Definitionerne i stk. 1 og 2 bygger hovedsageligt på tidligere  

 internationalt arbejde, der har beskæftiget sig indgående med clearing- og  

 afviklingsspørgsmål.
Definitionerne er dog søgt generaliseret således, at  

 bl.a. derivater er omfattet i overensstemmelse med formuleringen af § 2 om  

 værdipapirer.
Ofte tales der om »udveksling af penge og  

 værdipapirer« i forbindelse med clearing og afvikling af transaktioner  

 med værdipapirer.
Når der i stk. 1 og 2 i stedet tales om »udveksling af  

 ydelser« skyldes det ønsket om, at definitionerne skal være så brede, at  

 f.eks. også transaktioner med værdipapirer, hvor der sker differenceafregning  

 eller udveksling af et værdipapir mod et andet, er omfattet.
 Clearing, som defineret i stk. 1, dækker alene den proces, hvor parternes  

 rettigheder og forpligtelser opgøres, og ikke selve udvekslingen af ydelser,  

 således som det i andre sammenhænge kan være tilfældet ved anvendelsen af  

 begrebet clearing.
 Ofte vil en clearing indebære, at der mellem to eller flere  

 markedsdeltagere udregnes en nettokøbs- og salgsposition i hvert enkelt  

 værdipapir og en nettolikviditetsposition.
For derivater sker der ofte ud fra aktuelle markedsforhold en løbende  

 opgørelse af forpligtelser og rettigheder, bl.a. med henblik på beregning af  

 marginkrav.
En sådan løbende opgørelse vil falde ind under definitionen af  

 clearing i stk. 1.
Udgangspunktet for at kunne gennemføre en clearing er, at de involverede  

 parter i en transaktion har sikret sig, at de har aftalt betingelserne for  

 transaktionens gennemførelse.
Systemer, der alene har til formål at sikre, at  

 to parter er enige om vilkårene for en værdipapirtransaktion, således som det  

 kendes fra udlandet (handelssammenføringssystemer), er ikke omfattet af  

 clearingdefinitionen.
Afvikling, som defineret i stk. 2, omfatter selve udvekslingen af ydelser,  

 ofte værdipapirer mod penge, således som det f.eks. i dag finder sted i  

 forbindelse med Værdipapircentralens virksomhed.
Også de tilfælde, f.eks. i  

 forbindelse med udløb af visse options- og futureskontrakter, hvor der ikke  

 udveksles hovedstole (værdipapirer mod penge), men i stedet sker en beregning  

 og overflytning af et difference- eller nettobeløb (kontant afvikling), er  

 omfattet.
Ved indgåelse af f.eks. en optionskontrakt, hvor der sker en  

 udveksling af optionskontrakten mod betaling af en optionspræmie, vil der  

 også i henhold til stk. 2 være tale om afvikling.
 Såfremt den forudgående clearing ikke indebærer nogen form for opgørelse  

 af den enkelte værdipapirhandlers nettokøbs- og salgspositioner eller  

 opgørelse af en nettolikviditetsposition, vil hver enkelt transaktion blive  

 afviklet separat, dvs. brutto.
Reglerne om clearingvirksomhed, som defineret i stk. 3, er møntet på den  

 virksomhed, der udføres af en clearingcentral, og som består i regelmæssigt  

 at forestå clearing og afvikling af transaktioner med værdipapirer på  

 clearingdeltagernes vegne.
Afgrænsningen af reglernes anvendelsesområde til  

 særskilte organisationer, der har fået tilladelse til som clearingcentral at  

 udøve clearingvirksomhed, indebærer, at den form for clearing og afvikling,  

 kreditinstitutter udfører på andres vegne som led i deres normale  

 forretningsområde, herunder gennem deres tilslutning til en clearingcentral  

 som direkte clearingdeltager, falder uden for definitionen af  

 clearingvirksomhed og vil fortsat være reguleret af de respektive  

 virksomhedslove for kreditinstitutter (lov om banker og sparekasser m.v. samt  

 realkreditloven).
Den clearing og afvikling, der finder sted i et kreditinstitut, kan  

 imidlertid få et omfang, så det må betragtes som clearingvirksomhed i  

 værdipapirhandelslovens forstand.
Det vil være tilfældet, hvis clearingen og  

 afviklingen i kreditinstituttet får et så stort og markedsdominerende omfang,  

 at det må anses som problematisk, at en værdipapirhandler varetager denne  

 funktion, der fordrer en vis neutralitet i forhold til de parter, hvis  

 transaktioner der cleares og afvikles.
Finanstilsynet kan tillige kræve  

 virksomhedsområdet udskilt i et særligt selskab, hvis det skønnes, at risici  

 i forbindelse med kreditinstituttets øvrige aktiviteter kan sprede sig til  

 afviklingssystemet.
Der er i stk. 3, sidste pkt., givet Finanstilsynet  

 hjemmel til at afgøre, om der foreligger clearingvirksomhed i  

 værdipapirhandelslovens forstand med den følge, at en sådan virksomhed skal  

 opfylde bestemmelserne i kapitlerne 16-20. Et kreditinstituts clearing og  

 afvikling vil kun være omfattet af lovens regler om clearingvirksomhed, hvis  

 disse aktiviteter udvikler sig fra det nuværende niveau til clearing og  

 afvikling for tredjemand i betragteligt større omfang, således at denne  

 retter sig mod en væsentlig del af markedet eller pengeinstituttets  

 neutralitet i clearingen kan betvivles.
For at det skal være muligt for  

 Finanstilsynet at tage stilling til, om kreditinstitutternes clearing og  

 afvikling udvikler sig ud over det acceptable, er det nødvendigt, at det  

 nuværende omfang foreligger oplyst, og at Finanstilsynet løbende gøres  

 bekendt med væsentlige ændringer i omfanget.
For at falde ind under definitionen af clearingvirksomhed defineret i stk.  

 3, kræves det, at clearingen og afviklingen har forbindelse med  

 værdipapirtransaktioner.
Virksomheder, der alene forestår clearingen og  

 afviklingen af valutahandler, pengemarkedstransaktioner eller andet, der  

 falder uden for værdipapirdefinitionen i værdipapirhandelslovens § 2, driver  

 således ikke clearingvirksomhed som defineret i stk. 3. Der henvises i øvrigt  

 til kapitel 14, hvori der fastsættes en særskilt regulering af  

 pengemarkedsmæglere.
Clearingvirksomhed omfatter også de situationer, hvor en clearingcentral  

 indtræder som part i transaktioner med værdipapirer eller sikrer  

 transaktionernes gennemførelse på anden vis.
Dette kan f.eks. være relevant i  

 forbindelse med clearing af futures- og optionskontrakter og i forbindelse  

 med garantier over for en udlandscentral om at levere fondsaktiver i den  

 efterfølgende afvikling.
Stk. 4 definerer en clearingdeltager.
En afgrænsning af forskellige  

 deltagerformer, herunder betingelserne for at kunne tilsluttes i forskellige  

 former, er nærmere beskrevet i § 54.
Til § 51 Det foreslås , at clearingvirksomhed alene må udøves af Danmarks  

 Nationalbank og clearingcentraler, dvs. virksomheder, der har opnået  

 Finanstilsynets tilladelse til denne aktivitet.
Da den efterfølgende regulering af clearingvirksomhed kun omfatter  

 clearingcentraler, er det i stk. 2 foreslået, at Danmarks Nationalbank er  

 undtaget fra bestemmelserne vedrørende clearing og afvikling.
Dette skyldes  

 Danmarks Nationalbanks særlige status.
Til § 52 Det er i § 52 fastslået, at clearingcentralens bestyrelse har ansvaret  

 for, at clearing og afvikling foregår på en hensigtsmæssig og betryggende  

 måde.
Det påhviler clearingcentralen at fastsætte regler om clearing og  

 afvikling og sikre alle berørte en ligelig behandling.
Disse regler hindrer  

 dog ikke lagdelt clearing.
Bestemmelsen i stk. 2 er indsat for at fastslå, at clearingcentraler kan  

 fastsætte kontraktbetingelser, som har bindende virkning for andre end  

 clearingdeltagerne.
For Garantifonden for Danske Optioner og Futures gælder  

 det f.eks. prospekter og kontraktbetingelser, herunder kontraktbetingelser  

 for kunder.
Sidstnævnte regulerer en række definitioner, der anvendes i  

 prospekterne, og fælles forhold vedrørende kunders oplysningspligt,  

 rettigheder og forpligtelser i kontrakternes løbetid samt beskrivelse af  

 kunders stilling ved clearingdeltagerens betalingsstandsning, konkurs og  

 eksklusion.
Endvidere er clearingdeltagernes rettigheder i forbindelse med  

 kunders misligholdelse beskrevet.
Noget tilsvarende kunne gøre sig gældende,  

 hvis en værdipapircentral udarbejder en standardkontrakt for en  

 værdipapirlåneordning.
 Såfremt der fastsættes regler for finansielle kontrakter, følger det af §  

 83, stk. 6, at disse regler skal anmeldes til Fondsrådet.
Til § 53 I stk. 1 gives der mulighed for, at en clearingcentral kan føre  

 kontantkonti i forbindelse med afviklingen af værdipapirtransaktioner.
Når  

 clearingcentralen fører kontantkonti for clearingdeltagerne, er der ikke tale  

 om, at der drives pengeinstitutvirksomhed som defineret i bank- og  

 sparekasseloven, da clearingcentralen kun driver denne virksomhed for sine  

 deltagere og ikke henvender sig til offentligheden om modtagelse af indlån,  

 jf. § 1, stk. 5, i bank- og sparekasseloven.
Nærmere regler herom foreslås  

 indsat i tilslutningsaftalen.
En clearingcentral gives desuden i stk. 1 mulighed for at formidle eller  

 indgå som part i udlån af penge og værdipapirer i forbindelse med clearing og  

 afvikling af værdipapirtransaktioner.
Såfremt en clearingcentral, som part i  

 udlån af penge og værdipapirer, påtager sig denne form for virksomhed, skal  

 risici afdækkes efter regler udstedt i medfør af § 15.
Det foreslås i stk. 2, at clearingcentraler foruden clearingvirksomhed  

 også kan drive accessorisk virksomhed.
Afgrænsningen af accessorisk  

 virksomhed følger princippet i bank- og sparekasseloven.
Af bemærkningerne  

 til § 1 a, stk. 1, i denne lov fremgår det, at accessorisk virksomhed skal  

 ligge i naturlig forlængelse af selskabets virksomhed, men der stilles ikke  

 krav om, at accessorisk virksomhed skal være forbundet med varetagelse af  

 funktioner i selskabets virksomhedsområde.
Der tænkes bl.a. på adgangen til  

 at drive børsvirksomhed, autoriseret markedsplads, registreringsvirksomhed  

 samt værdipapirmæglervirksomhed sammen med clearingfunktionen samt at stille  

 edb-ydelser til rådighed.
Anden accessorisk virksomhed kan være clearing af  

 andre produkter end de, der fremgår af investeringsservicedirektivet, ligesom  

 andre aktiviteter, der er et naturligt led i funktionen, er omfattet af  

 bestemmelsen.
Finanstilsynet tillægges hjemmel til at afgøre, om den  

 accessoriske virksomhed skal drives i et andet selskab.
Det afhænger af den  

 risiko, der er forbundet med de planlagte aktiviteter, samt hvor forskellig  

 fra en clearingcentrals kerneområde, de planlagte aktiviteter vurderes at  

 være, samt endelig om aktiviteterne har et stort volumen i forhold til  

 clearingvirksomheden.
I stk. 3 er det fastsat, at hvis en clearingcentral driver børsvirksomhed,  

 skal centralen opfylde visse regler i kapitlerne om fondsbørser.
Der er dog  

 foretaget nogle begrænsninger i, hvilke regler i børskapitlerne  

 clearingcentralen skal følge.
De regler, som finder anvendelse, er  

 bestemmelserne om adgang til fondsbørsen og fondsbørsens virksomhed, pligt  

 til at meddele Finanstilsynet lovovertrædelser samt  

 tavshedspligtsbestemmelsen.
Kapitlerne om optagelse af værdipapirer til  

 notering, oplysningsforpligtelser, indberetning, misbrug af oplysninger og  

 overtagelsestilbud finder endvidere anvendelse.
Derimod er der ikke krav om  

 yderligere indbetaling af aktiekapital.
I stk. 4 er det fastsat, hvilke bestemmelser en clearingcentral skal  

 opfylde, når clearingcentralen tillige driver virksomhed som  

 værdipapircentral.
Under henvisning til at den registreringsvirksomhed, der  

 udøves, er af »offentligretlig« karakter, skal en clearingcentral  

 opfylde en række særbestemmelser, når den driver virksomhed som  

 værdipapircentral.
I stk. 5 og 6 er der fastsat regler om de betingelser, der finder  

 anvendelse, såfremt en clearingcentral tillige driver virksomhed som  

 autoriseret markedsplads eller værdipapirmægler.
Vedrørende  

 pengemarkedsmæglervirksomhed vil denne form for virksomhed ikke kunne drives  

 af en clearingcentral, jf. bemærkningerne til § 17 analogt.
Bestemmelserne finder kun anvendelse, hvis clearingvirksomheden og de i  

 stk. 3-6 opregnede virksomheder drives i samme juridiske person.
Stiftes et  

 nyt selskab (datterselskab), finder alle bestemmelserne i kapitlerne for  

 børs-, henholdsvis autoriseret markedsplads-, registrerings- og  

 værdipapirmæglervirksomhed anvendelse for dette selskab, dog således, at de  

 koncernbetragtninger, der fremgår af bank- og sparekasseloven vedrørende  

 egenkapitalen finder anvendelse.
Til kapitel 16 Tilslutning til en clearingcentral Til § 54 Det foreslås i stk. 1 at give clearingcentraler mulighed for at tilbyde  

 forskellige tilslutningsformer.
Tilslutning kan give adgang til at cleare  

 egne, tredjemands eller egne og tredjemands transaktioner.
 Hensigten med stk. 1 har således været at undgå at lægge snævre  

 lovgivningsmæssige bånd på clearing- og afviklingsstrukturen, men i stedet at  

 overlade den konkrete afgrænsning af kredsen af clearingdeltagere til  

 clearingcentralen inden for nogle overordnede rammer.
 Danske og udenlandske kreditinstitutter og investeringsselskaber  

 (fondsmæglerselskaber) samt Danmarks Nationalbank skal som minimum have  

 mulighed for at cleare og afvikle transaktioner med værdipapirer gennem en  

 clearingcentral, såfremt de opfylder de generelle betingelser og indgår en  

 tilslutningsaftale.
I stk. 2 foreslås det, at kun værdipapirhandlere, clearingcentraler samt  

 Danmarks Nationalbank skal have adgang til at cleare og afvikle  

 værdipapirtransaktioner på tredjemands vegne (lagdelt clearing). Tredjemand  

 skal forstås bredt og kan omfatte institutionelle investorer, privatpersoner  

 samt kreditinstitutter og fondsmæglerselskaber.
Navnlig ud fra hensynet til  

 clearing- og afviklingssystemets sikkerhed er det fundet hensigtsmæssigt  

 eksplicit i loven at begrænse kredsen af clearingdeltagere (bortset fra  

 clearingcentraler og Danmarks Nationalbank), der skal have mulighed for at  

 cleare og afvikle for tredjemand til virksomheder, der er under finansielt  

 tilsyn, og som samtidig har tilladelse til at udøve investeringsservice over  

 for tredjemand.
Andre selskaber vil dermed alene kunne opnå adgang til at  

 cleare og afvikle egne værdipapirtransaktioner.
 I stk. 3 er adgangen til som værdipapirhandler at indgå tilslutningsaftale  

 med en clearingcentral betinget af, at værdipapirhandleren opfylder vilkårene  

 for tilslutning.
Efter stk. 3 er der ikke fastsat grænser for, hvem der kan blive  

 clearingdeltager i de tilfælde, hvor der cleares på egne vegne.
Dermed vil  

 det være muligt for andre end værdipapirhandlere (kreditinstitutter og  

 fondsmæglerselskaber) at kunne cleare og afvikle.
Af størst interesse er, at  

 der gives mulighed for, at eksempelvis forsikringsselskaber, pensionskasser,  

 ATP og LD kan få adgang til at blive clearingdeltagere.
Stk. 4 fastslår, at vilkårene for tilslutning som clearingdeltager skal  

 fastsættes af clearingcentralen.
Da clearingcentralen skal drage omsorg for,  

 at clearingen og afviklingen foregår på sikker og effektiv vis, jf. § 52, vil  

 der typisk være tale om tekniske og uddannelsesmæssige krav til deltagerne  

 samt krav om at gennemgå en test for at sikre, at deltagerne kan anvende det  

 pågældende clearing- og afviklingssystem korrekt.
Udgangspunktet er, at  

 clearingcentralen kan fastsætte nærmere krav til clearingdeltagernes  

 kapitalgrundlag, så længe kravene er sagligt begrundede og  

 ikke-diskriminerende.
Endvidere vil en clearingcentral kunne træffe afgørelse  

 om, at det er en betingelse for at indgå en tilslutningsaftale, at der  

 tillige er indgået en aftale om netting, jf. kap. 18. Opregningen er ikke  

 udtømmende.
Det følger af investeringsservicedirektivets artikel 15, stk. 1, at  

 kreditinstitutter og fondsmæglerselskaber, der har det europæiske pas til at  

 udøve investeringsservice, enten direkte eller indirekte skal have adgang til  

 en clearingcentral.
For udenlandske kreditinstitutter og fondsmæglerselskaber  

 gælder adgangen såvel ved filialetablering som ved grænseoverskridende  

 investeringsservice.
I det omfang kreditinstitutter og/eller  

 fondsmæglerselskaber ikke selv kan blive clearingdeltagere, eksempelvis fordi  

 de ikke opfylder clearingcentralens krav til kapital, bør clearingcentralen  

 via tilslutningsaftalerne virke for, at de har adgang til at få clearet og  

 afviklet værdipapirtransaktioner gennem en clearingdeltager eller direkte  

 gennem clearingcentralen.
Clearingcentralen skal i den forbindelse sørge for,  

 at de betingelser, der stilles fra clearingcentralens side efter stk. 4, ikke  

 er i strid med EU-retten, hvilket bl.a. betyder, at der skal være tale om  

 sagligt begrundede, ikke-diskriminerende krav.
Da der med adgangen til at få  

 clearet og afviklet værdipapirtransaktioner alene menes, at der skal stilles  

 en afviklingskonto til rådighed, vil der som udgangspunkt kun kunne stilles  

 tekniske krav ud over minimumskapitalkravene i henholdsvis  

 kapitalkravsdirektivet og direktivet om solvensnøgletal for  

 kreditinstitutter.
 Hvis der derimod knyttes kreditfaciliteter til afviklingskontoen, eller  

 der er tale om garantier eller partsforhold, vil clearingcentralen og de  

 clearingdeltagere, der clearer for andres regning, selvsagt være frit stillet  

 med hensyn til at foretage en nærmere kreditvurdering og i givet fald til at  

 kræve sikkerhedsstillelse.
 Der henvises til § 88, stk. 2, hvor der er mulighed for at indbringe en  

 afvisning af at blive clearingdeltager for Fondsrådet.
Efter stk. 4 skal clearingcentralen endvidere fastsætte de betingelser,  

 som centralen stiller til clearingdeltagere om dækning af risici.
Disse  

 betingelser kan dreje sig om krav om margin- eller anden sikkerhedsstillelse,  

 f.eks. krav om pengeinstitutgaranti.
Clearingdeltagerne kan cleare egne  

 og/eller tredjemands transaktioner.
Forslaget svarer til, hvad der hidtil har været gældende for Garantifonden  

 for Danske Optioner og Futures.
Garantifondens bestyrelse fastsætter de  

 almindelige kontraktsbetingelser, der gælder for brugere og kunder, herunder  

 marginregler om afdækning af risici ved marginindbetaling.
Af § 83, stk. 7, fremgår det, at Fondsrådet får mulighed for at give  

 clearingcentralen pålæg om at ændre tilslutningsreglerne, herunder vilkårene  

 for tilslutning som direkte clearingdeltagere, eller udstede supplerende  

 regler til de regler, den enkelte clearingcentral fastsætter.
Hjemlen skal  

 anvendes til at sikre markedets funktion, herunder at der hersker en effektiv  

 konkurrence på markedet og, at indirekte clearingdeltagere har adgang til at  

 få clearet og afviklet værdipapirtransaktioner på effektive vilkår.
 Som foran nævnt er der åbnet mulighed for, at f.eks. institutionelle  

 investorer kan opnå adgang til at cleare og afvikle egne  

 værdipapirtransaktioner.
 På den baggrund kan stk. 4 sammenholdt med § 83, stk. 7, anvendes til at  

 sikre, at der ikke diskrimineres, og at clearingcentralen, dersom den ikke  

 selv benytter sin hjemmel i stk. 3 til at udvide kredsen af dem, der har  

 adgang til at indgå tilslutningsaftale, af Fondsrådet kan pålægges at optage  

 en bredere kreds af clearingdeltagere.
Fondsrådet skal ved anvendelse af sin kompetence tage udgangspunkt i  

 Rådets formålsbestemmelse, jf. forslagets § 83, stk. 1, herunder hensynet til  

 investorbeskyttelse, ligebehandling af markedsdeltagere og international  

 konkurrenceevne.
Det skal være sandsynliggjort, at de direkte  

 clearingdeltagere har tilsidesat hensynet til de indirekte clearingdeltagere  

 på en uacceptabel måde og påført de indirekte clearingdeltagere urimelige  

 clearingvilkår.
Det kan være tilfældet, hvis det kan påvises, at prisniveauet  

 væsentligt overstiger, hvad der står i et rimeligt forhold til de direkte og  

 indirekte omkostninger, der har været forbundet med etableringen af  

 clearingcentralen, og som følger af varetagelsen af centralens løbende drift  

 og udvikling.
Fondsrådet kan forlange, at parterne i en tvist fremlægger  

 oplysninger herom.
Såfremt Fondsrådet efter de fremlagte oplysninger finder, at de direkte  

 clearingdeltagere har påført de indirekte clearingdeltagere urimelige  

 clearingvilkår, forudsættes Fondsrådet at pålægge de direkte  

 clearingdeltagere at ændre disse vilkår inden for en frist fastsat af  

 Fondsrådet under hensyn til omfanget af de ændringer, som skal gennemføres.  

 Fondsrådet kan dog ikke i denne forbindelse fastsætte hvilke priser, de  

 direkte clearingdeltagere må opkræve hos de indirekte clearingdeltagere.
Hvis  

 Fondsrådet finder, at de direkte clearingdeltagere ikke ved fristens udløb  

 har tilvejebragt tilfredsstillende clearingvilkår, kan Fondsrådet pålægge  

 clearingcentralen at udvide kredsen af dem, der har adgang til at indgå en  

 tilslutningsaftale med clearingcentralen.
 Med stk. 5 præciseres, at clearingcentralen har beføjelse til at fratage  

 en clearingdeltager retten til at være tilsluttet centralen, hvis deltageren  

 ikke overholder vilkårene i tilslutningsaftalen, og der er tale om grove  

 eller gentagne overtrædelser.
Til kapitel 17 Risikoafdækning Til § 55 De foreslåede bestemmelser sigter på at tilvejebringe et bedre grundlag  

 for, at professionelle markedsdeltagere kan stille sikkerhed for kreditter,  

 som clearingcentraler og clearingdeltagere stiller til rådighed i umiddelbar  

 forbindelse med afvikling af værdipapirhandler i clearingcentraler.
Dette er  

 en afgørende forudsætning for etableringen af et effektivt lagdelt  

 afviklingssystem, jf. bemærkningerne til § 54, hvor afviklingen af  

 værdipapirhandler samtidig sker på et sikkert grundlag.
Bestemmelserne skal ses i lyset af den generelle fokus på risici hos såvel  

 myndigheder som aktører på de finansielle markeder.
Det har dels skærpet  

 kravene til afviklingssystemernes indretning med henblik på at begrænse de  

 systemiske risici mest muligt, dels har det betydet, at selv meget kortvarige  

 lån, herunder afviklingskreditter, ydes mod sikkerhed.
Fokuseringen på  

 risikobegrænsende foranstaltninger hænger især sammen med de meget  

 betragtelige beløb, der omsættes på værdipapirmarkederne, og dermed det  

 forhold, at en eller flere markedsdeltageres misligholdelse af forpligtelser  

 kan forårsage, at andre markedsdeltagere heller ikke vil være i stand til at  

 overholde deres forpligtelser.
Sådanne dominoeffekter kan føre til en  

 betydelig ustabilitet på de finansielle markeder.
Det er samtidig et vigtigt hensyn, at sikkerhedsstillelsen ikke lægger  

 begrænsninger på værdipapirernes generelle omsættelighed, og at  

 markedsdeltagerne til stadighed kan være part i handler, hvor de samme  

 værdipapirer købes og sælges gennem flere led med samme afviklingstidspunkt.  

 Af de i dag anvendte sikkerhedsstillelsesformer er den i lov om en  

 værdipapircentral hjemlede mulighed for at tage betalingsforbehold den mest  

 udbredte.
Ved at tage betalingsforbehold sikrer den sælgende part sig, at  

 værdipapirerne ikke skifter ejer, før end betaling har fundet sted.  

 Betalingsforbeholdet hindrer imidlertid en købende part i at videresælge  

 værdipapirerne med samme afviklingstidspunkt.
Manglende rådighed over de  

 købte værdipapirer bevirker, at markedsdeltagere udsættes for en yderligere  

 renteomkostning.
Den udbredte praksis med at benytte betalingsforbehold i  

 Danmark har været en hæmmende faktor for det danske værdipapirmarkeds  

 internationale konkurrencedygtighed og en væsentlig årsag til, at udenlandske  

 afviklingssystemer i mange tilfælde foretrækkes.
Ud fra såvel overvejelser om at begrænse risiciene i forbindelse med  

 afvikling af værdipapirhandler som ud fra konkurrencehensyn er det fundet  

 nødvendigt at skabe lovhjemmel for tilvejebringelsen af et  

 sikkerhedsgrundlag, der ikke på samme måde, som de i dag kendte  

 sikkerhedsstillelsesformer, hæmmer omsætningen med værdipapirer.
Forslaget  

 skal desuden ses i sammenhæng med, at det i stempelloven foreslås at  

 gennemføre en stempelfritagelse for sikkerhedsstillelse og andre  

 forpligtelser over for clearingcentraler og clearingdeltagere i forbindelse  

 med afviklingen af handler med værdipapirer.
De foreslåede bestemmelser er afgrænset til sikkerhedsstillelse for  

 afviklingskreditter, der ydes af clearingcentraler og tilsluttede  

 clearingdeltagere i tilknytning til afvikling af værdipapirhandler, og  

 omfatter således kun sikkerhedsstillelse for transaktioner med værdipapirer,  

 der afvikles i en clearingcentral, jf. §§ 50 og 54. Ved en clearingcentral  

 forstås en central, der i medfør af § 8 er godkendt som en clearingcentral.  

 Ved en clearingdeltager forstås en deltager, der i overensstemmelse med § 54  

 har indgået en tilslutningsaftale med den pågældende clearingcentral.
Det er  

 ikke en betingelse for at anvende bestemmelsen om sikkerhedsstillelse, at den  

 pågældende clearingcentral eller clearingdeltager er direkte part i den  

 konkrete transaktion, der afvikles.
Clearingdeltageren kan f.eks. være et  

 kreditinstitut, der yder lån i forbindelse med afviklingen af en transaktion,  

 hvori en af kreditinstituttets kunder er part.
 Da en stor del af betalingsformidlingen i forbindelse med afviklingen af  

 transaktioner i en clearingcentral sker over konti i Danmarks Nationalbank,  

 er sikkerhedsstillelsen for afviklingskreditter, der ydes af Nationalbanken,  

 omfattet af bestemmelserne, jf. § 51, stk. 2, på lige fod med  

 clearingcentraler og clearingdeltagere.
 Bestemmelsernes rækkevidde er yderligere afgrænset ved, at sikkerheden  

 skal have form af værdipapirer, der er registreret i en værdipapircentral  

 (fondsaktiver).
I stk. 1 foreslås det at åbne mulighed for, at clearingcentraler og  

 clearingdeltagere kan aftale med en låntager, at dennes fondsaktiver,  

 beroende i et af låntageren udpeget depot i en værdipapircentral, skal tjene  

 til sikkerhed for lån, der i forbindelse med afvikling af værdipapirhandler  

 ydes af enten en clearingcentral eller en clearingdeltager.
En sådan aftale  

 om stiftelse af pant skal omfatte de til enhver tid værende fondsaktiver, som  

 beror i depotet efter de enkelte afviklinger, dvs. også inklusive de  

 fondsaktiver, der i et afviklingsforløb overføres til depotet.
 Aftalen er ikke i sig selv udtryk for et retskrav med virkning for  

 tredjemands rettigheder over for låntageren, men blot en legitimering af, at  

 depotet er omfattet af en aftale om etablering af pant, og at der på den  

 pågældende långivers vegne kan anmeldes pant i det af låntageren udpegede  

 depot i umiddelbar forbindelse med, at denne stiller et træk til rådighed for  

 låntageren til afviklingens gennemførelse.
Konstateres der i forbindelse med en afvikling behov for at yde en  

 afviklingskredit, kan sikkerhedsretten mod låntageren udnyttes ved anmeldelse  

 til registrering af en panteret i den pågældende værdipapircentral sammen med  

 afviklingen.
Hermed udføres sikringsakten, og der opnås beskyttelse af kravet  

 over for tredjemand, jf. stk. 2.
 I det omfang fondsaktiver beroende i depotet i forvejen er behæftet med  

 registrerede rettigheder til fordel for andre fordringshavere, skal disse  

 forudgående rettigheder respekteres.
I stk. 3 foreslås det, at clearingcentraler og clearingdeltagere, der i  

 forbindelse med afvikling af handel med fondsaktiver finansierer andres  

 erhvervelse af fondsaktiver (betaler), kan få en lovbestemt panteret i den  

 del af de af erhververen anskaffede fondsaktiver, som ikke er  

 videreoverdraget ved salg afviklet på samme tidspunkt som erhvervelsen.
Heri  

 ligger, at panteretten knytter sig til »nettoerhvervelsen« af  

 fondsaktiver, og den foreslåede panteret svarer således i princippet til det  

 fra lov om en værdipapircentral kendte betalingsforbehold.
Dog er der den  

 væsentlige forskel, at et betalingsforbehold låser fondsaktiverne fast på  

 erhververens konto, indtil det er hævet, medens den foreslåede panteret kun  

 omfatter nettoerhvervelsen af fondsaktiver.
Panteretten forhindrer således  

 ikke, at en køber erhverver fondsaktiver, som videresælges med samme  

 afviklingstidspunkt som købet, ligesom panteretten kan gøres gældende af både  

 en sælgende og en långivende part.
Erhvervelsen af fondsaktiver vil oftest ske i form af køb, men kan også  

 ske på anden måde, f.eks. ved tegning.
Ved afvikling i forbindelse med  

 tegning foretages et tilsvarende udlæg, og der kan opstå en tilsvarende  

 risiko som ved køb.
Det forhold, at panteretten knytter sig til nettoerhvervelsen af  

 fondsaktiver, betyder desuden, at betaleren herudover må sikre sig, at de  

 beløb, som erhververen af værdipapirerne modtager for videresolgte  

 fondsaktiver, anvendes til nedbringelse af betalers krav.
I en  

 clearingcentrals betalingsformidling kan dette enten ske ved, at betaler  

 fører både erhververens pengekonti og depoter over fondsaktiver eller ved, at  

 der i værdipapircentralen etableres de fornødne styringsmekanismer, der  

 sikrer, at fondsaktiver ikke videreoverdrages, uden at betalerens krav er  

 indfriet og samtidig sikrer, at fondsaktiverne ikke i forbindelse med  

 videresalg afhændes til underpris.
 Panteretten i henhold til stk. 3 skal kunne opgives ved aftale.
 Panteretten skal registreres på erhververens konto i den pågældende  

 værdipapircentral samtidig med, at »nettoerhvervelsen« af  

 fondsaktiver registreres på kontoen for at få retsvirkninger efter kapitel  

 22, dvs. for at panthaveren kan opnå beskyttelse over for retsforfølgning og  

 aftaleerhververe.
Det følger af stk. 4, at Finanstilsynet skal fastsætte frister for den  

 tidsmæssige udstrækning af retten til at etablere pant.
I praksis vil der  

 blive tale om relativt korte tidsfrister.
I mange tilfælde vil fristen for  

 inddækning af træk og dermed panterettens tidsmæssige udstrækning blive nogle  

 få timer.
Ligesom ved betalingsforbeholdet i lov om en værdipapircentral er  

 det foreslået, at retten skal bortfalde automatisk, medmindre långiveren  

 eller betaleren har gjort retten gældende inden udløbet af de af  

 Finanstilsynet fastsatte tidsfrister.
Er retten til pant bortfaldet, kan den  

 ikke senere genetableres eller på anden måde påberåbes.
Til § 56 Den professionelle værdipapirhandel er karakteriseret ved, at der omsættes  

 for meget store beløb pr. transaktion, og at de samme værdipapirer oftest  

 omsættes mange gange i løbet af en dag.
Det er derfor af afgørende betydning,  

 at et sammenbrud hos en værdipapirhandler ikke forplanter sig til andre  

 værdipapirhandlere ved, at sammenbruddet forhindrer afviklingen af kæder af  

 transaktioner.
Dette formål sikres bl.a. ved afviklingskreditter efter § 55.
Med henblik på at bevare dynamikken i denne handel er det vigtigt, at den,  

 der har fået sikkerhed eller pant i en post fondsaktiver, også får adgang til  

 at realisere sikkerheden straks, hvis debitor ikke dækker afviklingskreditten  

 ind inden for den tidsfrist, der er fastsat for handel med den pågældende  

 type værdipapirer.
Det er derfor nødvendigt, at realisationsfristen på 8  

 dage, som er fastsat i retsplejelovens § 538 a, fraviges for fondsaktiver,  

 der er stillet til sikkerhed enten for afviklingskreditter eller marginkrav.
Hensynet til at beskytte debitor mod at blive påført unødige tab ved en  

 hurtig realisation er ikke så tungtvejende, at det skulle forhindre den  

 ønskede hurtigere realisationsadgang.
Hertil kommer, at realisation sker til  

 børskurser eller, hvis det pågældende fondsaktiv ikke er børsnoteret, til  

 markedskursen.
Hurtig realisation medfører således ikke et ekstraordinært  

 ringe provenu.
De potentielle debitorer har selv en professionel interesse i et smidigt  

 afviklingssystem, og den særlige realisationsadgang berører kun  

 afviklingskreditter stillet for handler, som er foretaget af en begrænset  

 kreds af professionelle, der handler med andre professionelle.
Endelig kan  

 man påpege, at debitor via clearingsystemet får oplysning om den  

 »åbne« position, og at den skal dækkes ind inden for den frist, som  

 er fastsat af Finanstilsynet.
 Det foreslås derfor i stk. 1, at parterne kan aftale, at retsplejelovens §  

 538 a ikke skal finde anvendelse ved realisation af de fondsaktiver, der er  

 pantsatte i henhold til § 55, stk. 2 og 3. Det kan således aftales, at  

 fondsaktiverne, der er stillet til sikkerhed for kreditter i forbindelse med  

 afvikling i en clearingcentral af handler med værdipapirer, kan realiseres  

 straks efter udløbet af den frist, Finanstilsynet har fastsat i medfør af §  

 55, stk. 4. En sådan aftale om fravigelse af retsplejelovens § 538 a kan  

 f.eks. være en del af en løbende kreditaftale eller kan indgås som et led i  

 aftalen om den enkelte transaktion.
 I stk. 2 foreslås ud fra samme hensyn, at retsplejelovens § 538 a  

 ligeledes efter aftale herom ikke skal finde anvendelse ved realisation af  

 værdipapirer, der er stillet til sikkerhed over for en clearingcentral eller  

 en clearingdeltager til opfyldelse af clearingcentralens krav om  

 sikkerhedsstillelse (margin) til begrænsning af risici i forbindelse med  

 afvikling af værdipapirhandler eller garanti for opfyldelsen af options- og  

 futureskontrakter eller lignende.
 Det er nødvendigt med en særlig bestemmelse om sikkerhedsstillelse, fordi  

 det i denne situation ikke er clearingcentralen eller clearingdeltageren, der  

 yder et lån, for hvilket der stilles sikkerhed, men clearingdeltageren eller  

 køberen/sælgeren af en kontrakt, der stiller en foreskrevet sikkerhed over  

 for en clearingcentral eller clearingdeltager i den pågældende  

 clearingcentral.
 Fondsrådet og Finanstilsynet fører tilsyn med, at clearingcentralers  

 regler, forretningsgange, kontrol- og sikkerhedsforanstaltninger er  

 betryggende, herunder reglerne om sikkerhedsstillelse, misligholdelse m.v.
Til kapitel 18 Netting Formålet med forslaget er at styrke den danske finansielle infrastruktur  

 ved at mindske risikoen for, at problemer i enkelte institutter spreder sig  

 gennem betalingssystemer og clearingcentraler m.v. til hele det finansielle  

 system med den konsekvens, at det finansielle system helt eller delvist  

 bryder sammen.
En række af de største danske betalingssystemer og  

 clearingcentraler benytter sig af at modregne (nette) transaktioner mellem to  

 eller flere parter.
Det gælder i dag for clearingen i Værdipapircentralen og  

 Garantifonden for Danske Optioner og Futures samt sumclearingen i Danmarks  

 Nationalbank, hvor detailbetalinger afregnes pengeinstitutterne imellem.
Mere  

 end 1 mio. transaktioner og tilsammen tocifrede milliardbeløb afvikles  

 dagligt i disse systemer.
Antallet af transaktioner og de beløbsmæssige  

 størrelser i disse systemer er imidlertid i fortsat vækst.
Internationalt gøres der i stigende grad brug af netting på de finansielle  

 markeder.
Sideløbende er der i mange lande etableret specifikke lovregler om  

 netting, f.eks. i USA, UK, Tyskland, Frankrig, Belgien og Holland.
I Danmark  

 befinder netting sig juridisk set i dag i en »grå zone«, når en af  

 deltagerne erklæres konkurs.
En afklaret retstilstand er nødvendig for den  

 danske finansielle infrastrukturs konkurrenceevne.
Ellers er der risiko for,  

 at f.eks. handel og efterfølgende afvikling af værdipapirer og afledte  

 finansielle instrumenter går uden om det danske finansielle marked.
En  

 lovregulering vil tillige sikre, at Danmark lever op til den internationale  

 norm på dette område udtrykt i de såkaldte »minimumsstandarder for  

 nettingsystemer« (Lamfalussy-standarder), der fastslår, at  

 »nettingsystemer skal have et velfunderet juridisk grundlag i alle  

 relevante retsområder«.
 Lovforslagets § 57 omhandler netting i betalingssystemer og  

 clearingcentraler, mens den mellem to parter aftalte bilaterale netting  

 reguleres i § 58.
De foreslåede bestemmelser kan indebære en fravigelse af konkurslovens  

 overordnede princip om lige behandling af konkursboets kreditorer.
Dette  

 hensyn bør imidlertid ikke i sig selv hindre anerkendelse af nettingaftaler,  

 idet andre og vægtige hensyn gør sig gældende.
Det kan således anføres, at  

 der knytter sig en overordnet samfundsmæssig interesse til, at den netting,  

 der finder sted mellem deltagerne på det finansielle marked, fungerer  

 effektivt og kan gennemføres, selv om en af deltagerne måtte blive erklæret  

 konkurs, eller såfremt der åbnes tvangsakkord, eller der anmeldes  

 betalingsstandsning.
 Ved anvendelse af betegnelsen »boet« i forslagets §§ 57 og 58  

 omfattes også betalingsstandsning, uagtet der ikke i forbindelse med  

 beskikkelse af tilsyn etableres et egentligt »bo«.
Til § 57 Bestemmelsen regulerer den netting, der finder sted i clearingcentraler og  

 betalingssystemer.
De sidstnævnte systemer skal afvikles over konti i  

 Danmarks Nationalbank.
Bestemmelsen finder således anvendelse for et  

 begrænset område inden for den finansielle sektor.
Med de nuværende systemer  

 vil det f.eks. være den netting, der foregår ved clearing og afvikling af  

 henholdsvis værdipapirer og afledte finansielle instrumenter, jf.  

 lovforslagets § 50, stk. 1 og 2, og bemærkninger hertil, samt den netting,  

 der finder sted i forbindelse med clearing af checks, dankorttransaktioner  

 m.v., den såkaldte sumclearing, der foregår i Danmarks Nationalbank.
 For så vidt angår netting i en clearingcentral indeholder bestemmelserne i  

 stk. 1 ikke et krav om, at parterne tillige skal være clearingdeltagere.  

 Hermed sikres, at netting finder anvendelse på direkte clearingdeltagere og  

 andre, der optræder i eget navn i nettingen, jf. § 54, stk. 1 analogt.
Af stk. 1 fremgår endvidere, at der skal være tale om modregning (netting)  

 af fordringer.
Netting omfatter både clearingen, dvs. opgørelsen af  

 forpligtelser og rettigheder, og afviklingen, dvs. opfyldelsen af  

 nettoforpligtelserne.
 Det fremgår endvidere, at netting kan finde sted, uanset at der ikke er  

 gensidighed, dvs. at fordringerne ikke består mellem de samme parter, og  

 uanset fordringernes beskaffenhed, dvs. at f.eks. værdipapirer og betaling  

 samt fordringer i forskellig valuta kan modregnes.
Med bestemmelsen er det sikret, at uanset om en af parterne erklæres  

 konkurs eller kommer under betalingsstandsning eller tvangsakkord, kan  

 slutafregning eller tilbageførsel finde sted for de før konkursen,  

 betalingsstandsningen eller tvangsakkorden anmeldte, men endnu ikke opfyldte  

 fordringer, med retsvirkning for boet og kreditorerne.
Som  

 skæringstidspunkter anses henholdsvis anmeldelse af betalingsstandsning,  

 konkursdekretets afsigelse eller åbning af tvangsakkord, jf. konkursloven.
Det afhænger af det enkelte system og aftalen herfor, hvilke regler der  

 skal gælde for netting i tilfælde af betalingsstandsning, tvangsakkord eller  

 konkurs.
Det må dog være en forudsætning, at det enkelte systems procedure  

 fastsættes entydigt i en nettingaftale.
Aftalen om netting forudsættes at  

 indeholde principperne for kursfastsættelse.
Der kan ikke være tale om  

 diskretionære beføjelser for den enkelte clearingcentral eller det enkelte  

 betalingssystem eller for den enkelte part.
Det foreslås derfor, at  

 Finanstilsynet skal påse, at nettingaftalen indeholder objektive kriterier  

 for, under hvilke omstændigheder netting kan opfyldes i overensstemmelse med  

 aftalen henholdsvis tilbageføres (oprulles) i tilfælde af en parts  

 betalingsstandsning, tvangsakkord eller konkurs.
Det forudsættes, at der for  

 hvert system er tale om standardaftaler, som den enkelte  

 clearingcentral/betalingssystem udarbejder, og som tiltrædes af parterne.  

 Finanstilsynet vil derfor alene få indsendt en eller ganske få aftaler fra  

 clearingcentraler/betalingssystemer samt eventuelle ændringer heri.
En  

 objektiv betingelse for gennemførelse af nettingen kunne f.eks. være, at den  

 restfordring, der efter clearingen og afviklingen er gennemført som følge af  

 nettingen opstår på den konkursramte part, er mindre end et i forvejen aftalt  

 beløb.
 Da Finanstilsynet alene skal påse, at aftalen indeholder bestemmelser for  

 nettings anvendelse ved en parts betalingsstandsning, tvangsakkord eller  

 konkurs, vil eventuelle tvister mellem den enkelte part og clearingcentra~  

 len/betalingssystemet falde uden for lovens anvendelsesområde.
Er betingelserne for anvendelse af § 57 opfyldt, betyder dette, at  

 nettingen i en clearingcentral eller et betalingssystem kan gennemføres, som  

 om konkurs, betalingsstandsning eller tvangsakkord ikke var indtrådt.  

 Nettingen omfatter de fordringer, der forud for konkursen,  

 betalingsstandsningen eller tvangsakkorden er anmeldt til systemet til  

 gennemførelse inden for den for systemet sædvanlige afviklingsperiode.
Der  

 kan være aftalt »Netting by closeout«, hvorved forstås, at endnu  

 ikke clearede og afviklede fordringer vil skulle cleares og afvikles i  

 tilfælde af betalingsstandsning, konkurs eller tvangsakkord.
 En tilbageførsel indebærer, at den betalingsstandsnings-, tvangsakkords-  

 eller konkursramte part ikke omfattes af nettingen, således at de anmeldte  

 fordringer ikke opfyldes.
Ved konkursdekretets afsigelse mister skyldneren retten til at råde over  

 sin formue.
Efter konkursdekretets afsigelse tager boet stilling til, hvilke  

 af skyldnerens gensidigt bebyrdende aftaler det ønsker at indtræde i, jf.  

 konkurslovens § 55, stk. 1. Der er i dag tvivl om, hvorvidt denne ret for  

 boet kan anvendes i relation til endnu ikke opfyldte fordringer, således at  

 boet kan vælge kun at indtræde i de for boet fordelagtige aftaler og lade de  

 tabsgivende aftaler være uopfyldte.
Med lovforslaget fjernes denne tvivl,  

 således at boet ikke længere kan vælge kun at indtræde i de fordelagtige  

 aftaler (»cherry picking«).
En anerkendelse af nettings juridiske holdbarhed som foreslået, indebærer  

 en fravigelse af konkurslovens princip om lige behandling af fordringshavere  

 i forbindelse med betalingsstandsning, tvangsakkord eller konkurs, idet den  

 modregning, der sker ved slutafregning, kan bevirke, at fordringer, der  

 ellers ville være simple krav i konkurs, opfyldes.
Dette kan f.eks. ske i  

 forbindelse med sumclearing i Danmarks Nationalbank, ved at overførsler fra  

 andre pengeinstitutter til et konkursramt pengeinstitut ikke udbetales til  

 konkursboet, men anvendes til hel eller delvis dækning af det konkursramte  

 pengeinstituts forpligtelser overfor andre deltagere i systemet.
Ved  

 slutafregning menes både i §§ 57 og 58 den nettoopgørelse, der skal foretages  

 på skæringstidspunktet.
 Det er en betingelse for godkendelsen af en aftale med en udenlandsk  

 clearingcentral eller lignende udenlandsk institution, f.eks. den private  

 ECU-clearing (The Private ECU-Clearing and Settlement System), at aftalens  

 indhold svarer til de i stk. 1 opregnede betingelser, således at det enkelte  

 systems procedure er fastsat entydigt.
 Hermed imødegås de problemer, danske kreditinstitutter kan få i  

 forbindelse med tilslutning til udenlandske centraler, da det ofte vil være  

 et krav fra disse centraler, at netting kan finde sted uanset  

 betalingsstandsning, konkurs eller tvangsakkord.
 I medfør af stk. 3 udfærdiger Finanstilsynet en liste over hvilke  

 systemer, som stk. 1 finder anvendelse på.
 I opregningen skal medtages både danske og udenlandske systemer, såfremt  

 Finanstilsynet har udnyttet sin hjemmel efter stk. 2.
Til § 58 Lovforslagets § 58 omhandler udelukkende den netting, der er aftalt  

 bilateralt mellem to parter.
I dag indgås nettingaftaler i tillid til, at aftalerne har og får  

 retsvirkning i overensstemmelse med deres indhold.
Spørgsmålet om  

 holdbarheden af aftaler om sammenkobling af den anførte art, ses ikke at have  

 været forelagt domstolene.
Også i forhold til kontrahenter i andre lande er  

 der behov for en afklaring af dansk retstilstand.
I modsætning til § 57  

 finder bestemmelsen også anvendelse ved dødsfald.
Dette skyldes, at dele af  

 konkursloven finder anvendelse på et dødsbos behandling efter skiftelovens  

 kapitel 3.
Den foreslåede formulering af bestemmelsen medfører, at der mellem  

 parterne kan aftales enten modregning ved aftalt afvikling eller modregning  

 ved en parts misligholdelse af de forpligtelser, der opstår ved samhandelen,  

 eller en kombination af disse elementer.
Såfremt det tillige fremgår af  

 aftalen, vil betalingsstandsning, tvangsakkord eller konkurs ikke være til  

 hinder for nettingens (slutafregningens) gennemførelse.
Forslaget præciserer således, at såkaldte bilaterale nettingaftaler får  

 retsvirkning også i tilfælde af betalingsstandsning, tvangsakkord eller  

 konkurs.
Nettingaftaler får således også retsvirkning i tilfælde af konkurs i  

 relation til boets mulige indtrædelsesret i en skyldners gensidigt bebyrdende  

 aftaler, jf. konkurslovens § 55, stk. 1. Såfremt parterne har indgået en  

 aftale om, at der skal ske netting i forbindelse med handel med værdipapirer  

 og valuta uanset konkurs, afskæres boet fra at vælge kun at indtræde i de  

 gevinstgivende aftaler.
En aftale som den anførte er derfor bindende også for  

 konkursboet og kreditorerne.
Kurator er således afskåret fra at indtræde i  

 aftalen og må respektere, at slutafregning skal finde sted.
Såfremt det er aftalt, at netting skal finde sted, vil slutafregning  

 bevirke, at fordringshaveres eventuelle forpligtelser i henhold til aftalen  

 til at erlægge betaling til konkursboet alene vil bestå i en  

 nettoforpligtelse, således at der sker fradrag i fordringshavers  

 betalingsforpligtelser for skyldnerens modsatrettede betalingsforpligtelser i  

 henhold til aftalen, uanset om konkurslovens modregningsbetingelser i øvrigt  

 er opfyldt, herunder fordringernes beskaffenhed.
Hvis en sådan aftale ikke er  

 indgået, finder konkurslovens almindelige regler anvendelse.
Der er ikke med bestemmelsen tilsigtet en indskrænkning i den kreds, der  

 kan indgå aftaler om bilateral netting.
Den finder således anvendelse på alle  

 fysiske og juridiske personer.
Omfattet af bestemmelsen vil være aftaler om handel med værdipapirer,  

 herunder genkøbsforretninger med værdipapirer, børsnoterede  

 pengemarkedsinstrumenter og ikke-børsnoterede pengemarkedsinstrumenter samt  

 handel med valuta, herunder valutaterminsforretninger.
Ved  

 genkøbsforretninger forstås spothandel kombineret med terminsforretninger.  

 Bestemmelsen får således navnlig betydning for ikke-kontantbaserede handler  

 som terminsforretninger, futures, optioner, herunder swaps, FRA's og andre  

 valuta- og pengemarkedsinstrumenter.
Aftalen om netting forudsættes at  

 indeholde principperne for kursfastsættelse.
 Europa-Kommissionen har i november 1993, på baggrund af regler indført i  

 BIS-regi ved Basel-aftalen, fremsat et direktivforslag om anerkendelse af  

 nettingaftaler ved beregning af solvenskravene for kreditinstitutter  

 (pengeinstitutter m.v.) på basis af nettokravet for finansielle instrumenter.  

 I direktivforslaget understreges det, at hovedkravet for den tilsynsmæssige  

 anerkendelse af netting er, at det juridiske grundlag i relation til  

 modpartens konkurs er afklaret i alle relevante retsområder.
 Denne afklaring er med den foreslåede bestemmelse gennemført.
Til 4. afsnit Registrering Til kapitel 19 Udstedelse og registrering af dematerialiserede værdipapirer En forudsætning for at opretholde det danske værdipapirmarkeds  

 konkurrenceevne er, at markedets virksomheder får det fornødne råderum til at  

 tilpasse sig markedets skiftende vilkår.
I lighed med Københavns Fondsbørs er  

 det således hensigten, at Værdipapircentralens bestyrelse skal kunne træffe  

 afgørelse om, at centralen omdannes til et aktieselskab, jf. forslagets  

 kapitel 29 om omdannelse af markedets centrale institutioner.  

 Værdipapircentralen kan herefter drive registreringsvirksomhed som en  

 kommerciel virksomhed.
Omdannelsen indebærer, at Værdipapircentralen har  

 mulighed for at fusionere med en fondsbørs eller clearingcentral.
En sådan  

 fusion kan skabe uligevægt i markedet, idet eventuelle konkurrerende  

 fondsbørser eller clearingcentraler vil være nødt til at oprette forbindelser  

 med deres konkurrent.
Værdipapircentralens monopol foreslås derfor ophævet,  

 således at der bliver adgang til at konkurrere på værdipapircentralområdet.  

 Enhver værdipapircentral i Danmark skal operere i henhold til reglerne i  

 kapitlerne 19-24 og vil bl.a. være omfattet af kravet om den decentrale  

 struktur med kontoførende institutter.
Opstår der flere centraler, vil de  

 formentlig skulle dække hver sit segment af værdipapirer.
De formueretlige regler i den gældende lov om en værdipapircentral,  

 herunder om retsvirkningerne ved registrering i §§ 8-16, er videreført  

 uændret i forslaget, jf. dog bemærkningerne til § 66, stk. 3, der ændrer  

 tidspunktet for indtrædelsen af retsvirkningerne ved registrering.
I det  

 omfang der er foretaget ændringer af bestemmelser, der er videreført i  

 forslaget, er der som udgangspunkt udelukkende tale om sproglige ændringer.  

 Der er således ikke sket forringelse af kontohavernes stilling ved  

 indarbejdelse af reglerne om registrering i lov om værdipapirhandel.
Til § 59 I stk. 1 er det fastslået, at værdipapirer kan udstedes og overdrages i  

 ikke-fysisk form (dematerialiseret). Værdipapirer anses først som  

 fondsaktiver og dermed omfattet af reglerne i kapitlerne 19-24, når der er  

 tale om omsættelige dematerialiserede værdipapirer, der er registeret i en  

 værdipapircentral.
Dematerialiserede værdipapirer kan således udstedes og overdrages uden at  

 være omfattet af denne lovs bestemmelser om registrering.
Som eksempler på  

 dematerialiserede omsættelige værdipapirer, som efter forslaget fortsat vil  

 kunne udstedes og overdrages uden, der stilles krav om registrering, kan  

 nævnes Danmarks Nationalbanks indskudsbeviser og bankcertifikatprogrammet.
I stk. 2 defineres fondsaktiver som dematerialiserede værdipapirer, der er  

 omsættelige.
Ved omsættelige værdipapirer forstås værdipapirer, der kan  

 overdrages, uden at der ændres ved retsforholdet mellem udstederen af  

 værdipapiret og erhververen i forhold til retsforholdet mellem udstederen og  

 overdrageren.
Det udelukker, at værdipapirer, som hidtil er udstedt af  

 Garantifonden for Danske Optioner og Futures, omfattes af definitionen i stk.  

 2. Det udelukker dog ikke, at andre værdipapirer, udstedt af Garantifonden,  

 efter bestemmelsen i stk. 4 kan registreres i en værdipapircentral som  

 fondsaktiver med retsvirkning efter §§ 66-75. De af Garantifonden hidtil  

 udstedte værdipapirer er at betragte som finansielle kontrakter indgået  

 mellem en udsteder eller en erhverver og Garantifonden.
Det betyder, at en  

 overdragelse heraf i princippet er en indgåelse af en ny kontrakt mellem  

 parterne.
De af Garantifonden udstedte værdipapirer er således ikke  

 omsættelige i lovens forstand i modsætning til de i Værdipapircentralen  

 registrerede værdipapirer, primært aktier og obligationer.
Begrebet  

 omsættelighed som anvendt i stk. 2 skal således ikke forstås som synonymt med  

 negotiabilitet.
Det enkelte værdipapir (fondsaktiv) vil som hovedregel opstå ved  

 udstedelse gennem en værdipapircentral via en aftale med udstederen.
Da der  

 åbnes mulighed for, at flere værdipapircentraler kan udstede og indskrive  

 rettigheder over fondsaktiver af samme type, har det været nødvendigt at  

 bestemme, at et enkelt fondsaktiv kun kan udstedes gennem en central.
Ved et  

 enkelt fondsaktiv forstås fondsaktiver udstedt under samme fondskode, f.eks.  

 alle obligationer i samme serie og med samme rentefod og løbetid eller alle  

 aktier i samme klasse i en virksomhed.
Der vil derimod ikke være noget til  

 hinder for, at en del af de udstedte fondsaktiver i kraft af en aftale mellem  

 to værdipapircentraler overføres til en anden central med henblik på  

 indskrivning af rettigheder over disse i den pågældende central.
Denne  

 delmængde af et fondsaktiv vil så i den anden central blive forsynet med en  

 ny fondskode eller anden identifikation.
Hensynet til det danske kapitalmarkeds konkurrenceevne har betydet, at det  

 ikke længere som efter § 1 i værdipapircentralloven er hensigtsmæssigt at  

 opretholde et generelt krav om registrering i Værdipapircentralen ved  

 værdipapirers optagelse til notering på en fondsbørs.
De seneste års  

 internationalisering af kapitalmarkederne har betydet, at det ligeledes ikke  

 er hensigtsmæssigt at opretholde sondringen mellem udenlandske og danske  

 værdipapirer.
Derfor ophæves det hidtidige krav om, at danske aktier og obligationer  

 m.v., der optages til notering på en dansk fondsbørs, skal udstedes igennem  

 en værdipapircentral.
Forslaget har til formål at skabe fleksibilitet med  

 hensyn til at indrette sig på fremtidige forhold og gøre det muligt at handle  

 med værdipapirer, som er udstedt af danske udstedere på en dansk fondsbørs,  

 uanset at de måtte være udstedt i en udenlandsk registreringscentral eller  

 opstået på anden måde.
I stk. 3 defineres registrering som udstedelse af fondsaktiver gennem en  

 værdipapircentral og indskrivning af rettigheder over disse i et centralt  

 register i centralen.
Ved overdragelse af fondsaktiver indskrives disse på  

 erhververens konto i det centrale register i en værdipapircentral og slettes  

 på overdragerens konto.
Begrænsede rettigheder som pant, udlæg m.v.  

 indskrives på den konto, hvor de pågældende fondsaktiver er registeret.  

 Rettigheder over et fondsaktiv skal indskrives i den værdipapircentral,  

 gennem hvilken det pågældende fondsaktiv er udstedt.
Hvis en delmængde af et  

 enkelt fondsaktiv efterfølgende er overført til en anden værdipapircentral,  

 skal rettigheder over de overførte fondsaktiver indskrives der.
Efter stk. 4 kan bestyrelsen træffe afgørelse om, at andre lignende  

 værdipapirer kan registreres som fondsaktiver.
Det er dog en forudsætning for  

 registrering af et værdipapir, at dette er teknisk foreneligt med en  

 værdipapircentrals systemer, og at det er omfattet af § 2.
I stk. 5 foreslås, at Finanstilsynet i tvivlstilfælde kan bestemme, om der  

 foreligger registreringsvirksomhed.
Registrering, f.eks. efter lovens § 6,  

 stk. 3, kan få et omfang, så det må betragtes som registreringsvirksomhed i  

 lovens forstand.
Dette kan være tilfældet, hvis registreringsvirksomhed får et så stort  

 omfang og retter sig mod en så væsentlig del af markedet, at det må anses for  

 problematisk, at denne virksomhed ikke er omfattet af reglerne om  

 registrering.
Det kan være tilfældet, såfremt denne virksomhed omfatter et  

 bredt udsnit af omsættelige værdipapirer eller få værdipapirserier, der  

 omsættes i en bredere kreds af markedsdeltagere, herunder i forbindelse med  

 børsnotering heraf.
Udgangspunktet for denne afvejning er hensynet til  

 beskyttelse af investorernes rettigheder.
 Finanstilsynets tilladelse til en værdipapircentral forudsætter, at der i  

 vedtægterne er fastsat objektive, ikke diskriminerende krav til at indgå  

 tilslutningsaftaler.
Til kapitel 20 Registreringsvirksomhed Til § 60 Det er i § 60 foreslået, at en værdipapircentrals bestyrelse har ansvaret  

 for, at registrering foregår på en hensigtsmæssig og betryggende måde.
Det  

 påhviler en værdipapircentral at fastsatte regler om registrering, som sikrer  

 alle berørte en ligelig behandling.
Reglerne skal godkendes af  

 Finanstilsynet.
§ 60, stk. 2 og 3, er en videreførelse af § 32 i lov om en  

 værdipapircentral.
Der kan være situationer, hvor en domstol bestemmer, at  

 oplysningerne vedrørende det registrerede skal udleveres til f.eks.  

 anklagemyndigheden, derfor er stk. 2 suppleret med en bestemmelse om, at en  

 værdipapircentral kan tilpligtes at give yderligere oplysninger, herunder om,  

 hvilket institut der er kontoførende institut for en depotkonto eller en  

 person.
Som følge af værdipapircentralsystemets decentrale opbygning vil al  

 dokumentation for de dispositioner, der resulterer i en registrering i en  

 værdipapircentral alene befinde sig i det kontoførende institut.  

 Værdipapircentralen kan dog endvidere af domstolene tilpligtes at udlevere  

 oplysninger om, hvad der er registreret på en nærmere angivet konto.
Det er i stk. 4 fundet hensigtsmæssigt at overføre de  

 tavshedspligtsbestemmelser, der gælder for fondsbørser, autoriserede  

 markedspladser og clearingcentraler til værdipapircentraler.
Der henvises til  

 bemærkningerne til § 13, stk. 1.
Til § 61 Det foreslås i stk. 1, at værdipapircentraler kan drive accessorisk  

 virksomhed.
Der tænkes her bl.a. på udvikling og drift af edb-systemer.
Anden  

 accessorisk virksomhed kan være aktiviteter, der er et naturligt led i  

 funktionen som værdipapircentral, som f.eks. clearingvirksomhed.  

 Finanstilsynet tillægges hjemmel til at træffe beslutning om, at den  

 accessoriske virksomhed skal drives i et andet selskab.
Beslutning herom  

 afhænger af den risiko, der er forbundet med de planlagte aktiviteter, samt  

 hvor forskellig fra centralens kerneområde de planlagte aktiviteter vurderes  

 at være.
I stk. 2 er det fastsat, at en værdipapircentral, der driver  

 clearingvirksomhed, skal opfylde visse regler efter afsnittet om clearing og  

 afvikling.
De regler, der finder anvendelse, er bestemmelserne om  

 tavshedspligt, tilslutning til en clearingcentral, måden clearingvirksomheden  

 skal foregå på, spekulationsforbud for direktører og andre ansatte, mulighed  

 for at føre kontantkonti, foranstalte långivning og låntagning samt  

 accessorisk virksomhed, indberetning til Finanstilsynet af overtrædelser af  

 regelsættet og bestemmelsen om automatisk lovmæssig panteret.
Derimod er der  

 ikke krav om yderligere indbetaling af aktiekapital.
I stk. 3 er det fastsat, at en værdipapircentral, der driver  

 børsvirksomhed, skal opfylde visse regler i kapitlerne om fondsbørser.
De  

 regler, som finder anvendelse, er bestemmelserne om adgang til en fondsbørs  

 og fondsbørsers virksomhed, pligt til at meddele Finanstilsynet  

 lovovertrædelser, tavshedspligt, reglerne om optagelse af værdipapirer til  

 notering, oplysningsforpligtelser, indberetning, misbrug af oplysninger og  

 overtagelsestilbud.
Derimod er der ikke krav om yderligere indbetaling af  

 aktiekapital.
 I stk. 4 er der fastsat regler om de betingelser, der finder anvendelse,  

 såfremt en værdipapircentral tillige driver virksomhed som autoriseret  

 markedsplads.
Bestemmelserne i stk. 2-4 finder kun anvendelse, hvis værdipapircentralen  

 driver de nævnte virksomheder i samme juridiske enhed.
Stiftes et nyt selskab  

 (datterselskab) til driften af sådan virksomhed, finder alle bestemmelserne i  

 kapitlerne for henholdsvis clearing-, børs- og autoriseret  

 markedspladsvirksomhed anvendelse for dette selskab.
Til kapitel 21 Tilslutning til en værdipapircentral Til § 62 Det foreslås, at en værdipapircentral selv får ret til at føre konti og  

 foretage registreringer.
I denne funktion er centralen i forhold til  

 Finanstilsynet underlagt de samme pligter som øvrige kontoførende  

 institutter, herunder om afgivelse af oplysninger til brug for tilsynet efter  

 denne lov.
 Forslaget skyldes bl.a. hensynet til sikkerheden i afviklingen, der gør  

 det ønskeligt, at en værdipapircentral kan føre en form for  

 »mellemkonto« med henblik på at få skabt et bedre grundlag for at  

 udvide samtidighedsprincippet i udvekslingen af ydelser til en større kreds.
 Formålet med forslaget er endvidere, at en værdipapircentral skal kunne  

 fungere som kontoførende institut for storkunder, jf. bestemmelsen i stk. 2.
Af den gældende lov om en værdipapircentral fremgår det, at kontoførende  

 institutter »foretager registreringer« i Værdipapircentralen.
I  

 dette og efterfølgende kapitler er denne beskrivelse af kontoførende  

 institutters funktion ændret til »indrapportering til  

 registrering«.
Den ændrede formulering er en præcisering, men ikke en  

 ændring af de kontoførende institutters funktion og forpligtelser i  

 forbindelse med modtagelse og behandling af anmeldelser til registrering,  

 herunder prøvelse og indrapportering.
Der er ikke foretaget ændringer i adgangen til at indgå  

 tilslutningsaftaler med en værdipapircentral som kontoførende institutter  

 m.v.
Formuleringen indebærer, at pengeinstitutter, realkreditinstitutter og  

 fondsmæglerselskaber, der har en koncession fra et EU-, EØS-land eller  

 tredjeland, der giver dem ret til at udøve virksomhed i Danmark, kan blive  

 kontoførende institutter i en værdipapircentral.
For fondsmæglerselskaber er  

 det dog en betingelse, at de efter § 5, stk. 2, i lovforslaget om  

 fondsmæglerselskaber har en tilladelse til at føre depoter.
Det unionsretlige  

 princip om gensidig anerkendelse af kreditinstitutter m.v., som har hjemsted  

 i EU- og EØS-landene, fremgår af de virksomhedslove, som regulerer de  

 pågældende virksomhedstyper, jf. således bank- og sparekasselovens § 6 a,  

 forslag til lov om fondsmæglerselskaber § 6, realkreditlovens § 12 og lov om  

 visse kreditinstitutter § 2, stk. 4.
 Efter stk. 1, nr. 8, kan virksomheder, der foretager clearing og afvikling  

 af transaktioner med værdipapirer, herunder Garantifonden for Danske Optioner  

 og Futures, tilsluttes en værdipapircentral som kontoførende institut.
Der er antagelig en gruppe af udenlandske og danske virksomheder, der ikke  

 vil finde tilslutning til en værdipapircentral som kontoførende institut  

 attraktiv.
Med denne tilslutningsform undergives de en række pligter efter  

 lovens kapitler 19-24 og regler udstedt i medfør heraf, herunder  

 administration af individuelle konti med modtagelse af anmeldelser, prøvelse  

 af anmeldelser og disses korrekte indrapportering til en værdipapircentral.
For at imødekomme sådanne virksomheders behov og af hensyn til  

 værdipapircentralers konkurrenceevne er det fundet nødvendigt, at det gøres  

 muligt at blive tilsluttet en værdipapircentral med rettigheder og pligter,  

 der er begrænsede i forhold til de kontoførende institutters rettigheder og  

 pligter.
Værdipapircentralens bestyrelse fastsætter betingelserne for at  

 blive tilsluttet som storkunder.
I henhold til den gældende værdipapircentrallovs § 19, stk. 2, har en  

 række institutionelle investorer samt Garantifonden for Danske Optioner og  

 Futures ret til at opnå status i systemet som storkunde.
Status som storkunde  

 giver mulighed for at indhente oplysninger i en værdipapircentral om egne  

 beholdninger samt gennem denne til de kontoførende institutter at overføre  

 meddelelser om salg.
Den gældende storkundeordning omfatter imidlertid kun en  

 meget begrænset kreds.
For at imødekomme bl.a. danske og udenlandske institutionelle investorers  

 behov foreslås en udvidet storkunderegel i stk. 2. Bestemmelsen giver  

 mulighed for en begrænset tilslutning til en værdipapircentral som storkunde  

 med henblik på at indhente oplysninger direkte i en værdipapircentral om egne  

 konti, at overføre meddelelser om salg gennem en værdipapircentral til de  

 kontoførende institutter samt at foretage anmeldelse om registrering på egne  

 konti direkte til en værdipapircentral.
Aftaler om tilslutning kan udformes  

 med en eller flere af de tre angivne faciliteter.
Storkunder får mulighed for at benytte en værdipapircentral som  

 kontoførende institut for så vidt angår egne konti.
Storkunderne får ikke  

 herved adgang til selv at foretage registreringer i en værdipapircentrals  

 registre, men alene at foretage indberetninger til en værdipapircentral, der  

 fungerer som kontoførende institut i stedet for at skulle indberette via et  

 pengeinstitut, et fondsmæglerselskab o.l.
Ændringen berører ikke de nuværende storkunders adgang til at indhente  

 oplysninger direkte i en værdipapircentral om egne beholdninger samt overføre  

 meddelelser om salg gennem en værdipapircentral til de kontoførende  

 institutter.
Det forudsættes i lyset af ophævelsen af registreringsmonopolet,  

 at de nuværende storkunder uden problemer vil kunne opnå status som  

 storkunder med den udvidede ret, jf. forslaget til stk. 2, til at foretage  

 anmeldelse til registrering på egne konti direkte i en værdipapircentral, der  

 skal fungere som kontoførende institut.
Andre, f.eks. nye  

 arbejdsmarkedspensionsselskaber, som ikke i dag har storkundestatus,  

 forudsættes også at kunne indgå en tilslutningsaftale som storkunder.
 Aftaler om tilslutning forudsættes i lighed med aftalerne om tilslutning  

 som kontoførende institut indgået i en standardkontrakt.
Til § 63 Bestemmelsen erstatter den hidtidige § 6 a i værdipapircentralloven og  

 giver Finanstilsynet en hjemmel til at godkende en værdipapircentrals  

 forbindelser med andre danske værdipapircentraler eller tilsvarende  

 udenlandske værdipapircentraler og depotsteder (udlandscentraler).
Udlandscentraler er i nogle lande organiseret som kreditinstitutter, der  

 specialiserer sig i depotvirksomhed.
Efter formuleringen i den nuværende  

 værdipapircentrallovs § 6 a ville der ikke være hjemmel til, at sådanne kunne  

 indgå aftale med Værdipapircentralen om tilslutning, uagtet at de funktionelt  

 opererer som depotcentraler.
 Med den foreslåede bestemmelse har en værdipapircentral også mulighed for  

 at indgå tilslutningsaftale med depotbanker for bl.a. på denne måde at opnå  

 indirekte forbindelse med udlandscentraler, hvor udenlandsk lovgivning eller  

 andre forhold ikke giver mulighed for, at en værdipapircentral kan indgå  

 aftale om en direkte forbindelse med disse udlandscentraler.
 Udlandscentraler efter stk. 2 omfatter ligeledes udenlandske  

 værdipapircentraler og depotsteder.
Til §§ 64 og 65 Bestemmelserne er en videreførelse af §§ 6 b og 7 i lov om en  

 værdipapircentral.
 Den særlige definition af en fondshandler i § 6 b, stk. 2, er udgået, da  

 der i lovteksten ikke længere er behov for dette begreb til fastlæggelse af  

 retsvirkningstidspunktet for handler.
 Ligesom for kontoførende institutter er det i § 64, stk. 2, foreslået, at  

 storkunder skal indgå en tilslutningsaftale med en værdipapircentral for at  

 kunne udføre de funktioner, der er tillagt dem i § 62, stk. 2.
Til kapitel 22 Retsvirkninger af registrering m.v.
Til § 66 Stk. 1 og 2 er en videreførelse af de hidtil gældende bestemmelser i  

 værdipapircentrallovens § 8, stk. 1 og 2. Efter den hidtil gældende § 8, stk.  

 3, er hovedreglen, at retsvirkningstidspunktet for registreringer i  

 Værdipapircentralen er tidspunktet for anmeldelsen til det kontoførende  

 institut.
Som en undtagelse gælder, at retsvirkningerne for handler, dvs.  

 transaktioner, hvori en fondshandler er part, og for transaktioner  

 indrapporteret af en udlandscentral, først indtræder på tidspunktet for den  

 endelige prøvelse i Værdipapircentralen.
Størstedelen af de indrapporterede  

 transaktioner er allerede i dag omfattet af undtagelsen.
 Clearingcentraler vil i medfør af lovforslagets § 62, stk. 1, nr. 8, have  

 adgang til at blive kontoførende institutter, der indrapporterer til  

 registrering på vegne af en værdipapircentral og med retsvirkning efter  

 lovens §§ 66-75.
 En clearingcentral vil i forbindelse med sin clearingvirksomhed have et  

 stort behov for til en værdipapircentral at kunne indrapportere handler eller  

 overdragelser af fondsaktiver, i hvilken clearingcentralen ikke selv er part.
 Et tilsvarende behov kan opstå for andre kontoførende institutter, der  

 forestår udførelse af clearing og afvikling for tredjemand.
 Med formuleringen af § 8, stk. 3, og § 6 b, stk. 2, i den nugældende  

 værdipapircentrallov ville en sådan transaktion få retsvirkning fra  

 tidspunktet for anmeldelse til clearingcentralen, jf. § 8, stk. 3, 1. pkt.,  

 hvilket ikke er hensigten, idet denne form for transaktioner ikke adskiller  

 sig fra de transaktioner, der i dag omfattes af § 8, stk. 3, 2. pkt.
 Transaktioner indrapporteret af en clearingcentral ville således også  

 skulle være omfattet af undtagelsen i den nugældende § 8, stk. 3, 2. pkt.  

 Undtagelsen vil i så tilfælde være gældende for det altdominerende flertal af  

 indrapporterede transaktioner både regnet i antal og i økonomisk størrelse.
»Prøvelsen« er et værdipapircentralretligt begreb og betyder, at  

 det undersøges i værdipapircentralen, om anmelderen er berettiget til at  

 anmelde rettigheder over fondsaktiver på en konto, om de angivne fondsaktiver  

 er til stede på kontoen, og om der er registreret rettigheder, der er i  

 konflikt med det anmeldte o.s.v.
Der sker herved ingen materiel prøvelse af  

 det anmeldte.
 I konsekvens heraf foreslås, at en registrerings retsvirkning indtræder på  

 tidspunktet for den endelige prøvelse i en værdipapircentral.
 Herved lettes forståelsen af sammenhængen i reglerne, uden at der sker  

 nogen ændring i retsvirkningstidspunktet for det altdominerende flertal af  

 transaktioner.
Med henblik på at sikre, at retsvirkningen af en anmeldelse indtræder på  

 det rigtige tidspunkt, pålægges der i stk. 4 det kontoførende institut en  

 pligt til uden ophold at indrapportere modtagne anmeldelser til registrering  

 i en værdipapircentral.
Det betyder, at anmelder ved ekspeditionens  

 afslutning kan få en kvittering med angivelse af tidspunkt for den skete  

 indrapportering, såfremt han ønsker det.
Anmeldelsen indføres i et register i  

 en værdipapircentral svarende til tinglysningskontorets »dagbog«.  

 Ved indrapporteringen angives det, om anmeldelsen skal prøves umiddelbart  

 eller på et nærmere angivet senere tidspunkt.
Det første vil typisk være  

 tilfældet for kontohavers ensidige anmeldelser om pant, overdragelse som gave  

 eller lignende samt for anmeldelse af retsafgørelser (f.eks. udlæg). Det vil  

 f.eks. sige, at man straks kan få en kvittering for, at et fogedudlæg er  

 registreret i en værdipapircentral.
Prøvelse på et angivet senere tidspunkt  

 vil være det sædvanlige for værdipapirhandler m.v., hvor det  

 afviklingstidspunkt, der er aftalt mellem de involverede parter, er afgørende  

 for tidspunktet for prøvelsen og dermed retsvirkningen.
Systemet  

 kontrollerer, om der i værdipapircentralen findes registrerede rettigheder  

 eller forudgående anmeldelser, der er til hinder for registrering af den  

 pågældende anmeldelse.
Såfremt dette ikke er tilfældet, får anmeldelsen  

 retsvirkning fra tidspunktet for den endelige prøvelse.
Til § 67 § 67 er en videreførelse af den hidtil gældende bestemmelse i § 9 i lov om  

 en værdipapircentral.
Til § 68 Med den hidtil gældende bestemmelse om ændringsmeddelelser i  

 værdipapircentrallovens § 10 er det ikke muligt for Værdipapircentralen eller  

 de kontoførende institutter at efterkomme individuelle behov og ønsker om  

 forenkling eller reduktion af omkostningerne hos modtageren af meddelelsen.  

 Endvidere er det forbundet med meget store omkostninger at konstruere  

 systemer til at håndtere de gældende regler om ændringsmeddelelser.
Det er et krav, at der som minimum skal sendes en meddelelse de dage, hvor  

 der er sket ændringer i det registrerede på kontoen.
En værdipapircentral  

 eller de kontoførende institutter har derfor ikke mulighed for at imødekomme  

 kunders ønske om, at meddelelse om ændringer for eksempel gives periodisk på  

 tilsvarende måde som bankers og sparekassers månedlige eller kvartalsvise  

 kontoudskrifter for pengekonti indeholdende bevægelser og slutsaldo i  

 perioden.
 Ændringen gør bestemmelsen mere fleksibel på disse punkter, jf. nedenfor.
Den foreslåede bestemmelse ændrer ikke ved kontohavers og andre  

 rettighedshaveres fortsatte krav på at få meddelelse om registreringer på  

 konti i en værdipapircentral, hvor deres ret er registreret enten som  

 ejendomsret eller pant, umyndighed, udlæg eller anden rettighed.
En  

 værdipapircentral skal fortsat være i stand til at give meddelelse om en  

 rettigheds registrering og ændringer heri, herunder når registreringen  

 slettes, såfremt rettighedshaveren eller anmelderen ønsker dette.
Anmelder af ændringer på kontoen vil typisk være kontohaveren selv eller  

 en rettighedshaver, der anmelder sin ret over værdipapirer på kontohaverens  

 konto.
Kun i særlige situationer vil andre kunne afgive anmeldelser, f.eks.  

 fogeden, der anmelder et udlæg over en beholdning til fordel for udlægshaver  

 (rettighedshaver). I sådanne situationer skal anmelderen tilsvarende have  

 meddelelse.
Med den foreslåede bestemmelse i stk. 2 er det fortsat en  

 værdipapircentral, der har ansvaret for meddelelsen.
Som med de gældende  

 bestemmelser er det muligt for en værdipapircentral og et kontoførende  

 institut at aftale, at det er instituttet, der på den pågældende  

 værdipapircentrals vegne forestår udsendelse af meddelelsen.
Med det foreslåede stk. 3 indføres en mulighed for, at  

 informationsmodtagerne kan fravælge ændringsmeddelelser i forbindelse med  

 hver enkelt ændring og i stedet vælge at få periodiske kontoudskrifter, som  

 det kendes fra pengekonti. Ændringsmeddelelser kan også fravælges helt eller  

 delvist alt efter, hvilket behov modtageren har.
Det skal på kontoen  

 registreres, i hvilke situationer ændringsmeddelelser er fravalgt.
Det vil  

 efter forslaget alene være rettighedshaveren og anmelderen, der kan fravælge  

 ændringsmeddelelser.
Det kontoførende institut har pligt til at informere  

 kontohaveren om valgmulighederne og om konsekvenserne af fravalg.
Med henblik  

 på at sikre, at informationsmodtagernes valgmuligheder ikke gøres illusoriske  

 gennem et kontoførende instituts kontobetingelser eller gebyrpolitik, må et  

 kontoførende institut ikke betinge oprettelsen af en konto af, at  

 rettighedshaveren skal foretage visse valg eller fravalg.
Det forudsættes, at  

 Finanstilsynet i givet fald skrider ind heroverfor.
Et kontoførende institut  

 må ligeledes ikke regulere rettighedshaverens valg ved at pålægge visse  

 meddelelser eller udskrifter et særligt højt gebyr, der ikke er begrundet i  

 faktiske omkostninger for det kontoførende institut.
Såfremt dette sker,  

 forudsættes Finanstilsynet at skride ind ved at udnytte bemyndigelsen i § 65,  

 stk. 2, til at fastsætte regler for værdipapircentralers og kontoførende  

 institutters adgang til at opkræve gebyrer for forvaltningen af fondsaktiver  

 og for registreringen af disse.
 Det foreslåede stk. 4 er en videreførsel af den hidtidige § 10, stk. 3 i  

 værdipapircentralloven.
 Med forslaget opretholdes en værdipapircentrals mulighed for efter  

 anmodning fra et kontoførende institut at beslutte, at der ikke skal udsendes  

 meddelelser om udtrækning og handler, når oplysning herom er tilgået  

 rettighedshaver på anden måde.
Dette skyldes, at den meddelelse, der udsendes, når en udtrukket  

 obligation forfalder, ikke indeholder ny information i forhold til den  

 advisering, der blev givet, da obligationen blev udtrukket.
Ligeledes  

 indeholder de meddelelser, der udsendes i forbindelse med afvikling af  

 værdipapirhandler, ikke væsentlig ny information i forhold til den fondsnota,  

 der blev udstedt i forbindelse med indgåelse af handlen.
Den pågældende værdipapircentral skal foretage en vurdering af, om  

 instituttets forretningsgange m.v. er så betryggende, at meddelelser kan  

 udelades.
Er de ikke det, giver den pågældende værdipapircentral afslag på en  

 anmodning fra et kontoførende institut om fravalg af ændringsmeddelelser.
Det  

 forudsættes, at der indgås en klar aftale med værdipapircentralen, og at  

 instituttet kan opfylde de betingelser og vilkår, der fastsættes af  

 værdipapircentralen.
Der må stilles de samme krav til forretningsgange som  

 ved decentral udsendelse efter stk. 2. Disse forretningsgange skal fremgå af  

 den pågældende værdipapircentrals brugervejledning.
Det er navnlig vigtigt,  

 at der er en klar adskillelse mellem de medarbejdere, der i det kontoførende  

 institut foretager registreringer i værdipapircentral-systemet, og de  

 medarbejdere, der foretager efterbehandling, det vil sige udskrivning,  

 kuvertering og forsendelse.
 Det må ligeledes sikres, at rettighedshavere, der registreres efter  

 adviseringen om udstrækning, får meddelelse om denne, samt at fondshandleren  

 informerer rettighedshaverne, hvis registreringen ikke sker som forudsat.  

 Forretningsgangenes overholdelse påses af instituttets revisorer.
 I stk. 5 foreslås, at der kan fastsættes nærmere regler om meddelelser,  

 herunder om de betingelser en værdipapircentral skal stille til et  

 kontoførende institut for, at udsendelse af meddelelser kan undlades, jf.  

 stk. 4. Bestemmelsen giver bl.a. mulighed for, at det kan fastsættes, at  

 meddelelsen kan gives i en anden form end pr. brev, f.eks. som overførsel af  

 elektroniske data.
 Bestemmelsen gør det endvidere muligt at tage højde for en fremtidig  

 udvikling, hvor kunder selv tager initiativ til enten via telefonen eller  

 hjemmecomputeren at indhente oplysninger om deres konti på selvvalgte  

 tidspunkter.
Til §§ 69-71 Bestemmelserne er en videreførelse af de hidtil gældende bestemmelser i  

 lov om en værdipapircentral §§ 11-13.
Det bemærkes dog, at det i § 71, stk. 2, i forhold til den tilsvarende  

 bestemmelse i lov om en værdipapircentral § 13, stk. 2, er præciseret, at en  

 værdipapircentrals betalinger til de berettigede sker på udsteders vegne.
Der  

 er tale om en sproglig tydeliggørelse uden realitetsændring af bestemmelsen.
Til § 72 Stk. 1 og 2 er en videreførelse af de hidtil gældende bestemmelser i  

 værdipapircentrallovens § 13 a, stk. 2 og 3, idet der dog er tale om en  

 sproglig ændring i stk. 1. Den hidtidige § 13 a, stk. 1, udgår, da den med  

 det foreslåede retsvirkningstidspunkt for handler er overflødig.
Den gældende § 13 a, stk. 3, blev oprindeligt indsat i lov om en  

 værdipapircentral med henblik på at skabe mulighed for en forvalterordning,  

 ofte betegnet »nominee-ordning«.
Efter aktieselskabslovens § 27  

 kræves overdragelse af navneaktier ikke ubetinget noteret i aktiebogen.  

 Indskrivningen af aktier i en andens navn er derfor selskabs- og  

 obligationsretligt lovligt for alle.
Det gav på daværende tidspunkt anledning  

 til tvivl om, hvorvidt Værdipapircentralen kunne registrere denne form for  

 fuldmagt.
»Nominee-ordningen« blev på baggrund heraf indført, for at  

 Værdipapircentralen kunne registrere indskrivning af aktier i en andens navn  

 end ejeren, således at en aktionær ikke behøver at give sig til kende i  

 forhold til registreringssystemet.
Det vil forsat være således, at et andet  

 navn end ejerens kan anføres ved registreringen.
Nominee-ordningen betyder  

 ikke, at meddelelsespligten efter aktieselskabslovens § 28 a-b og forslagets  

 § 29 bortfalder.
 Der har været tvivl om, hvorvidt der inden for rammerne af § 13 a, stk. 3,  

 var mulighed for at etablere en »samlekonto«, det vil sige en  

 konto, hvorpå flere personers værdipapirbeholdninger er registreret.
Formålet med ændringen af bestemmelsen er, at det af loven klart fremgår,  

 at der i et værdipapircentralsystem kan etableres samlekonti, og at dette  

 tydeligt skal angives ved registrering på kontoen således, at der sker en  

 »tydelig flagning« af, om der er tale om samlekonti eller  

 individuelle konti med nominee.
Der kan således fortsat registreres  

 »nominee« for individuelle konti med indskrivning af værdipapirer i  

 en andens navn end ejerens.
 Ændringen er et led i bestræbelserne på at sikre ejere af fondsaktiver,  

 der er registreret på en samlekonto, en bedre retsstilling over for  

 kontohavers kreditorer i tilfælde af kontohaverens konkurs.
 Kravene til kontoførende institutter, der anvender samlekonti, fremgår af  

 forslagets § 6.
Til §§ 73-75 Bestemmelserne er en videreførelse af §§ 14-16 i lov om en  

 værdipapircentral.
Der er dog foretaget den ændring, at de to bestemmelser om udslettelse af  

 rettigheder, der hidtil har været at finde i hver sin paragraf (§ 15, stk. 2,  

 og § 16, stk. 1), nu er samlet i § 75. Der er ikke herved sket nogen  

 realitetsændring.
Det er fortsat et vilkår for den udslettelse af  

 rettigheder, som en værdipapircentral ifølge § 75, stk. 1, kan gennemføre, at  

 der er tale om rettigheder, der »åbenbart er ophørt«. § 75, stk. 2,  

 vedrører rettigheder, der »må antages at have mistet deres betydning,  

 eller rettigheder, som er over 20 år gamle, og som sandsynligvis er ophørt,  

 eller hvortil der efter al sandsynlighed ikke findes nogen berettiget.«.
Til kapitel 23 Kontoudskrifter Til § 76 Bestemmelsen er en videreførelse af §§ 18-20 vedrørende kontoudskrifter i  

 lov om en værdipapircentral.
Til kapitel 24 Klage og erstatning Til §§ 77-79 Bestemmelserne er en videreførelse af §§ 23-25 i lov om en  

 værdipapircentral, dog således at Værdipapircentralens Klageafdeling nu  

 benævnes Klagenævnet for Værdipapircentraler.
Dette medfører, at nævnet er  

 klageinstans i forhold til de virksomheder, der driver  

 registreringsvirksomhed.
Endvidere foreslås i § 79, stk. 3, at kompetencen til i sager omfattet af  

 § 77 at tillade, at Landsrettens afgørelser indbringes for Højesteret  

 overføres fra Justitsministeriet.
Sagerne skal behandles efter samme regler  

 som gælder for Procesbevillingsnævnets behandling af sager i medfør af  

 retsplejeloven om tilladelse til kære til Højesteret i civile sager, jf.  

 henvisningen til retsplejelovens § 392, stk. 2. Det betyder bl.a., at sagen  

 skal være af principiel karakter, for at der kan meddeles tilladelse til kære  

 til Højesteret, og at ansøgningen om kæretilladelse som udgangspunkt skal  

 indgives til Procesbevillingsnævnet inden to uger efter, at afgørelsen er  

 truffet.
 Kompetencen til at meddele kæretilladelse foreslås overflyttet til  

 Procesbevillingsnævnet, fordi nævnet påbegynder sin virksomhed pr. 1. januar  

 1996, dvs. samtidig med eller før end ikrafttræden af væsentlige dele af  

 denne lov, jf. § 126, stk. 1.
Til § 80 Værdipapircentralen er ifølge den hidtil gældende § 17 i  

 værdipapircentralloven »erstatningspligtig for tab som følge af fejl i  

 forbindelse med registrering, ændring eller udslettelse af rettigheder på  

 konti i Værdipapircentralen eller udbetalinger herfra, selv om fejlen er  

 hændelig«.
Dette betegnes ofte som Værdipapircentralens objektive ansvar.  

 Erstatningsansvaret i den hidtil gældende § 17 er en udvidelse af dansk rets  

 almindelige erstatningsregler, der bygger på culpa.
De almindelige  

 erstatningsregler omfatter i modsætning til værdipapircentrallovens § 17 ikke  

 tab i forbindelse med hændelige fejl, hvilket dog ikke i praksis har den  

 store betydning på grund af en skærpet culpafortolkning ved  

 professionsudøvelse.
Det bemærkes, at værdipapircentraler ud over det  

 objektive ansvar tillige er underkastet dansk rets almindelige  

 erstatningsregler, hvilket har betydning i forhold til de foreslåede  

 beløbsbegrænsninger for erstatninger.
 Da det på grund af værdipapircentralsystemets decentrale struktur er de  

 kontoførende institutter, der udfører en række af de aktiviteter, der er  

 forbundet med registreringen, er fejl begået i de kontoførende institutter  

 også omfattet af det objektive ansvar.
Det særlige ansvar er et supplement til dansk erstatningsrets almindelige  

 regler.
For kontohaverne indebærer det særlige ansvar en række fordele,  

 hvoraf de vigtigste er, at der ydes erstatning også for hændelige fejl, og  

 den processuelle fordel, der ligger i, at man ikke skal gennem retssager for  

 at bevise, at der er handlet culpøst.
Det objektive ansvar efter den nugældende § 17 for fejl i forbindelse med  

 registreringen kan teoretisk udløse meget store erstatninger, som  

 Værdipapircentralen i kraft af den nuværende formulering af § 21 kan opkræve  

 hos de kontoførende institutter og udstederne af værdipapirer.
Det betyder i  

 den gældende ordning, at samtlige deltagere hæfter solidarisk med hele deres  

 kapital.
Det bemærkes, at der aldrig er gjort brug af den solidariske  

 hæftelsesordning i praksis.
Når der i lov om en værdipapircentral foreskrives et objektivt ansvar, er  

 en af begrundelserne, at der er tale om fejl, som den enkelte rettighedshaver  

 stort set ikke har indflydelse på eller kan bevise.
Bestemmelsen blev  

 udformet i 1980, hvor det tillige var væsentligt at skabe tryghed ved  

 overgangen fra fysiske til dematerialiserede værdipapirer.
Situationen er i  

 dag anderledes på flere måder.
 For det første er værdipapirhandelen i stigende grad blevet  

 internationaliseret, hvilket har bevirket, at institutionerne på det danske  

 finansielle marked, herunder Værdipapircentralen, får udenlandske  

 markedsdeltagere, som er med til at sikre en tilstrækkelig konkurrenceevne  

 fremover.
 For det andet er der i den finansielle sektor sket en generelt øget  

 fokusering på risici i forhold til andre markedsdeltagere, hvilket på  

 fælleseuropæisk plan er fulgt op med krav om mere omfattende  

 kapitaldækningsregler om markedsdeltagerne.
Det foreslås derfor, at der i § 80 foretages en adskillelse af  

 erstatningsansvaret mellem de kontoførende institutter og en  

 værdipapircentral, således at værdipapircentralernes ansvar fremover alene  

 omfatter egne fejl og anonyme fejl, dvs. fejl der ikke kan henføres til et  

 bestemt kontoførende institut.
De kontoførende institutter vil være  

 ansvarlige for egne fejl.
Efter stk. 2 kan den rettighedshaver, der som følge af bestemmelsen i §  

 69, 2. pkt., ikke erhverver eller mister sin ret over fondsaktiver, kræve det  

 lidte tab erstattet af den pågældende værdipapircentral.
Dette er en ændring  

 i forhold til den gældende § 17 i lov om en værdipapircentral, der bygger på  

 det fra tinglysningen kendte princip om umiddelbart identificerbare  

 grundstykker.
For fondsaktiver - der ikke er individualiserede og ofte indgår  

 i lange og komplicerede kæder af overdragelser - er det ikke altid muligt  

 entydigt at fastslå, hos hvilke af de mange mulige erhververe den specifikke  

 beholdning er endt.
Den ændrede formulering tager højde for dette ved at  

 muliggøre en erstatning til den skadelidte, hvor tilbageførsel ikke er mulig.
Der indføres en beløbsbegrænsning på 500 mio. kr. for det objektive ansvar  

 for tab, der er en følge af samme fejl.
En tilsvarende begrænsning gælder  

 ikke, såfremt der ifaldes erstatningsansvar efter dansk rets almindelige  

 erstatningsregler, der gælder ved siden af det særlige objektive ansvar.
De ændrede ansvarsregler gør det nødvendigt at indføre en skillelinie  

 mellem en værdipapircentral og de enkelte kontoførende institutter, så det  

 entydigt kan afgøres, hvor en eventuel fejl er indtruffet.
Denne sondring går  

 ud på, at alt, der indrapporteres til en værdipapircentral samt de  

 forudgående ekspeditioner, henhører under det kontoførende instituts ansvar,  

 mens de processer, der foretages i værdipapircentraler indtil afsendelse af  

 »produktdata« til det kontoførende institut, er  

 værdipapircentralens ansvar.
Til § 81 Som et led i en klarere ansvarsfordeling gøres et kontoførende institut  

 direkte ansvarlig for egne fejl, også selv om de er hændelige.
Dette  

 indebærer en afskaffelse af det hidtidige solidariske ansvar for fejl begået  

 i kontoførende institutter, der i sidste ende hidtil har påhvilet alle  

 centraldeltagere.
Der henvises til bemærkningerne til § 80 og § 82.
Ligesom det gælder for fejl begået i en værdipapircentral, indføres en  

 beløbsbegrænsning af det objektive ansvar på 500 mio. kr. pr. fejl.
Såfremt  

 et dansk kontoførende instituts kapital ikke rækker til at dække denne  

 erstatningspligt, hæfter de øvrige danske kontoførende institutter, som har  

 indgået en tilslutningsaftale med den pågældende værdipapircentral,  

 solidarisk for udbetaling af den resterende erstatning, dog højst op til 500  

 mio. kr.
Der er i stk. 5 pålagt de danske kontoførende institutter indbyrdes at  

 indgå en aftale om, hvorledes det solidariske ansvar fordeles og om  

 udbetaling af erstatningsbeløb.
Aftalen kan bl.a. indeholde vilkår om  

 opsigelse, udtræden og om hæftelsens ophør.
Der indgås en aftale for hver  

 enkelt værdipapircentral, og aftalens indhold kan efter behov variere fra  

 værdipapircentral til værdipapircentral.
Finanstilsynet skal godkende  

 aftalen.
 Efter stk. 6 gives der udenlandske kontoførende institutter mulighed for  

 at tilslutte sig ordningen i stk. 4 og 5.
 Udlandscentraler er ikke omfattet af § 81.
Til § 82 Det foreslås, at en værdipapircentrals samlede kapitalberedskab til enhver  

 tid skal være på 1 mia. kr.
Ved kapitalberedskab forstås en  

 værdipapircentrals egenkapital plus summen af de hæftelser, som skal  

 tilvejebringes af de kontoførende institutter, jf. § 62, stk. 1.
Denne hæftelse på 1 mia. kr. er den øvre grænse for centraldeltagernes  

 hæftelse for en værdipapircentrals forpligtelser generelt, herunder også for  

 en værdipapircentrals egne fejl og for fejl, der ikke kan henføres til et  

 kontoførende institut.
Såfremt kapitalberedskabet udhules, skal det suppleres  

 op af de kontoførende institutter, der fortsat ønsker at være tilsluttet det  

 pågældende værdipapircentralsystem.
Ved at sætte en grænse for kapitalberedskabet opnås, at hæftelsen herfor  

 kan kapitaldækkes, og risikoen bedømmes i det enkelte institut.
Såfremt en  

 virksomhed ikke længere ønsker at være tilsluttet som kontoførende institut,  

 bortfalder virksomhedens hæftelse for tab for skader, der indtræffer efter  

 det tidspunkt, hvor virksomhedens udtrædelse er endelig.
Det foreslås, at forpligtelsen til at stille kapital til rådighed kan  

 opfyldes ved at påtage sig en hæftelse.
De nærmere regler herfor skal  

 fastsættes i hver enkelt værdipapircentrals vedtægter, der skal godkendes af  

 Finanstilsynet, jf. forslagets § 59, stk. 6.
 Dokumenter vedrørende forpligtelser udstedt efter § 82 er stempelfrie.
Det skønnes ufornødent fortsat at have en lovbestemmelse, der alene  

 fastslår, at udgifterne til en værdipapircentrals drift skal finansieres  

 gennem gebyrer på centralens ydelser.
Beslutninger, om, hvorledes udgifterne  

 til en værdipapircentrals drift skal dækkes, er af kommerciel karakter og bør  

 træffes af centralens bestyrelse.
Til 5. afsnit Fondsråd og tilsyn m.v.
Til kapitel 25 Fondsrådet Til § 83 Der etableres et Fondsråd.
Rådet skal medvirke til at skabe optimale  

 rammer for værdipapirhandelen, herunder at handelen med værdipapirer finder  

 sted på en rimelig og redelig måde under hensyntagen til investorbeskyttelse,  

 hensynet til en effektiv formidling af kapital til udsteder, hensynet til at  

 clearingvirksomhed foregår på en betryggende måde og hensynet til  

 værdipapirhandelens kommercielle vilkår i konkurrence med værdipapirmarkeder  

 i andre lande.
Fondsrådet skal endvidere medvirke til, at bl.a. fondsbørser  

 og clearingcentraler reelt er åbne for udlændinge og opfylder internationale  

 standarder.
Det er børsreformens målsætning, at der bevares et værdipapirmarked i  

 København, der kan fastholde og videreudvikle en markedsinfrastruktur, som  

 kan betjene investorer og låntagere og tilføre virksomheder egenkapital  

 mindst lige så effektivt som i andre lande.
Markedet skal kunne betjene både  

 store og små udstedere og investorer.
Markedet skal kunne tilbyde en bred  

 vifte af værdipapirer og tilhørende finansielle tjenesteydelser, således at  

 værdipapirmarkedet kan opfylde differentierede og sofistikerede krav hos  

 privatkunder, investorer og udstedere af værdipapirer.
Fondsrådet skal virke  

 for, at den egentlige og væsentligste prisdannelse på danske børsnoterede  

 værdipapirer finder sted på et dansk marked med henblik på at sikre effektive  

 finansieringsmuligheder for danske udstedere af værdipapirer og investorer.  

 Det er derfor afgørende, at det danske børsmarkeds konkurrenceevne forbedres,  

 da moderne teknologi og frie kapitalbevægelser indebærer, at handelen uden  

 nævneværdige omkostninger kan føres til udlandet.
Det danske børssystem skal være attraktivt for både danske og udenlandske  

 handlere, udstedere og investorer.
Dette kræver, at de danske børser og  

 clearingcentraler sikres gunstige rammebetingelser, så de kan være  

 handlekraftige og markedsorienterede.
Det er endvidere af afgørende  

 betydning, at særlig dansk regulering, der adskiller sig markant fra  

 internationale standarder, og som udgør en barriere for systemernes  

 udvikling, undgås, da sådanne særlige forhold vil virke hæmmende på børsernes  

 konkurrenceevne og dermed kan være en hindring for målsætningen med  

 børsreformen.
 Fondsrådets kompetence skal udnyttes således, at man på samme tid sikrer  

 et tilfredsstillende og betryggende beskyttelsesniveau for alle  

 markedsdeltagere samt en fastholdelse og forbedring af det danske  

 værdipapirmarkeds internationale konkurrenceevne.
Fondsrådet varetager markedstilsynet i tæt og løbende samspil med  

 værdipapirmarkedets virksomheder, herunder fondsbørserne, i kraft af  

 Fondsrådets sammensætning og med Finanstilsynet som sekretariat.  

 Finanstilsynet varetager iøvrigt solvenstilsynet med de enkelte virksomheder  

 på værdipapirmarkedet.
Fondsrådet skal ikke opfattes som eller kunne virke  

 som en »overbestyrelse«, som kunne vanskeliggøre en effektiv  

 fondsbørsfunktion.
En fondsbørsbestyrelse har inden for lovgivningen og  

 tilsynssystemets rammer ansvaret for alle relevante beslutninger vedrørende  

 børsvirksomheden.
 Fondsrådet skal sikre, at de danske værdipapirhandelsregler kan tiltrække  

 nye og fastholde eksisterende aktører på det danske værdipapirmarked.  

 Fondsrådet kan således alene pålægge en fondsbørs at ændre fastsatte regler,  

 såfremt disse ikke opfylder de opstillede minimumskrav, fordi  

 beskyttelsesniveauet for markedsdeltagerne er utilfredsstillende sammenholdt  

 med forholdene på de vigtigste udenlandske markedspladser.
Vurderingen af reguleringen i forhold til udenlandske markeder kan være  

 vanskelig at foretage for markedet som helhed, men vil også kunne ske på  

 afgrænsede reguleringsområder.
Såvel hensynet til udviklingen på  

 konkurrerende markedspladser som hensynet til værdipapirmarkedets likviditet  

 kan f.eks. begrunde anvendelsen af differentierede regler for så vidt angår  

 indberetning og gennemsigtighed.
 Under alle omstændigheder må det tillægges afgørende vægt, at  

 fondsbørserne fører effektivt tilsyn med overholdelse af de fastsatte  

 indberetningsregler, og at Fondsrådet griber ind, hvis dette ikke er  

 tilfældet.
Fondsrådet består af 11 medlemmer, som udnævnes af erhvervsministeren.
Af  

 hensyn til Fondsrådets opgave er det i stk. 2 bestemt, at de pågældende  

 medlemmer skal have økonomisk eller juridisk indsigt og indsigt i  

 værdipapirmarkedets funktion.
For at undgå, at der opstår  

 habilitetsproblemer, er det endvidere bestemt, at medlemmer ikke tillige kan  

 være medlem af ledelsen i en fondsbørs, en autoriseret markedsplads, en  

 clearingcentral, en værdipapircentral, en autoriseret pengemarkedsmægler-  

 eller en værdipapirmæglervirksomhed.
Formanden og næstformanden skal i sit virke være uafhængig og repræsentere  

 generelle samfundsmæssige interesser.
Formanden skal repræsentere  

 økonomisk-erhvervsmæssig sagkundskab, mens næøstformanden skal repræsentere  

 juridisk-erhvervsmæssig sagkundskab.
Det forudsættes, at såvel formanden som  

 næstformanden ikke alene er teoretisk velfunderede, såvel generelt som  

 særligt på værdipapirhandelsområdet, men også besidder erhvervsmæssig  

 indsigt.
Dette gælder såvel med hensyn til finansiel virksomhed som øvrig  

 erhvervsvirksomhed.
Såvel formand som næstformand skal nyde almen tillid  

 blandt såvel udstedere, investorer som værdipapirhandlere.
De øvrige 9 medlemmer udpeges efter indstilling.
Danmarks Nationalbank  

 indstiller et medlem, de institutionelle investorer og de handelsberettigede  

 virksomheder indstiller hver tre medlemmer, obligationsudstederne og  

 aktieudstederne hver et medlem, jf. stk. 3.
 Fondsrådets sekretariatsfunktion varetages af Finanstilsynet, hvorved  

 Tilsynets enhedskarakter bevares, og der gøres brug af Finanstilsynets øvrige  

 ekspertise og faciliteter.
 Dette indebærer, at Fondsrådet er en del af den offentlige forvaltning og  

 at forvaltningsretlige principper skal finde anvendelse for Rådet, ligesom  

 Rådet er underkastet kontrol af Folketingets ombudsmand.
Fondsrådets regler vil blive udstedt som bekendtgørelser.
Disse vil blive  

 offentliggjort i Lovtidende.
Det forudsættes, at Fondsrådet i forbindelse med  

 udstedelse af regler hører relevante organisationer, herunder Foreningen af  

 Statsautoriserede Revisorer og Foreningen af Registrerede Revisorer.
Efter stk. 4 træffes Fondsrådets afgørelser efter loven ved simpelt  

 flertal.
Det må dog forventes, at markedsdeltagerne har en sådan fælles  

 interesse i at opfylde Fondsrådets formål, at der normalt vil være bred  

 enighed bag Fondsrådets afgørelser.
 Med stk. 5 er der givet erhvervsministeren hjemmel til at godkende  

 Fondsrådets forretningsorden.
 Efter stk. 6 skal de regler samt ændringer heri, som fondsbørser,  

 autoriserede markedspladser og clearingcentraler udsteder i medfør af § 19  

 stk. 1-2, § 33, stk. 4, § 41, stk. 3, § 42, stk. 5, § 52, stk. 1-2, og § 54,  

 stk. 4, anmeldes til Fondsrådet.
 I medfør af stk. 7 kan Fondsrådet give de i stk. 6 omfattede virksomheder  

 et pålæg om at ændre allerede vedtagne regler eller udstede supplerende  

 regler til de regler, som den enkelte virksomhed udsteder.
F.eks. skal de børsetiske regler omfatte regler om »best  

 execution«, dvs. at en fondsmægler altid har pligt til at udføre en  

 investors ordre til bedst mulige pris.
Er der ikke fastsat regler, kan  

 Fondsrådet pålægge en fondsbørs at ændre sine børsetiske regler, således, at  

 de omfatter regler om »best execution«.
For så vidt angår børsvirksomhed er udgangspunktet i  

 investeringsservicedirektivet, at det er en offentlig myndighed, der skal  

 fastsætte eller godkende regler om markedet.
For at smidiggøre det danske  

 system er det valgt i stedet at lade initiativretten til regelfastsættelse på  

 en række områder ligge hos den enkelte fondsbørs, dog således at Fondsrådet  

 skal fungere som kompetent myndighed.
Dette foreslås gennemført ved, at  

 reglerne fastsættes af den enkelte fondsbørs, men således at Fondsrådet har  

 mulighed for at gribe ind ved at fastsætte supplerende regler eller meddele  

 den pågældende fondsbørs et pålæg om at ændre reglerne.
 De regler, der fastsættes af en autoriseret markedsplads skal ligeledes  

 anmeldes til Fondsrådet under de samme betingelser, der gælder for  

 fondsbørser.
 For så vidt angår regler udstedt af clearingcentraler henvises til  

 bemærkninger til § 52, stk. 1-2, og § 54, stk. 4.
Til kapitel 26 Tilsyn Til § 84 Formålet med forslaget til lov om værdipapirhandel har været dels at  

 gennemføre en liberalisering af reglerne i relation til den regulerede del af  

 værdipapirmarkedet, dels at lovregulere inden for områder, der ikke tidligere  

 har været lovreguleret samt at implementere visse dele af  

 investeringsservicedirektivet.
 De ikke tidligere lovregulerede områder drejer sig om handel med  

 værdipapirer, herunder unoterede værdipapirer, pengemarkedsmæglere, clearing  

 og afvikling af transaktioner med værdipapirer, netting m.v.
En konsekvens af liberaliseringen er, at tilsynet med markedet og dets  

 virksomheder styrkes.
For at sikre opretholdelse af enhedstilsynet på det  

 finansielle område er det med bestemmelsen i stk. 1 foreslået, at  

 Finanstilsynet fører tilsyn med overholdelsen af loven, herunder tilsyn i sin  

 egenskab af sekretariat for Fondsrådet.
 Med henvisningen i stk. 2 til bank- og sparekasselovens § 50, stk. 4,  

 foreslås det, at erhvervsministeren kan tillade, at der i særlige tilfælde  

 anvendes fremmed bistand ved undersøgelser.
Henvisningen til § 50 b betyder en overførelse af bank- og  

 sparekasselovens tavshedspligtsbestemmelser på Fondsrådets og Finanstilsynets  

 tilsyn efter denne lov.
De samme regler gælder på forsikringsområdet og  

 realkreditområdet.
 Bestemmelsen fastslår som hovedprincip, at de ansatte i Finanstilsynet og  

 Fondsrådet og eksperter, der handler eller har handlet på deres vegne er  

 forpligtede til at hemmeligholde, hvad de gennem deres virksomhed bliver  

 vidende om. § 50 b indeholder dog en række undtagelser om, hvornår fortrolige  

 oplysninger kan videregives.
 Efter ændringen af lov om en indskydergarantifond er § 50 b, stk. 2, med  

 indsættelse af et nyt nr. 10, ændret således, at Folketingets stående udvalg  

 i særlige tilfælde kan få fortrolige oplysninger.
 Med henvisning til § 51 foreslås begrænsninger i de i Finanstilsynet og  

 Fondsrådet ansattes mulighed for at deltage i erhvervsvirksomhed m.v.
 Der gælder for værdipapircentraler særlige regler om tavshedspligt, jf.  

 forslagets § 60 og den gældende lov om en værdipapircentral § 32.
Efter stk. 3 skal Finanstilsynet og Fondsrådet afgive en årlig beretning  

 til Erhvervsministeren om deres virksomhed efter denne lov.
Finanstilsynet  

 udarbejder årligt en liste over regulerede markeder, dvs. fondsbørser og  

 autoriserede markedspladser, til opfyldelse af artikel 16 i Rådets direktiv  

 nr. 93/22/EØF af 10. maj 1993 om investeringsservice i forbindelse med  

 værdipapirer.
Til § 85 Som i andre love på det finansielle område er det fundet hensigtsmæssigt  

 at fastsætte bestemmelser om, at udgifterne ved tilsynet afholdes af de  

 virksomheder, der er under tilsyn.
Der er tale om såvel udgifterne for  

 Finanstilsynet som for Fondsrådet.
Bidragene er tillagt udpantningsret.
Til § 86 Bestemmelsen svarer delvist til § 35, stk. 1, nr. 1 og 4 i nugældende lov  

 om Københavns Fondsbørs, der omfatter Københavns Fondsbørs og  

 børsmæglerselskaber.
Tilsynet med værdipapirhandlernes forretningsgange m.v.  

 skal ses som et supplement til tilsynet efter virksomhedslovene.
Med børsreformen er der lagt vægt på, at virksomhed som  

 værdipapirhandlere, fondsbørser, clearingcentraler, værdipapircentraler,  

 kontoførende institutter, autoriserede markedspladser, autoriserede  

 pengemarkedsmæglere og værdipapirmæglere drives effektivt og betryggende på  

 et forretningsmæssigt grundlag.
Derfor skal virksomhederne have mulighed for  

 hurtigt at tilpasse sig skiftende markedsforhold, idet det først og fremmest  

 er et ledelsesansvar, at lovens regler overholdes.
På den anden side skal  

 Finanstilsynet have mulighed for at gribe ind, når de nævnte virksomheders  

 regler, forretningsgange, kontrol- og sikkerhedsforanstaltninger ikke er  

 betryggende og i overensstemmelse med loven og bestemmelser fastsat i medfør  

 heraf.
 På denne måde får virksomhederne større ansvar og bevægelsesfrihed, mens  

 Finanstilsynets beføjelser i højere grad bliver skønsmæssige.
Til § 87 Bestemmelsens stk. 1 svarer til den nuværende fondsbørslovs § 35, stk. 3,  

 idet stk. 1 dog omfatter alle virksomheder under tilsyn.
Med stk. 2 får Finanstilsynet muligheder for med hjemmel i loven at  

 indhente oplysninger fra andre fysiske og juridiske personer end nævnt i stk.  

 1. Bestemmelsen tænkes bl.a. anvendt i forbindelse med Finanstilsynets  

 behandling af spørgsmål om en given virksomhed er omfattet af denne lov,  

 f.eks. udøvelse af børsvirksomhed eller clearingvirksomhed, uden at det  

 pågældende selskab har indhentet Finanstilsynets tilladelse til at udøve  

 denne form for virksomhed.
Bestemmelsen anvendes endvidere ved  

 Finanstilsynets undersøgelser af om loven overholdes.
Der er behov for denne  

 bestemmelse f.eks. ved undersøgelse af sager om insiderhandel, ved mistanke  

 om kursmanipulation, uredelighed i forbindelse med værdipapirhandel og  

 overtrædelse af bestemmelserne om anmeldelse af besiddelsen af store  

 aktieposter samt indløsningspligt og sager om overtagelsestilbud.  

 Bestemmelsen svarer til konkurrencelovens § 6.
I medfør af Rådets direktiv 88/627/EØF af 12. december 1988 om  

 offentliggørelse af oplysninger ved erhvervelse og afhændelse af en betydelig  

 andel i et børsnoteret selskab eller insiderhandel har Danmark forpligtet sig  

 til at samarbejde med andre EU-landes kompetente myndigheder om overholdelse  

 af direktiverne.
Der bør derfor være hjemmel til, at Finanstilsynet på  

 begæring af tilsynsmyndighederne i andre EU-lande eller lande, der er indgået  

 samarbejdsaftaler med, indhenter oplysninger fra enhver, der må formodes ikke  

 at overholde direktivernes bestemmelser om anmeldelse af besiddelse af store  

 aktieposter eller insiderhandel.
Med den foreslåede bestemmelse har  

 Finanstilsynet fået mulighed for at yde assistance til tilsynsmyndigheder  

 såvel inden for som uden for EØS-samarbejdet, når der er indgået en  

 samarbejdsaftale.
Bestemmelsen i stk. 4 skal ses i overensstemmelse hermed.
Stk. 5 svarer til fondsbørslovens § 35 a, stk. 2, idet der gives mulighed  

 for at indhente oplysninger, herunder i elektronisk form, fra offentlige  

 myndigheder.
Der tænkes særligt på oplysninger fra det centrale  

 personregister og SE-registret.
 Stk. 6 svarer til fondsbørslovens § 35, stk. 4, dog således at stk. 6  

 omfatter fondsbørser, autoriserede markedspladser, clearingcentraler,  

 værdipapircentraler, kontoførende institutter, pengemarkedsmæglere,  

 værdipapirmæglere og værdipapirhandlere.
Til § 88 Bestemmelsen svarer til § 52 b i bank- og sparekasseloven.
I stk. 1 er der  

 givet mulighed for at indbringe afgørelser truffet af Finanstilsynet eller  

 Fondsrådet som 1. instans for Erhvervsministeriets Erhvervsankenævn, dog ikke  

 Finanstilsynets pålæg efter § 87 og sager der er indbragt for Fondsrådet i  

 henhold til stk. 2.
Det er fundet rimeligt at tillægge Fondsrådet kompetence til at være  

 ankeinstans over for de afgørelser, som fondsbørser, clearingcentraler,  

 værdipapircentraler og autoriserede markedspladser træffer over for  

 værdipapirhandlere, udstedere, investorer og clearingdeltagere, jf. stk. 2.  

 Som en sag af vidtrækkende betydning kan nævnes afslag på en ansøgning om  

 tilslutning til en fondsbørs eller clearingcentral eller ophævelse af  

 medlemskabet.
Det samme gælder f.eks. en fondsbørs' afvisning af at optage et  

 værdipapir til notering, eller hvis en fondsbørs nægter at godkende et  

 prospekt, eller hvis en fondsbørs træffer beslutning om, at et værdipapir  

 skal slettes.
 Der er givet mulighed for, at anken kan tillægges opsættende virkning,  

 desuagtet at visse sager, f.eks. inden for clearingområdet allerede må  

 forventes at være gennemført og derfor ikke kan tillægges opsættende  

 virkning.
 I stk. 4 er det foreslået, at en værdipapircentrals afgørelser vedrørende  

 registreringer m.v. og Klagenævnets afgørelser ikke kan indbringes efter stk.  

 1-3, men i stedet indbringes efter § 79.
Til § 89 Med bestemmelsen får Finanstilsynet mulighed for at fastsætte, at  

 værdipapirhandlere, fondsbørser, clearingcentraler, værdipapircentraler,  

 kontoførende institutter, autoriserede markedspladser, autoriserede  

 pengemarkedsmæglere og værdipapirmæglere skal udarbejde materiale, der kan  

 anvendes til statistiske formål.
Bestemmelsen implementerer  

 investeringsservicedirektivets art. 19. Der er med bestemmelsen givet  

 Finanstilsynet mulighed for at indkræve statistiske oplysninger, herunder kan  

 Finanstilsynet pålægge selskaber omfattet af investeringsservicedirektivet at  

 indberette valutastatistik til Danmarks Nationalbank.
Efter stk. 2 kan Danmarks Statistik også indhente oplysninger som nævnt i  

 stk. 1 med henblik på udarbejdelse af statistik.
For at sikre, at de af stk.  

 1 og 2 omfattede selskaber og institutioner ikke skal indberette de samme  

 oplysninger til to forskellige myndigheder forudsættes indhentelse af disse  

 oplysninger koordineret, jf. § 1, stk. 3, i lov om Danmarks Statistik.
De to  

 myndigheder varetager forskellige opgaver og har derfor forskellige  

 interesser med hensyn til indhentelse af oplysninger til statistiske formål.
Til § 90 Bestemmelsen svarer til den nugældende § 27 i lov om en værdipapircentral.
Til § 91 Bestemmelsen svarer til den nugældende § 29 i lov om en værdipapircentral,  

 dog således, at storkundebegrebet er udtaget af stk. 2 og stk. 3.
Til kapitel 27 Inddragelse af tilladelse Til § 92 Bestemmelsen svarer til bank- og sparekasselovens § 43, stk. 1. Det  

 foreslås, at Finanstilsynet kan fratage en fondsbørs, en autoriseret  

 markedsplads, en clearingcentral, en værdipapircentral, en autoriseret  

 pengemarkedsmægler eller en værdipapirmægler retten til at drive virksomhed  

 efter loven, hvis de groft eller gentagne gange tilsidesætter deres  

 forpligtelser efter loven eller regler fastsat i medfør af loven eller pålæg  

 i henhold til § 93, stk. 2, eller såfremt ledelsen ikke er »fit and  

 proper«, jf. stk. 1, nr. 4 eller undlader at påbegynde virksomheden  

 inden 12 måneder efter tilladelsen, eller ikke udøver virksomhed i en  

 6-måneders periode.
Finanstilsynet kan ligeledes fratage et kontoførende  

 institut retten til at virke i henhold til § 62 og § 76, stk. 2, såfremt det  

 kontoførende institut groft tilsidesætter sine forpligtelser m.v.
Bestemmelserne fastlægger, at fondsbørser, clearingcentraler og  

 værdipapircentraler altid skal have en ansvarlig kapital på 40 mio. kr.  

 Bestemmelserne svarer til bank- og sparekasselovens § 44 a, stk. 1. Såfremt  

 den ansvarlige kapital falder under 40 mio. kr., kan Finanstilsynet fastsætte  

 en frist for, hvornår den manglende kapital skal være tilvejebragt.
Det samme  

 gælder, hvis en værdipapircentrals kapitalberedskab, jf. § 82, stk. 1, falder  

 under 1 mia. kr.
Såfremt det forekommer udsigtsløst, kan Finanstilsynet i  

 stedet straks inddrage tilladelsen.
Det samme finder anvendelse på  

 autoriserede markedspladser, autoriserede pengemarkedsmæglere og  

 værdipapirmæglere, såfremt disse ikke opfylder de relevante kapitalkrav.  

 Såfremt egenkapitalen ikke mindst udgør det krævede beløb, kan Finanstilsynet  

 fastsætte en frist til retablering eller straks inddrage tilladelsen til at  

 udøve virksomhed.
 Bestemmelserne gælder også for de efter kapitel 29 omdannede selskaber.
Til 6. afsnit Straffebestemmelser m.v.
Til kapitel 28 Straffebestemmelser m.v.
Til § 93 Forslaget til kapitel 28 om straffebestemmelser er i hovedtræk en  

 videreførelse af kapitel 13 i den gældende fondsbørslov.
 De i forhold til den gældende lov foretagne ændringer er en konsekvens af  

 udvidelsen af det regulerede område.
§§ 46 og 47 i lov om Københavns Fondsbørs er ikke videreført i forslaget,  

 idet Finanstilsynet i overensstemmelse med de almindelige forvaltningsretlige  

 regler gennemfører en skriftlig og i nogle tilfælde mundtlig forhandling,  

 forinden der træffes afgørelse i en given sag.
Der er således ikke behov for  

 de nævnte bestemmelser.
Tilsvarende bestemmelser forefindes heller ikke i  

 bank- og sparekasseloven.
 Strafansvaret ifølge fondsbørslovens § 44, stk. 1, forældes efter 2 år,  

 regnet fra den dag, da den strafbare virksomhed eller undladelse er ophørt.  

 jf. straffelovens § 93, stk. 1, nr. 1, og § 94, stk. 1.
Det har vist sig, at overtrædelser af fondsbørslovens bestemmelser i nogle  

 tilfælde først opdages på så sent et tidspunkt, at strafansvaret er forældet,  

 eller det ikke er muligt at gennemføre undersøgelse og efterforskning af  

 overtrædelserne, inden forældelsen indtræder.
Det gælder f.eks. overtrædelse  

 af reglerne om indberetningspligten for fondshandlere,  

 oplysningsforpligtelser for udstedere og udstedernes indberetningspligt  

 vedrørende erhvervelse og afhændelse af egne aktier.
 Det foreslås derfor at forlænge forældelsesfristen i stk. 1 til 5 år,  

 svarende til bank- og sparekasselovens § 54, stk. 8.
Til § 94 Bestemmelsen svarer til § 44 a i lov om Københavns Fondsbørs, der  

 tilsigter at fastsætte en strafferamme, der svarer til straffen for  

 overtrædelser af en række formueforbrydelser i straffeloven, som insider- og  

 kursmanipulationssager har betydelig lighed med.
Det er en særlig skærpende  

 omstændighed, at kursmanipulation er foretaget med egen eller andres vinding  

 for øje.
Til § 95 Bestemmelsen svarer til fondsbørslovens § 45 og skal medvirke til at  

 Finanstilsynets krav i henhold til loven kan gennemtvinges, hvis det ikke  

 sker af frivillighedens vej.
Til § 96 Med forslaget til § 96 overføres bank- og sparekasselovens  

 strafbestemmelser om overtrædelse af tavshedspligten og afgivelse af urigtige  

 eller vildledende oplysninger, således at de også gælder for fondsbørser,  

 autoriserede markedspladser, clearingcentraler, værdipapircentraler,  

 autoriserede pengemarkedsmæglere, værdipapirmæglere eller kontoførende  

 institutter.
Til 7. afsnit Omdannelsesbestemmelser m.v.
Til kapitel 29 Omdannelsesbestemmelser Til § 97 Formålet med lovforslaget er at skabe lovhjemmel for, at henholdsvis  

 Københavns Fondsbørs, Værdipapircentralen og Garantifonden for Danske  

 Optioner og Futures kan ændre selskabsretlig organisationsform ved at omdanne  

 sig fra fonde til aktieselskaber.
Omdannelsen foreslås at kunne ske på følgende to måder: Modellen i § 98,  

 hvor der etableres en erhvervsdrivende fond, der får overdraget aktier, som  

 modsvarer værdien af fondens reserver på omdannelsestidspunktet, eller den  

 anden model i § 101, hvor fondens reserver indskydes som en bunden  

 fondsreserve i et eller flere aktieselskaber.
Med § 104 gives der også  

 mulighed for at kombinere de to modeller.
De to grundmodeller for omdannelse  

 svarer til, hvad der gælder for sparekassers omdannelse, jf. bank- og  

 sparekasselovens §§ 52 c-52 j.
Siden gennemførelsen af lovgivningen for  

 omdannelse af sparekasser er aktieselskabsloven blevet tilpasset med regler  

 om spaltning, jf. aktieselskabsloven § 136. Disse regler er indarbejdet i  

 nedenstående omdannelsesbestemmelser.
Til § 98 Lovforslaget åbner mulighed for, at de i § 97 nævnte fonde kan træffe  

 beslutning om, at fonden eller fondene skal fusionere med et aktieselskab  

 efter reglerne om fusion i aktieselskabslovens §§ 134-134 i, eller spaltes  

 til et eller flere aktieselskaber efter reglerne om spaltning i  

 aktieselskabslovens § 136, der henviser til aktieselskabslovens §§ 134-134 i.
 I modsætning til, hvad der gælder i aktieselskabslovens § 136, kan  

 spaltning i lovforslaget ikke ske ved delvis overdragelse af aktiver og gæld  

 til et eller flere aktieselskaber.
 Ved at anvende aktieselskabslovens regler om fusion og spaltning,  

 hvorefter fondens eller fondenes aktiver og gæld som helhed overdrages til et  

 eller flere bestående aktieselskaber, opnås, at omdannelsen kan ske uden  

 likvidation, og at den oprindelige drift videreføres indenfor rammerne af  

 aktieselskaberne med ophør af fonden.
 For at sikre, at fondens reserver fortsat anvendes til børs-, clearing-  

 eller registreringsvirksomhed, alt efter hvilken af de i § 97 nævnte fonde  

 der er tale om, foreslås det, at der i forbindelse med fondens fusion med  

 eller spaltning til et eller flere aktieselskaber oprettes en  

 erhvervsdrivende fond, der får overdraget aktier i aktieselskaberne svarende  

 til fondens reserver.
 I det tilfælde, hvor de i § 97 nævnte fonde samtidig har overdraget  

 aktiver og gæld til samme aktieselskab(er), kan de nystiftede fonde, hvis  

 dette ønskes, sammenlægges med fondsmyndighedens godkendelse.
Erhvervsdrivende fonde er omfattet af lov om erhvervsdrivende fonde.
Når  

 en fond ved omdannelse efter lovforslaget opdeles i en fond og et eller flere  

 aktieselskaber undergives alle virksomheder en erhvervsøkonomisk regulering,  

 henholdsvis lov om erhvervsdrivende fonde, aktieselskabsloven og den i  

 forslaget omhandlede lov.
De i § 97 nævnte fondes hovedformål i dag er at drive børs-, clearing-  

 eller registreringsvirksomhed.
Aktieselskabets eller aktieselskabernes og  

 fondens formål bliver tilsammen at videreføre denne virksomhed.
Efter lov om erhvervsdrivende fonde vil en fond kunne have til formål  

 udelukkende at opretholde og videreføre en eller flere virksomheder.
Der  

 kræves ikke noget eksternt uddelingsformål.
 Fonden vil som følge af sit formål kunne geninvestere eventuelt udbetalt  

 udbytte som ny aktiekapital i aktieselskabet eller varetage anden tilknyttet  

 virksomhed.
 I vedtægten sikres, at de i fonden opbyggede reserver anvendes til samme  

 eller lignende formål, hvis hovedformålet konsolidering af børs-, clearing-  

 eller registreringsvirksomheden måtte ophøre.
Ved forslagets stk. 2 tilsigtes at åbne mulighed for en mere smidig  

 omdannelse, enten i tilfælde, hvor en af de i § 97 nævnte fonde har benyttet  

 sig af omdannelse efter stk. 1, eller hvor et andet aktieselskab har opnået  

 tilladelse til at drive virksomhed efter loven.
Den i § 97 nævnte fond kan  

 fusionere med et aktieselskab eller spaltes til flere aktieselskaber, der  

 allerede driver børsvirksomhed, clearingvirksomhed eller  

 registreringsvirksomhed Ved denne model opnås, at der ikke stilles krav om, at en i § 97 nævnt  

 fond ved beslutning om omdannelse skal overdrage aktiver og gæld til et eller  

 flere af selv samme fond ejede eller oprettede aktieselskaber.
Det forudsættes herved, at der i det eller de pågældende aktieselskaber er  

 truffet beslutning om aktiekapitaludvidelse uden fortegningsret for de  

 tidligere aktionærer.
Denne aktieudvidelse (retningsbestemt emission)  

 tilsigter at vederlægge den ved omdannelsen efter stk. 2 nystiftede fond for  

 overdragelse af fondens aktiver efter fradrag af gæld til aktieselskabet.
 Fonden kan således efterfølgende indskyde sin kapital i eksempelvis et  

 aktieselskab, hvori en af de i § 97 nævnte fonde allerede har indskudt sin  

 kapital.
Hvis fonden vælger denne løsning, kan den nystiftede fond sammenlægges med  

 den allerede stiftede fond.
Efter lov om erhvervsdrivende fonde kræver denne  

 beslutning fondsmyndighedens tilladelse.
Med stk. 3 gives der endvidere mulighed for, at aktierne i det eller de  

 nye aktieselskaber kan overdrages til den eksisterende fond, i stedet for som  

 i stk. 1 og 2 til en nystiftet fond.
Dette svarer til den model, der blev  

 anvendt ved omdannelsen af realkreditinstitutter, jf. realkreditlovens  

 kapitel 12. Det er en betingelse for at anvende denne mulighed, at fondens  

 vedtægter giver mulighed herfor.
Det majoritetskrav, der stilles til beslutningen om omdannelse efter stk.  

 1-3, svarer til det krav, der stilles, når der skal vedtages væsentlige  

 beslutninger i øvrigt i de i § 97 nævnte fonde.
Majoritetskravet fremgår  

 således af de gældende vedtægter for Værdipapircentralen og Garantifonden for  

 Danske Optioner og Futures samt af forretningsordenen for Københavns  

 Fondsbørs.
Af stk. 4 fremgår endvidere, at der skal udarbejdes en  

 aktionæroverenskomst for de af stk. 2 omfattede aktieselskaber, der skal  

 godkendes af erhvervsministeren.
De selskaber, der er omfattet af stk. 1, er  

 ikke pålagt dette krav, fordi den fortsættende fond vil være eneaktionær i  

 selskaber.
Af stk. 5 fremgår det, at den fortsættende fond anses for erhvervsdrivende  

 efter lov om erhvervsdrivende fonde.
Ved den fortsættende fond forstås såvel  

 nystiftede fonde efter § 98, stk. 1, 2. pkt. og § 98, stk. 2, 2. pkt. samt en  

 evt. fortsættende fond efter § 98, stk. 1, 3. pkt. og § 98, stk. 2, 3. pkt.  

 Desuden omfattes den eksisterende fond efter stk. 3.
Til § 99 Aktieselskabslovens fusions- og spaltningsregler i kapitel 15 omfatter  

 alene fusion og spaltning mellem aktieselskaber.
Ved udtrykkelig at gøre  

 disse regler anvendelige med de fornødne ændringer på fusion eller spaltning  

 mellem en fond og et eller flere aktieselskaber fastslås princippet om  

 universalsuccession, det vil sige, at aktieselskabet eller aktieselskaberne  

 indtræder i fondens rettigheder og forpligtelser uden debitorskifte i  

 traditionel forstand.
Bestemmelserne i stk. 2 og stk. 3 er konsekvensændringer som følge af, at  

 der gælder særlige regnskabsregler for aktieselskaber, der har tilladelse til  

 at drive virksomhed efter lovforslaget.
Stk. 4 fastslår, at Finanstilsynet  

 skal godkende omdannelsen.
Til § 100 I bestemmelsen foreslås, at de oprettede fonde hver ledes af en bestyrelse  

 på mindst 5 medlemmer.
 I lov om erhvervsdrivende fonde foreskrives det, at en erhvervsdrivende  

 fond ledes af en bestyrelse, der udover de bestyrelsesmedlemmer, der vælges  

 efter de i aktieselskabslovens fastsatte regler om medarbejderes valg af  

 bestyrelsesmedlemmer, består af mindst 3 medlemmer.
 Kravet om 5 bestyrelsesmedlemmer er indsat ud fra tilsvarende  

 betragtninger, som i lovforslagets § 12 begrunder kravet om 5  

 bestyrelsesmedlemmer i et af § 7 omfattet aktieselskab.
 Det følger af det almindelige fondsbegreb i henhold til lov om  

 erhvervsdrivende fonde, at en fond skal have en selvstændig ledelse, hvilket  

 almindeligvis anses for opfyldt, såfremt mindst et af  

 fondsbestyrelsesmedlemmerne er uvildig og uafhængig i forhold til stifter af  

 fonden.
 Det følger endvidere af de almindelige regler om  

 koncernmedarbejderrepræsentation i lov om erhvervsdrivende fonde, at  

 fondsbestyrelsen suppleres med medarbejdervalgte bestyrelsesmedlemmer, hvis  

 fonden er en moderfond.
 Bortset fra reglerne om medarbejderrepræsentation og kravet om mindst 5  

 bestyrelsesmedlemmer bestemmes antallet herefter af fondens  

 vedtægtsbestemmelse herom efter § 7 i lov om erhvervsdrivende fonde.
I stk. 2 fastlægges en hovedregel for valget af bestyrelsen i den  

 fortsættende fond.
Et flertal af medlemmerne udpeges af det ved omdannelsen  

 oprettede aktieselskabs bestyrelse.
Dette flertal skal tillige være medlem af  

 aktieselskabets bestyrelse.
Med denne bestemmelse sikres, at de omdannede  

 virksomheder får en handlekraftig ledelse uden interessemodsætninger mellem  

 fonden og aktieselskabet.
Der findes en tilsvarende bestemmelse i bank- og  

 sparekasselovens § 52 e, stk. 2, vedrørende sparekassers omdannelse.
I stk. 3 fastslås, at hovedreglen om bestyrelsens sammensætning kan finde  

 anvendelse, hvis fonden i forbindelse med omdannelsen erhverver aktier i et  

 enkelt aktieselskab.
Såfremt fonden erhverver aktier i flere aktieselskaber,  

 fastsættes bestyrelsens sammensætning i fondens vedtægter under hensyntagen  

 til dette.
Til § 101 Ved lovforslaget skabes endvidere en anden mulighed for omdannelse af de i  

 § 97 nævnte fonde til aktieselskaber uden etablering af en fond.
 Ved fusion mellem en af de nævnte fonde, og et af fonden oprettet eller  

 ejet aktieselskab, eller ved spaltning til flere af fonden oprettede eller  

 ejede aktieselskaber, indskydes fondens reserver som en bunden fondsreserve i  

 et eller flere aktieselskaber.
 Tilsvarende er der mulighed for, at flere af de i § 97 nævnte fonde  

 samtidig kan overdrage aktiver og passiver til samme aktieselskab(er),  

 således at fondenes fondsreserver sammenlægges i et eller flere  

 aktieselskaber.
 I tilfælde hvor fonden overdrager sine aktiver og passiver til flere  

 aktieselskaber (spaltning), giver lovforslaget mulighed for, at der kun i det  

 ene aktieselskab er indskudt fondsreserve.
Dette betyder, at fondsreserverne ikke nødvendigvis skal overdrages  

 forholdsmæssigt til aktieselskaberne.
Betingelsen for at undlade en  

 forholdsmæssig overdragelse er, at de overdragne aktivers værdi svarer til  

 eller overstiger værdien af den overdragne gæld.
 I lovforslagets stk. 2 gives mulighed for en mere smidig omdannelse i  

 tilfælde, hvor en af de i § 97 nævnte fonde har anvendt omdannelsesmodellen  

 efter stk. 1, eller hvor et andet aktieselskab driver børsvirksomhed,  

 clearingvirksomhed eller registreringsvirksomhed.
 Modellen har den fordel, at fonden kan indskyde sin kapital i et eller  

 flere aktieselskaber, der allerede er oprettet, og hermed sammenlægge sine  

 aktiviteter med aktieselskabernes aktiviteter.
 Reserverne i fonden skal enten smeltes sammen med den i forvejen bundne  

 fondsreserve, der opstod ved omdannelsen af den første fond efter stk. 1  

 eller indkapsles som en bunden fondsreserve i et aktieselskab, der har opnået  

 tilladelse til at drive virksomhed efter loven.
Til § 102 Fondsreserven i aktieselskabet vil ikke kunne anvendes til  

 udbyttebetaling, men kan benyttes til dækning af underskud, hvis de frie  

 reserver ikke slår til.
 Hvis aktieselskabet senere indgår aftale om fusion uden at være det  

 overtagende selskab eller ønsker at spaltes til flere aktieselskaber, vil  

 fusionen eller spaltningen være betinget af, at fondsreserven overtages af et  

 fortsættende aktieselskab på samme vilkår, som gjaldt ved omdannelsen.
Fondsreserven hæfter som nævnt for underskud, når de frie reserver er  

 opbrugt, det vil sige forud for aktiekapitalen og overkursfonden.
Dette  

 gælder kun så længe aktieselskabet driver virksomhed.
Hvis aktionærerne  

 beslutter sig for at opløse aktieselskabet, eller i tilfælde af konkurs, vil  

 fondsreserven skulle udloddes til lignende eller samme formål, som reserven  

 hidtil har være anvendt til, forud for såvel de øvrige reserver som  

 aktiekapitalen.
Dette betyder, at fondsreserven fortsat vil kunne anvendes  

 til støtte af aktieselskaber, der driver børs-, clearing- eller  

 registreringsvirksomhed efter lovforslaget.
Der skal i  

 omdannelsesbeslutningen træffes nærmere afgørelse herom.
Til § 103 Fondsreserven opskrives med en henlæggelse på 10 pct. af den del af  

 aktieselskabets overskud, der ikke medgår til dækning af underskud fra  

 tidligere år.
På sigt må det forventes, at fondsreserven udgør en stadig  

 mindre del af aktieselskabets samlede reserver, og der er indsat en  

 overgrænse for den årlige opskrivning, der ikke må overstige en forrentning  

 svarende til den af skatteministeren fastsatte mindsterente efter skat.
Til § 104 Med stk. 1 bliver det muligt at gennemføre en omdannelse ved kombination  

 af de to grundmodeller beskrevet i §§ 98 og 101. Herved åbnes der mulighed  

 for, at den akkumulerede formue i de eksisterende fonde kan videreføres  

 delvist som aktiekapital i en fortsættende fond og delvist som bunden reserve  

 i et eller flere aktieselskaber med tilladelse til at udøve børs-, clearing-  

 eller registreringsvirksomhed.
Som i §§ 98 og 101 kan fondene i § 97 indskyde aktiver, gæld og bunden  

 fondsreserve i et eller flere aktieselskaber.
For hvert aktieselskab oprettet  

 efter stk. 1 vil det gælde, at aktier svarende til værdien af de modtagne  

 aktiver med fradrag af de modtagne passiver, dvs. gæld og bunden  

 fondsreserve, overdrages til en fortsættende fond.
 Den fortsættende fond kan enten være nystiftet, jf. § 98 stk. 1 og 2,  

 eller være den eksisterende fond, jf. § 98, stk. 3, men anses i begge  

 situationer som en erhvervsdrivende fond, omfattet af lov om erhvervsdrivende  

 fonde.
 I stk. 2 gøres regelsættet for omdannelse ved hjælp af grundmodellerne  

 gældende for den kombinerede omdannelse efter stk. 1 med de nødvendige  

 tilpasninger.
Til 8. afsnit Ændring af andre love Til kapitel 30 Ændring af andre love Som et centralt element i børsreformen indgår, at den lovgivningsmæssige  

 fastfrysning af værdipapirmarkedets institutioner ophæves.
Det skal fremover  

 således være markedet, der afgør, hvor mange og hvilke virksomheder, der skal  

 findes på værdipapirmarkedet.
 For at undgå konkurrenceforvridning skal der også på det skattemæssige  

 område skabes ligestilling både indbyrdes mellem de enkelte børser m.v. og på  

 tværs mellem de forskellige institutioner.
 En sådan skattemæssig ligestilling indebærer, at de 3 fonde (Københavns  

 Fondsbørs, Værdipapircentralen og Garantifonden for Danske Optioner og  

 Futures) skal være skattepligtige efter de almindelige regler om finansiel  

 virksomhed.
Bestemmelserne i kapitel 30 har på den baggrund for det første til formål  

 at indføre skattepligt analogt med, hvad der gælder for et aktieselskab, for  

 Københavns Fondsbørs, Værdipapircentralen og Garantifonden for Danske  

 Optioner og Futures.
Dette sker ved en særlig hjemmel i selskabsskattelovens  

 § 1. Efter bestemmelsen er skattepligten således uafhængig af fondens  

 selskabsretlige status på det tidspunkt, hvor skattepligten indtræder.
 Bestemmelserne har for det andet til formål at ændre fusionsskattelovens  

 regler således, at omdannelse af Københavns Fondsbørs, Værdipapircentralen og  

 Garantifonden for Danske Optioner og Futures til et aktieselskab ikke udløser  

 avancebeskatning af aktiverne i den indskydende fond.
Efter gældende skatteregler har omdannelse af en fond til et aktieselskab  

 skattemæssige konsekvenser for den indskydende fond, idet omdannelsen - i det  

 omfang fonden er skattepligtig - udløser skat af genvundne afskrivninger og  

 af avancer efter f. eks. kursgevinstloven, ejendomsavancebeskatningsloven og  

 aktieavancebeskatningsloven.
Dette gælder også i det tilfælde, hvor den  

 indskydende fond som foreslået er gjort selskabsskattepligtig efter en særlig  

 regel i selskabsskatteloven.
Efter fusionsskattelovens almindelige regler succederer det modtagende  

 selskab i de indskydende selskabers skattemæssige stilling.
Det foreslås, at  

 disse regler også skal finde anvendelse ved omdannelse af de 3 fonde til et  

 aktieselskab.
 Det modtagende aktieselskab vil være skattepligtig efter  

 selskabsskattelovens almindelige regler.
Efter de foreslåede regler i § 98 kan den eksisterende fond opløses uden  

 likvidation ved overdragelse af alle aktiver og al gæld til et eller flere af  

 fonden ejede eller oprettede aktieselskaber eller et eller flere andre  

 aktieselskaber.
Vederlag svarende til forskellen mellem værdien af de  

 indskudte aktiver fratrukket gælden overdrages til en nystiftet fond i form  

 af aktier i et eller flere aktieselskaber.
Omdannelse kan også ske ved, at  

 aktierne i aktieselskabet overdrages til den eksisterende fond.
Efter de foreslåede regler i § 101 kan fonden ligeledes bestemme, at  

 fonden opløses uden likvidation ved overdragelse af aktiver og passiver til  

 et af fonden ejet eller oprettet aktieselskab eller et andet aktieselskab,  

 der har tilladelse til at drive virksomhed efter reglerne i lovforslaget.
I  

 aktieselskabet oprettes en bunden fondsreserve svarende til værdien af de  

 indskudte aktiver efter fradrag af fondens indskudte gæld.
Efter § 102 kan  

 fondsreserven kun anvendes til dækning af underskud, der ikke dækkes af  

 beløb, der kan anvendes til udbytte i aktieselskabet.
I forbindelse med sparekassernes adgang til omdannelse til aktieselskaber  

 i 1988 blev der skabt mulighed for, at sparekassens reserver kunne indskydes  

 som en bunden sparekassereserve i sparekasseaktieselskabet.
I lovforslaget  

 foreslås mulighed for at indskyde en bunden fondsreserve i det modtagende  

 selskab ved omdannelsen af de 3 fonde til et aktieselskab svarende til den  

 mulighed, der i 1988 blev for at oprette en bunden sparekassereserve.
 Lovforslagets § 104 giver mulighed for at kombinere de 2 modeller i  

 lovforslagets § 98 og § 101.
 Efter skattelovgivningens almindelige regler er udgangspunktet, at det  

 modtagende selskab vil være skattepligtig af en sådan modtaget bunden  

 reserve, idet det modtagende selskab ikke yder vederlag herfor.
 Der er imidlertid bindinger på reservens anvendelsesmuligheder, idet den  

 bundne fondsreserve kun kan anvendes til dækning af underskud og først på  

 dette tidspunkt herved komme aktionærerne til gode.
 Det lægges til grund, at det ved gennemførelsen af reglerne for  

 sparekassers omdannelse i 1988 har været lovgivers hensigt, at en bunden  

 sparekassereserve, der oprettes i det modtagende sparekasseaktieselskab, ikke  

 skulle beskattes.
 Det findes rimeligt, at en bunden fondsreserve, som efter lovforslaget kan  

 oprettes ved omdannelsen af de 3 fonde, undergives en skattemæssig behandling  

 svarende til den, som har været tilsigtet for en bunden sparekassereserve.
Det foreslås derfor, at det modtagende aktieselskab ikke skal beskattes af  

 den bundne fondsreserve.
Efter lovforslaget vil den bundne fondsreserve ikke  

 blive beskattet hos det modtagende aktieselskab, hverken når den oprettes,  

 eller når den måtte blive anvendt efter sit formål, dvs. at den anvendes til  

 underskudsdækning.
Der sker efter lovforslaget ingen beskatning af den bundne  

 fondsreserve hverken på tidspunktet for oprettelsen eller anvendelsen.
Som nævnt ovenfor lægges det til grund, at det har været lovgivers  

 hensigt, at der ikke skulle ske beskatning af en bunden sparekassereserve i  

 det modtagende sparekasseaktieselskab.
Med lovforslaget sker der således en  

 lovfæstelse af de skattepolitiske intentioner.
 Det foreslås endvidere at fritage en række dokumenter, der oprettes i  

 forbindelse med afvikling af det lagdelte clearing- og afviklingssystem, for  

 stempelafgift.
Der foreslås endelig visse konsekvensændringer i skattekontrolloven.
Det  

 bemærkes i den forbindelse, at mulighederne for mere liberale handelsmåder  

 for værdipapirer i nogen grad kan medføre ulemper for skattekontrollen.
Der  

 vil senere efter nærmere overvejelser blive fremsat lovforslag til  

 imødegåelse heraf.
Til § 105 Til nr. 1 Selskabsskatteloven undtager Københavns Fondsbørs og Værdipapircentralen  

 for skattepligt.
Værdipapircentralen er efter selskabsskattelovens § 3, stk.  

 1, nr. 12, i sin helhed undtaget fra skattepligt, mens Københavns Fondsbørs  

 efter selskabsskattelovens § 3, stk. 1, nr. 18, kun er fritaget for  

 skattepligt af indtægt ved institutionens almindelige statutmæssige  

 virksomhed.
Skattefritagelsen gælder således ikke indtægt ved drift,  

 udlejning eller bortforpagtning af fast ejendom eller ved anden  

 erhvervsmæssig virksomhed.
Da Københavns Fondsbørs udelukkende har indtægter,  

 der vedrører den statutmæssige virksomhed, er Københavns Fondsbørs i praksis  

 fritaget for beskatning.
 Garantifonden for Danske Optioner og Futures er skattepligtig efter  

 selskabsskattelovens § 1, stk. 1, nr. 6. Efter denne bestemmelse er  

 Garantifonden kun skattepligtig af indtægt ved erhvervsmæssig virksomhed samt  

 fortjeneste eller tab ved afhændelse, afståelse eller opgivelse af  

 formuegoder, der har eller har haft tilknytning til den erhvervsmæssige  

 virksomhed.
Det foreslås, at Københavns Fondsbørs, Værdipapircentralen og  

 Garantifonden for Danske Optioner og Futures fra og med indkomståret 1997  

 bliver skattepligtige efter selskabsskattelovens regler om et aktieselskab.  

 Da der efter de foreslåede regler i lov om værdipapirhandel ikke er krav om,  

 at Københavns Fondsbørs og Værdipapircentralen skal være omdannet til et  

 aktieselskab på det tidspunkt, hvor skattepligten efter lovforslaget  

 indtræder, kan skattepligten for disse 2 fonde kun gennemføres ved en særlig  

 hjemmel i selskabsskattelovens § 1, stk. 1, nr. 2 c.
Tilsvarende gælder for  

 Garantifonden for Danske Optioner og Futures, der på det nævnte tidspunkt  

 overflyttes fra beskatning efter selskabsskattelovens § 1, stk. 1, nr. 6, til  

 beskatning som for et aktieselskab.
Såfremt omdannelse af fonden til et aktieselskab sker efter de foreslåede  

 regler i § 98, stk. 3, hvorefter aktierne i det modtagende aktieselskab  

 overdrages til den eksisterende fond, vil den eksisterende fond (fortsat)  

 være skattepligtig efter den foreslåede bestemmelse i selskabsskattelovens §  

 1, stk. 1, nr. 2 c.
Kun for Københavns Fondsbørs er der krav om omdannelse  

 til et aktieselskab, medens Garantifonden for Danske Optioner og Futures og  

 Værdipapircentralen kan forsætte som fonde.
Der er efter gældende regler ikke mulighed for, at en erhvervsdrivende  

 fond, der beskattes efter fondsbeskatningslovens regler, kan opnå  

 sambeskatning med et aktieselskab m.v.
Lovforslaget indeholder derfor ikke  

 mulighed for sambeskatning, når der er tale om en fond, der beskattes på  

 samme måde som et aktieselskab efter den særlige bestemmelse i  

 selskabsskattelovens § 1, stk. 1, nr. 2 c.
Til nr. 2 Efter selskabsskattelovens § 1, stk. 1, nr. 18, er Københavns Fondsbørs  

 undtaget fra skattepligt efter selskabsskatteloven.
Fritagelsen gælder dog  

 kun for indtægt ved institutionens almindelige statutmæssige virksomhed, men  

 ikke for indtægt ved drift, udlejning eller bortforpagtning af fast ejendom  

 eller ved anden erhvervsmæssig virksomhed.
Omdannelsen til et aktieselskab efter reglerne i kapitel 29 om  

 omdannelsesbestemmelser i lovforslaget kan ikke anses for et led i den  

 statutmæssige virksomhed for Københavns Fondsbørs.
Omdannelsen til et  

 aktieselskab vil som konsekvens have, at der udløses avancebeskatning hos  

 Københavns Fondsbørs.
 Med den foreslåede bestemmelse opnås, at omdannelsen til et aktieselskab  

 indtil den 31. december 1996 efter reglerne i lovforslagets §§ 98-104 ikke  

 medfører, at Københavns Fondsbørs herved bliver skattepligtig med den  

 konsekvens, at der skal ske beskatning af avancen af de ved omdannelsen til  

 et aktieselskab overdragne aktiver.
 Den i selskabsskattelovens § 3, stk. 1, nr. 18, foreslåede udvidelse af  

 skattefriheden til også at omfatte omdannelse af Københavns Fondsbørs til et  

 aktieselskab har som nævnt kun virkning ved omdannelse af Københavns  

 Fondsbørs til et aktieselskab til og med den 31. december 1996. Bestemmelsen  

 i selskabsskattelovens § 3, stk. 1, nr. 18, foreslås, jf. lovforslagets §  

 105, nr. 3, ophævet med virkning fra og med indkomståret 1997, hvor der efter  

 lovforslagets § 105, nr. 1, indtræder skattepligt for Københavns Fondsbørs.
Til nr. 3 Som en konsekvens af, at Københavns Fondsbørs og Værdipapircentralen  

 bliver skattepligtige efter den særlige hjemmel i selskabsskattelovens § 1,  

 stk. 1, nr. 2 c, kan bestemmelserne om skattefritagelse for de 2  

 institutioner i selskabsskattelovens § 3 ophæves.
Til nr. 4-8 Der er tale om konsekvensændringer som følge af den i lovforslagets § 105,  

 nr. 1, foretagne ændring af selskabsskatteloven.
Til nr. 9 og 12 Garantifonden for Danske Optioner og Futures er kun skattepligtig af  

 indtægt ved erhvervsmæssig virksomhed samt fortjeneste eller tab ved  

 afhændelse, afståelse eller opgivelse af formuegoder, der har eller har haft  

 tilknytning til den erhvervsmæssige virksomhed.
Garantifonden kan således  

 have såvel indkomst, der er skattepligtig efter selskabsskattelovens § 1,  

 stk. 1, nr. 6, som indkomst, der falder uden for den nævnte bestemmelse, og  

 som dermed er skattefri.
 Der skal derfor ved indtræden af skattepligt både fastsættes regler om  

 indgangsværdier af aktiver, der hidtil ikke har været omfattet af  

 skattepligten, og regler om de aktiver, der er skattepligtige på tidspunktet  

 for overgangen til beskatning efter den foreslåede regel i  

 selskabsskattelovens § 1, stk. 1, nr. 2 c.
 For de aktiver, der allerede er skattepligtige på tidspunktet for  

 overflytning fra beskatning efter selskabsskattelovens § 1, stk. 1, nr. 6,  

 til beskatning efter selskabsskattelovens § 1, stk. 1, nr. 2 c, foreslås det  

 ved en ny bestemmelse i selskabsskattelovens § 35 J, stk. 5, at lade  

 bestemmelsen i selskabsskattelovens § 35 J, stk. 1, finde tilsvarende  

 anvendelse.
 Efter selskabsskattelovens § 35 J, stk. 1, finder selskabsskattelovens § 5  

 C, stk. 2, anvendelse, hvilket indebærer, at de formuegoder, der er i behold  

 hos fonden på tidspunktet for overgangen, anses som anskaffet på de  

 tidspunkter og til de anskaffelsessummer og formål, hvortil de oprindeligt er  

 erhvervet.
 For de aktiver, der ikke er skattepligtige på tidspunktet for overgang fra  

 og med indkomståret 1997 til beskatning efter selskabsskattelovens § 1, stk.  

 1, nr. 2 c, foreslås der regler om skattemæssige indgangsværdier ved en ny  

 bestemmelse i selskabsskattelovens § 35 K, stk. 7. Efter denne bestemmelse  

 finder selskabsskattelovens § 35 K, stk. 1-4, tilsvarende anvendelse.
Til nr. 10 Den foreslåede ændring vedrører både de 3 fonde, som lovforslaget gælder  

 for, samt selskaber og foreninger m.v., der skal anvende reglerne i  

 selskabsskattelovens § 35 K.
I selskabsskattelovens § 35 K, stk. 1, er der fastsat regler om, at en  

 forening ved overgang til beskatning for så vidt angår anskaffelsessummer for  

 aktier kan vælge mellem faktiske anskaffelsessummer og indgangsværdier.
Som  

 reglen er udformet, kan foreningen i alle tilfælde vælge den værdi, der giver  

 den mindste gevinst/det største tab.
Man kan således opnå, at gevinster, der  

 er optjent inden overgangen, ikke beskattes, medens man samtidig får  

 fradragsret for tab inden overgangen.
Dette stemmer imidlertid ikke overens  

 med de overgangsregler, der har været knyttet til de seneste ændringer af  

 aktieavancebeskatningsloven.
 På den baggrund foreslås det at ændre reglen således, at foreningens valg  

 mellem faktiske anskaffelsessummer og indgangsværdier skal træffes for  

 samtlige aktier under et.
Til nr. 11 Der er tale om en redaktionel ændring.
Til nr. 13 Det foreslås ved en ny bestemmelse i selskabsskattelovens § 35 N at lade  

 overgangsbestemmelserne i fondsbeskatningslovens §§ 16-19 og  

 selskabsskattelovens § 35 K, stk. 1-4, finde tilsvarende anvendelse for  

 Københavns Fondsbørs og Værdipapircentralen ved overgang til beskatning efter  

 selskabsskattelovens § 1, stk. 1, nr. 2 c.
 Efter de nævnte bestemmelser fastsættes særlige indgangsværdier for  

 aktiver og passiver, der ikke tidligere har være undergivet beskatning efter  

 selskabsskatteloven.
 Fondsbeskatningslovens §§ 16-19 indeholder regler om fastsættelsen af  

 indgangsværdier for opgørelsen af skattemæssige afskrivninger m.v. i det  

 tilfælde, hvor fonden efter de hidtil gældende regler ikke har kunnet  

 foretage skattemæssige afskrivninger på det pågældende aktiv.
Selskabsskattelovens § 35 K, stk. 1-4, indeholder regler, der fastsætter  

 indgangsværdier for opgørelse af fortjeneste eller tab ved afhændelse af fast  

 ejendom, værdipapirer og goodwill, der skal finde anvendelse ved gensidige  

 forsikringsforeningers overgang til beskatning.
Den foreslåede bestemmelse  

 indebærer, at Københavns Fondsbørs og Værdipapircentralen får samme  

 overgangsregler som dels de gensidige forsikringsforeninger, dels en række  

 andelsselskaber, der ved lov nr. 374 af 18. maj 1994 (Andelsselskaber) blev  

 overflyttet til almindelig selskabsbeskatning, har.
Til § 106, nr. 1, § 107, § 108, nr. 1, 2 og 4, § 109 og § 110 Der er tale om konsekvensændringer som følge af den i lovforslagets § 105,  

 nr. 1, foretagne ændring af selskabsskatteloven.
Til § 106, nr. 2 Der er tale om en redaktionel ændring som følge af lovforslagets § 4, stk.  

 1.
Efter den nævnte lovbestemmelse har kun pengeinstitutter,  

 fondsmæglerselskaber, realkreditinstitutter, kreditinstitutter med særlig  

 tilladelse, Danmarks Nationalbank samt Kongeriget Danmarks Hypotekbank og  

 Finansforvaltning ret til erhvervsmæssigt at rette henvendelse til  

 offentligheden og tilbyde sig som køber, sælger eller formidler af  

 værdipapirer.
Undtaget er dog omsættelige pantebreve med pant i fast ejendom  

 eller løsøre.
 Det fremgår heraf, at der kun i meget ringe omfang vil være adgang til at  

 drive personlig erhvervsmæssig virksomhed med køb, salg og formidling af  

 værdipapirer, herunder personlig virksomhed som vekselerer eller bankier.
 Det foreslås derfor, at kursgevinstlovens § 3, stk. 1, omformuleres,  

 således at vekselerere og bankierer ikke længere nævnes som eksempler på  

 personer, der skal medregne gevinst og tab på fordringer omfattet af  

 kursgevinstlovens § 1 til den skattepligtige indkomst.
 I det omfang der fortsat drives personlig vekselerer- eller  

 bankiervirksomhed, vil en sådan virksomhed fortsat være omfattet af  

 kursgevinstlovens § 3, stk. 1. Bestemmelsens anvendelsesområde ændres ikke.
Til § 108, nr. 3 § 4 i aktieavancebeskatningsloven handler om beskatning af aktier med en  

 ejertid på 3 år eller mere.
I bestemmelsen sondres der mellem børsnoterede og  

 unoterede aktier.
Børsnoterede aktier defineres med en henvisning til § 40 i  

 lov om Københavns Fondsbørs.
Denne lov ophæves i forbindelse med indførelsen  

 af lov om værdipapirhandel.
Dette nødvendiggør ændringen af  

 aktieavancebeskatningslovens § 4.
 Efter forslaget til ændring af aktieavancebeskatningslovens § 4 er  

 børsnoterede aktier for det første aktier, der noteres på en dansk fondsbørs,  

 som er godkendt af Finanstilsynet i medfør af lovforslagets kapitel 4. For  

 det andet er børsnoterede aktier aktier, der noteres på en udenlandsk  

 fondsbørs, omfattet af lovforslagets § 16, stk. 1, nr. 2 eller 3 (fondsbørser  

 i EU- og EØS-lande). For det tredje er børsnoterede aktier aktier, der  

 noteres på en udenlandsk fondsbørs, som er anerkendt af Finanstilsynet i  

 medfør af lovforslagets § 16, stk. 1, nr. 4. Andre aktier (herunder aktier,  

 der er suspenderet fra noteringen), anses efter aktieavancebeskatningslovens  

 § 4 for unoterede.
Til § 111 Forslagene er redaktionelle.
Til § 112 Til nr. 1 Ved lov nr. 843 af 21. december 1988 (Sparekassers omdannelse til  

 aktieselskaber) blev der i fusionsskatteloven fastsat regler om sparekassers  

 omdannelse til aktieselskaber.
Formålet var at foretage justeringer af  

 skattereglerne som følge af industriministerens forslag om ændring af bank-  

 og sparekasseloven, således at sparekasserne kunne omdannes til  

 aktieselskaber ved fusion med et sparekasseaktieselskab.
Skattereglerne går  

 ud på, at fusionen ikke udløser likvidationsbeskatning af den ophørende  

 sparekasse.
Ved et ændringsforslag til industriministerens lovforslag blev der i bank-  

 og sparekasseloven, §§ 52 h-j, skabt mulighed for omdannelse af sparekasser  

 til aktieselskaber uden etablering af en fond.
Ved fusionen mellem  

 sparekassen og det af sparekassen ejede eller oprettede aktieselskab  

 indskydes sparekassens reserver efter de nævnte regler som en bunden  

 sparekassereserve i sparekasseaktieselskabet.
Der sker således en indkapsling  

 af reserverne på en bunden konto i det modtagende pengeinstitut.
Det blev  

 endvidere fastsat, at sparekassereserven ikke kan anvendes til  

 udbyttebetaling, men den kan anvendes til dækning af underskud, hvis de frie  

 reserver ikke slår til.
Det lægges til grund, at det har været lovgivers intentioner, at den  

 bundne sparekassereserve ikke skal medregnes til den skattepligtige indkomst  

 hos det modtagende sparekasseaktieselskab.
Med lovforslaget sker der en  

 lovfæstelse af disse intentioner, idet det fastsættes, at den bundne  

 sparekassereserve ikke skal medregnes til den skattepligtige indkomst hos det  

 modtagende sparekasseaktieselskab.
 Hvis den bundne sparekassereserve som nævnt i § 52 h i lov om banker og  

 sparekasser m.v. herefter anvendes til dækning af underskud, sker der ingen  

 beskatning af den del af reserven, som anvendes til underskudsdækning.
 Der henvises i øvrigt til bemærkningerne nedenfor under lovforslagets §  

 112, nr. 2.
Til nr. 2 Efter reglerne i lovforslagets kapitel 29 kan Københavns Fondsbørs,  

 Værdipapircentralen og Garantifonden for Danske Optioner og Futures omdannes  

 til aktieselskaber.
 Ved omdannelsen er der alene tale om omstrukturering af en virksomhed, der  

 i øvrigt fortsætter uændret.
 Fusionsskatteloven omfatter ikke omdannelse af fonde, der er  

 skattepligtige efter selskabsskattelovens § 1, stk. 1, nr. 2 c (Københavns  

 Fondsbørs, Værdipapircentralen og Garantifonden for Danske Optioner og  

 Futures), når aktieselskabet er det modtagende selskab.
 Det foreslås derfor, at det i en ny bestemmelse i fusionsskattelovens § 14  

 h, stk. 1, fastsættes, at bestemmelserne i fusionsskattelovens § 5, § 6, stk.  

 1, 3, 4 og 6, § 7, § 8 og § 10, stk. 2, finder tilsvarende anvendelse.
 Efter lovforslaget kan overdragelse ske til flere aktieselskaber.
Det fastsættes derfor, at hvis overdragelsen sker til flere  

 aktieselskaber, kan det modtagende selskab alene overtage den del af den  

 indskydende fonds skattemæssige afskrivninger, nedskrivninger og  

 henlæggelser, der vedrører de overtagne aktiver.
Bestemmelsen svarer til  

 reglerne om spaltning i fusionsskattelovens § 15 b, stk. 2. Efter  

 lovforslaget finder fusionsskattelovens § 15 b, stk. 3, tilsvarende  

 anvendelse (i stedet for § 7, stk. 2). Efter denne bestemmelse påhviler det  

 de modtagende selskaber at indgive selvangivelse for tiden fra udløbet af  

 sidste sædvanlige indkomstår og indtil spaltningsdatoen.
 De foreslåede regler har den virkning, at der i den indskydende fond ikke  

 udløses skat af genvundne afskrivninger, goodwill eller af gevinster efter  

 kursgevinstloven.
Efter fusionsskatteloven succederer det modtagende selskab i de  

 indskydende selskabers skattemæssige stilling.
Dette princip vil efter  

 lovforslaget finde tilsvarende anvendelse, når de 3 nævnte fonde omdannes til  

 et aktieselskab.
Fondens formuegoder behandles ved opgørelsen af det modtagende selskabs  

 skattepligtige indkomst, som om de var anskaffet af det modtagende selskab på  

 de tidspunkter, hvor de er erhvervet af den indskydende fond.
Endvidere anses  

 fondens formuegoder ved indkomstopgørelsen for det modtagende selskab for  

 erhvervet af det modtagende selskab for de anskaffelsessummer, som fonden har  

 erhvervet de pågældende formuegoder for.
De skattemæssige konsekvenser af den  

 skattefrie succession er, at beskatningen af avancer eller tab først  

 indtræder, når selskabet afhænder aktivet.
 Når fonden den 1. januar 1997 eller senere omdanner sig til et  

 aktieselskab, jf. den foreslåede regel i fusionsskattelovens § 14 h, stk. 1,  

 bliver aktieselskabet skattepligtigt efter selskabsskattelovens § 1, stk. 1,  

 nr. 1. I denne situation succederer selskabet i de for fonden gældende  

 skattemæssige værdier.
Efter fusionsskattelovens almindelige regler, jf. § 8, stk. 6, er der ikke  

 adgang til at overføre underskud fra den indskydende fond til det modtagende  

 selskab.
Efter den nævnte bestemmelse kan underskud fra før fusionen ikke  

 fratrækkes ved opgørelsen af det modtagende selskabs skattepligtige indkomst,  

 medmindre selskaberne har været sambeskattede indtil fusionsdatoen og i de  

 seneste 5 indkomstår forud herfor.
Denne regel ændres der som udgangspunkt  

 ikke på for de pågældende 3 fonde.
I det tilfælde, hvor fonden omdanner sig til et aktieselskab ved at  

 overdrage aktiver og gæld som helhed til et aktieselskab, der ejes eller  

 stiftes af fonden, og hvori fonden på tidspunktet for overdragelse ejer alle  

 aktierne, er der imidlertid ingen mulighed for at spekulere i overførsel af  

 skattemæssige underskud fra et skattesubjekt til et andet.
Det foreslås i  

 denne situation at lade det modtagende aktieselskab fremføre fondens  

 eventuelle skattemæssige underskud fra tidligere indkomstår.
Det er fastsat  

 som en betingelse, at der er tale om et selskab, som ikke tidligere har  

 drevet erhvervsmæssig virksomhed, idet underskuddet i modsat fald ville kunne  

 udnyttes til modregning i et allerede eksisterende overskudsgivende  

 aktieselskab.
 Med den foreslåede bestemmelse i fusionsskattelovens § 14 h, stk. 2,  

 bliver det nævnte tilfælde undtaget fra den generelle bestemmelse i  

 fusionsskattelovens § 8, stk. 6. Efter den foreslåede bestemmelse er det  

 derimod ikke muligt at overføre et eventuelt skattemæssigt underskud i fonden  

 til fordeling mellem to eller flere modtagende aktieselskaber.
 Det bemærkes, at den nystiftede fond, jf. § 98, stk. 1, der modtager  

 aktierne, som udgangspunkt vil være skattepligtig af værdien heraf.
Ved lov nr. 180 af 23. marts 1995 om afskaffelse af skatteårsbegrebet,  

 beskatning ved selskabers opløsning m.v. og objektivering og forenkling af  

 dispensationsbestemmelser m.v. er der gennemført regler om, at gaver til en  

 fonds bundne kapital alene skal medregnes til den skattepligtige indkomst,  

 såfremt gaven skal anvendes til uddeling, eller hvis det i vedtægten er  

 bestemt, at kapitalen i løbet af et nærmere fastsat tidsrum skal anvendes til  

 uddeling.
De ændrede regler har virkning fra den 1. juli 1995.
I den foreslåede bestemmelse i § 102, stk. 1, fastsættes, at den bundne  

 reserve kan bruges til dækning af underskud, hvis de frie reserver ikke slår  

 til.
Derimod kan reserven ikke anvendes til udbyttebetaling.
Hvis  

 aktieselskabet senere indgår aftale om fusion uden at være det overtagende  

 selskab eller spaltes til flere selskaber, vil fusionen eller spaltningen  

 efter den foreslåede § 102, stk. 3, være betinget af, at fondsreserven  

 overtages af det fortsættende selskab på samme vilkår, som der gjaldt ved  

 omdannelsen af fonden til et aktieselskab.
 I den foreslåede bestemmelse i fusionsskattelovens § 14 h, stk. 3,  

 fastsættes, at en bunden fondsreserve som nævnt i lovforslagets § 101, stk. 1  

 og 2, ikke medregnes ved opgørelsen af den skattepligtige indkomst for et  

 modtagende aktieselskab på tidspunktet for oprettelsen af den bundne  

 fondsreserve.
 Hvis den bundne reserve helt eller delvis anvendes efter sit formål, skal  

 den del af reserven, som anvendes til underskudsdækning, ikke medregnes ved  

 opgørelsen af selskabets skattepligtige indkomst.
 Efter den foreslåede bestemmelse i fusionsskattelovens § 14 h, stk. 4,  

 anses de aktier, som den erhvervsdrivende fond modtager, jf. lovforslagets §  

 98, stk. 1-3, eller § 104, for anskaffet på det tidspunkt, hvor omdannelsen  

 er vedtaget i den sidste af de involverede fonde eller selskaber.
Efter lovforslaget anses aktier i det modtagende selskab, som den  

 indskydende fond modtager i forbindelse med tilførslen, for at være erhvervet  

 for et beløb, der svarer til den skattemæssige værdi af de tilførte aktiver  

 og passiver på tilførselsdatoen.
Den skattemæssige værdi af de tilførte  

 aktiver og passiver skal efter forslaget opgøres efter de regler, der er  

 fastsat herom i 4, stk. 3 og 5, i lov om skattefri virksomhedsomdannelse.  

 Bestemmelsen svarer til bestemmelsen i fusionsskattelovens § 15 d, stk. 4.
 Den skattemæssige værdi er i de nævnte bestemmelser i lov om skattefri  

 virksomhedsomdannelse defineret som handelsværdien med fradrag af den  

 skattepligtige fortjeneste, der ville være konstateret ved et sådant salg.
 Sker omdannelsen efter § 101, stk. 1 og 2, finder skattelovgivningens  

 almindelige regler anvendelse for så vidt angår de eksisterende aktionærer i  

 det modtagende selskab og de nye aktionærer, som tegner aktier i det  

 modtagende selskab i forbindelse med omdannelsen.
Til § 113 Der er tale om en redaktionel ændring som følge af lovforslagets § 4, stk.  

 1.
 Der henvises til bemærkningerne til lovforslagets § 106, nr. 2.
Til § 114 Den foreslåede stempelfritagelse skal ses i sammenhæng med børsreformen og  

 målsætningen om at skabe rammerne for et effektivt og konkurrencedygtigt  

 dansk værdipapirmarked.
Et væsentligt element heri består i at få skabt et  

 velfungerende afviklingssystem, hvor afviklingen af værdipapirhandelen  

 samtidig sker på en sikker måde.
Efter de gældende stempelregler vil der ved etablering af et lagdelt  

 clearings- og afviklingssystem, hvor markedsdeltagernes risiko begrænses til  

 et minimum, skulle betales stempelafgift, idet långivning og  

 sikkerhedsstillelse i mange situationer vil være stempelpligtige.
Sådanne  

 stempelpligtige aftaler er dog hidtil kun blevet indgået i et meget begrænset  

 omfang.
 Den øgede fokusering på risici såvel hos myndigheder som blandt aktørerne  

 på de finansielle markeder har dog de senere år både skærpet kravet til  

 afviklingssystemernes indretning og har betydet, at selv kortvarige lån alene  

 ydes mod sikkerhed.
Det er på denne baggrund foreslået at gennemføre en stempelfritagelse på  

 et velafgrænset område, hvorved afsmittende virkninger på andre dele af  

 stempelafgiftsloven undgås.
De dokumenter, der er omfattet af den foreslåede  

 stempelfritagelse, oprettes næppe i dag, og i det omfang de gældende  

 stempelregler blev opretholdt, ville de næppe heller fremover blive oprettet.
 Bestemmelsen bygger på lovforslagets bestemmelser om clearing og  

 afvikling, hvor begreberne clearingcentraler og clearingdeltagere er  

 afgrænset.
Efter den foreslåede bestemmelse i stempellovens § 62, stk. 1, nr. 13,  

 stempelfritages dokumenter om sikkerhedsstillelse og andre forpligtelser  

 overfor clearingcentraler, clearingdeltagere eller selskaber eller  

 institutioner, der er omfattet af lovforslagets § 4, stk. 1, når  

 sikkerhedsstillelsen vedrører clearing og afvikling af køb af værdipapirer,  

 hvor en clearingcentral medvirker.
En eventuel kredittid må dog ikke  

 overstige 3 bankdage.
Ved eventuel kredittid tænkes der på, at der vil være  

 maksimalt 3 bankdage til at afslutte afviklingsforretningen.
Der er således  

 ikke tale om egentlig långivning.
Den foreslåede bestemmelse omfatter ethvert dokument om  

 sikkerhedsstillelse og andre forpligtelser overfor clearingcentraler,  

 clearingdeltagere og Danmarks Nationalbank, der oprettes i forbindelse med  

 clearing og afvikling af værdipapirtransaktioner.
Omfattet af  

 stempelfritagelsen er bl.a. garantierklæringer, hvor clearingdeltagere over  

 for clearingcentraler forpligter sig til at indestå for kunders køb af  

 værdipapirer, aftaler i medfør af den i værdipapirhandelsloven foreslåede  

 panteret, der skal tjene som sikkerhed for afviklingskreditter,  

 håndpantsætning for marginkrav og lignende.
Efter bestemmelsen fritages endvidere for stempelafgift dokumenter om  

 sikkerhedsstillelse for forpligtelser over for clearingcentraler og  

 clearingdeltagere som følge af marginkrav og lignende, eksempelvis ved  

 kontrakter om afledte instrumenter, og dokumenter om sikkerhedsstillelse i  

 forbindelse med afviklingsfremmende værdipapirudlån, der formidles af  

 clearingcentraler og -deltagere.
Det omfatter således også clearingcentralers  

 aktiviteter i forbindelse med netting.
Den netting, der finder sted gennem  

 betalingssystemer, og som skal afvikles over konti i Nationalbanken, jf.  

 bemærkningerne til § 57, er i forvejen efter de gældende regler fri for  

 stempelafgift.
Dokumenter om sikkerhedsstillelse i forbindelse med clearing og afvikling  

 af værdipapirhandel, der gennemføres uden en clearingcentrals medvirken, vil  

 derimod ikke være omfattet af den foreslåede stempelfritagelse.
Ved en  

 clearingcentrals medvirken forstås i denne forbindelse enhver transaktion,  

 der er indrapporteret til en clearingcentral, og som indgår i centralens  

 clearing og afvikling.
Det kræves derimod ikke, at clearingcentralen er part  

 i transaktionen.
Efter de gældende regler hæfter de kontoførende institutter solidarisk og  

 ubegrænset uden særskilt aftale herom for fejl begået i Værdipapircentralen.  

 Denne hæftelse medfører ikke stempelpligt, fordi det ikke er nødvendigt at  

 oprette særskilte dokumenter herom.
Ved den foreslåede bestemmelse i § 82  

 forudsættes det, at de kontoførende institutter påtager sig en beløbsmæssigt  

 begrænset hæftelse på 1 mia. kr.
Der henvises i øvrigt til bemærkningerne til  

 § 82.
 På baggrund af, at der er tale om en garantistillelse, som hidtil har  

 været stempelfri, fordi det ikke var nødvendigt at oprette særskilt dokument  

 herfor, er det fundet rimeligt at fritage den nu begrænsede, men  

 stempelpligtige garantistillelse for stempelafgiften på 3 promille.
 Endvidere foreslås det i nr. 2 at udvide kredsen af virksomheder, der er  

 omfattet af stempelfritagelsen i stempellovens § 62, stk. 6.
 Efter de gældende bestemmelser er dokumenter om lån mod håndpant, som  

 pengeinstitutter og fondsbørsvekselerere som led i deres virksomhed optager i  

 pengeinstitutter, fritaget for stempelafgift.
 Efter forslaget udvides denne bestemmelse således, at den omfatter  

 samtlige de institutioner og selskaber, der er omfattet af lovforslagets § 4,  

 stk. 1. Det drejer sig udover pengeinstitutter om fondsmæglerselskaber,  

 realkreditinstitutter, kreditinstitutter med særlig tilladelse, Danmarks  

 Nationalbank og Kongeriget Danmarks Hypotekbank og Finansforvaltning.
 Endvidere udvides bestemmelsen til at omfatte lån mod håndpant ydet mellem  

 de ovenfor nævnte og clearingcentraler og en række institutionelle investorer  

 (Arbejdsmarkedets Tillægspension, Lønmodtagernes Dyrtidsfond, Den Sociale  

 Pensionsfond, livsforsikringsselskaber og pensionskasser), men ikke mellem  

 disse sidstnævnte indbyrdes.
 Dette forslag skal ses i sammenhæng med behovet for, at kapitalmarkedet  

 kan tilføres en ønsket likviditet og et varieret udbud ved omsætning i  

 forbindelse med såkaldte repoforretninger fra de værdipapirbeholdninger, der  

 findes hos de sidstnævnte deltagere.
Til § 115 Der er tale om en konsekvensændring som følge af lovforslagets § 105, nr.  

 3.
Til § 116 Som følge af et ønske om at styrke investorernes repræsentation i  

 Værdipapircentralens bestyrelse, indtil Centralen omdannes til et  

 aktieselskab, udvides denne med yderligere et medlem, som skal repræsentere  

 ejerne af fondsaktiverne.
 Da bestyrelsen herved kan komme til at bestå af et lige antal medlemmer  

 fastsættes, at der i vedtægterne kan bestemmes, at formandens stemme skal  

 være afgørende i tilfælde af stemmelighed.
Til §§ 117-122 Der er alene tale om redaktionelle ændringer.
Til § 123 Til nr. 1 Bestemmelsen i retsplejelovens § 526, stk. 3, undtager fast ejendom,  

 registrerede skibe eller luftfartøjer samt registrerede fondsaktiver fra de  

 almindelige regler i § 526, stk. 1 og 2, om den indbyrdes prioritetsstilling  

 mellem flere udlæg i samme aktiv.
For registrerede fondsaktiver gælder i  

 stedet de formueretlige regler i lov om værdipapircentral.
Bestemmelsen i retsplejelovens § 526, stk. 4, fastslår, at udlæg i bl.a.  

 registrerede fondsaktiver bortfalder et år efter udlægget er foretaget,  

 medmindre udlægshaveren forinden har forlangt tvangsauktion afholdt eller har  

 været hindret heri ved anke, kære eller tredjemands ret.
Udlægget bortfalder  

 i så fald 8 uger efter hindringens ophør.
 Den foreslåede ændring af retsplejelovens § 526, stk. 3 og stk. 4, 3.  

 pkt., er en konsekvens af ophævelsen af lov om en værdipapircentral og  

 forslaget om at overføre denne lovs formueretlige regler om registrerede  

 fondsaktiver til lov om værdipapirhandel, jf. kapitel 22.
Ved lovforslagets § 59, stk. 2, defineres fondsaktiver som omsættelige,  

 dematerialiserede (dvs. papirløse) værdipapirer, der er registreret i en  

 værdipapircentral.
Da fondsaktiver efter de nye regler således altid vil være  

 registrerede, foreslås det, at begrebet »registrerede fondsaktiver«  

 i retsplejelovens § 526, stk. 3 og 4, ændres til »fondsaktiver«.
Til nr. 2 og 3 Ifølge retsplejelovens § 538, stk. 1, og § 538 a, stk. 1, 1. pkt., sker  

 tvangsmæssigt bortsalg af håndpantsatte aktiver, og aktiver, der er foretaget  

 udlæg i, ved tvangsauktion.
Registrerede fondsaktiver og andre værdipapirer,  

 der har kurs på Københavns Fondsbørs eller på en udenlandsk børs, bortsælges  

 dog ikke ved tvangsauktion, men sælges gennem et medlem af fondsbørsen eller  

 en bank eller sparekasse, jf. § 538 a, stk. 1, 2. pkt., og § 557. Disse  

 undtagelser er begrundet i, at der for disse aktiver antages at kunne opnås  

 en bedre pris ved bortsalg på en børs end ved bortsalg på tvangsauktion.
De foreslåede ændringer af retsplejelovens § 538 a, stk. 1, og § 557 er en  

 konsekvens af, at det foreslås at ophæve den monopolstilling, som Københavns  

 Fondsbørs har efter gældende lovgivning.
Der er samtidig foretaget sproglig  

 ajourføring af § 557, uden at der herved er tilsigtet yderligere ændringer af  

 bestemmelsen.
En gennemførelse af forslaget til lov om værdipapirhandel indebærer  

 således, at der fremover kan være flere fondsbørser.
Ifølge lovforslagets §  

 7, nr. 1, jf. § 16, stk. 1, indføres begrebet fondsbørs som betegnelse for et  

 aktieselskab, der driver børsvirksomhed.
Herved forstås regelmæssig drift af  

 et marked, hvor der optages værdipapirer til notering, eller hvor  

 værdipapirer, der er optaget til notering på en dansk fondsbørs eller visse  

 udenlandske fondsbørser, optages til handel mellem markedets medlemmer på  

 egne eller kunders vegne.
Ordet »fondsbørs« er herefter en  

 artsbetegnelse, der kan omfatte både danske og udenlandske  

 værdipapirmarkeder.
For at undgå tvivl foreslås dog, at det i lovteksten i  

 retsplejeloven udtrykkeligt fastslås, at bestemmelserne omfatter både danske  

 og udenlandske fondsbørser.
Efter lovforslagets § 4, stk. 3, indføres begrebet værdipapirhandler som  

 betegnelse for de private foretagender, der har eneret til erhvervsmæssigt at  

 rette henvendelse til offentligheden og tilbyde sig som køber, sælger eller  

 formidler af værdipapirer.
Eneretten omfatter dog ikke pantebreve, der er  

 omfattet af det foreslåede § 2, stk. 1, nr. 11, dvs. omsættelige pantebreve  

 med pant i fast ejendom eller løsøre.
Begrebet værdipapirhandler omfatter  

 pengeinstitutter, fondsmæglerselskaber, realkreditinstitutter og  

 kreditinstitutter med særlig tilladelse.
Det foreslås, at betegnelsen  

 værdipapirhandler også anvendes i retsplejeloven som betegnelsen for de  

 foretagender, der på fogedrettens vegne forestår bortsalget af håndpantsatte  

 værdipapirer og værdipapirer, der er foretaget udlæg i, herunder også  

 pantebreve omfattet af lovforslagets § 2, stk. 1, nr. 11.
Ifølge lovforslagets § 7, nr. 2, jf. § 40, stk. 1, indføres begrebet en  

 autoriseret markedsplads som betegnelse for en virksomhed, der har fået  

 tilladelse til regelmæssig omsætning af værdipapirer, som er unoteret, dvs.  

 værdipapirer, der ikke er optaget til notering på en dansk eller udenlandsk  

 fondsbørs.
Der er således med bestemmelserne i det foreslåede kapitel 11  

 givet mulighed for etablering af offentligt godkendte, særlige  

 markedspladser, der ikke er fondsbørser, og hvor de lovgivningsmæssige krav  

 vedrørende f.eks. kapital er anderledes end for en fondsbørs.
Ifølge  

 bemærkningerne til det foreslåede § 40, stk. 1, kan bestemmelsen f.eks.  

 anvendes for markeder, hvor der handles unoterede aktier i mindre og  

 mellemstore virksomheder.
Der kan endvidere f.eks. tænkes et marked for  

 handel med pantebreve.
 Efter de gældende regler i retsplejelovens § 538, stk. 1, og § 538 a, stk.  

 1, 1. pkt., skal disse værdipapirer bortsælges ved tvangsauktion.
Det foreslås, at der gives fogedretten mulighed for at træffe beslutning  

 om, at håndpantsatte værdipapirer eller værdipapirer, der er foretaget udlæg  

 i, og som har en kurs på en sådan autoriseret markedsplads, ikke bortsælges  

 ved tvangsauktion, men sælges gennem en værdipapirhandler på den pågældende  

 autoriserede markedsplads.
Da der er tale om en nydannelse, og man således  

 ikke har erfaringer med salg på sådanne markedspladser, finder  

 Justitsministeriet ikke på nuværende tidspunkt, at denne form for bortsalg af  

 værdipapirer bør være obligatorisk.
Det må dog antages, at der typisk vil  

 kunne opnås en bedre pris ved bortsalg på en autoriseret markedsplads end ved  

 bortsalg på tvangsauktion, og det må derfor antages, at fogedretten i reglen  

 vil anvende denne form for bortsalg, medmindre særlige omstændigheder taler  

 imod det.
Til § 124 Tinglysningslovens § 41, stk. 2, regulerer den situation, at det i et  

 efterstående pantebrev er bestemt, at pantebrevet står tilbage for lån i et  

 af staten godkendt realkreditinstitut.
Således at lånet uden den efterstående  

 panthavers samtykke kan indfries med realkreditobligationer, der har kurs på  

 Københavns Fondsbørs.
Efter lovforslaget ophæves Københavns Fondsbørs' monopolstilling, således  

 at der fremover kan være flere fondsbørser.
Som en konsekvens heraf foreslås  

 henvisningen til Københavns børs i tinglysningslovens § 41, stk. 2, erstattet  

 med en henvisning til en dansk fondsbørs.
Der henvises til bemærkningerne til  

 lovforslagets § 123, nr. 2 og 3.
Til § 125 Skiftelovens § 28 er placeret i skiftelovens tredje afsnit, der regulerer  

 behandlingen af dødsboer, hvor gælden ikke vedgås, og hvor ingen kreditorer  

 forlanger konkursbehandling.
Bestemmelsen i § 28 fastslår i denne  

 forbindelse, at værdipapirer, der har kurs på Københavns børs eller på en  

 fremmed børs, skal sælges ved et medlem af fondsbørsen eller en bank eller en  

 sparekasse, hvor ingen i boet ønsker værdipapirerne udlagt.
 Skiftelovens § 28, stk. 1, svarer til bestemmelsen i retsplejelovens § 538  

 a, stk. 1, 2. pkt., og der kan derfor henvises til bemærkningerne oven for  

 til lovforslagets § 123, nr. 2 og 3.
 Såfremt skifteretten ikke bestemmer, at værdipapirer, der har kurs på en  

 autoriseret markedsplads, skal sælges gennem en værdipapirhandler, gælder  

 reglerne om auktionssalg m.v. i skiftelovens § 28, stk. 2.
Til 9. afsnit Ikrafttrædelse og overgangsbestemmelser m.v.
Til kapitel 32 Ikrafttrædelses- og overgangsbestemmelser m.v.
Til § 126 Det er hensigten, at loven skal træde i kraft så hurtigt som det er  

 praktisk muligt dog senest den 1. juni 1996. Da der imidlertid vil være behov  

 for, at dele af loven sættes i kraft allerede før dette tidspunkt, bemyndiges  

 erhvervsministeren til at fastsætte bestemmelser herom.
Da de foreslåede  

 bestemmelser i § 6, stk. 3, indebærer, at pengeinstitutter,  

 fondsmæglerselskaber og andre værdipapirhandlere skal indrette  

 forretningsgange, aftaler m.v. på de nye regler, træder loven i kraft på  

 dette punkt den 1. juni 1997. For så vidt angår kap. 30, foreslås det, at  

 erhvervsministeren fastsætter tidspunktet efter drøftelse med  

 skatteministeren, dog således at § 105, nr. 2, 10 og 11 træder i kraft dagen  

 efter bekendtgørelsen i Lovtidende.
De områder, som har været reguleret i lov om Københavns Fondsbørs, lov om  

 en værdipapircentral og lov om prospekter ved første offentlige udbud af  

 visse værdipapirer vil fremover være reguleret i denne lov.
Ovennævnte love  

 skal derfor ophæves i forbindelse med ikrafttrædelsen af denne lovs  

 bestemmelser.
For af sikre en fleksibel overgang til det nye regelsæt og for  

 at undgå, at der opstår et lovgivningsmæssigt tomrum, må ophævelsen ske i  

 takt med ikrafttrædelsen af denne lov.
I stk. 2 gives der derfor erhvervsministeren bemyndigelse til at fastsætte  

 tidspunkterne for den gradvise ophævelse.
F.eks. vil det være hensigtsmæssigt  

 først at ophæve bestemmelserne om sammensætningen af bestyrelserne i  

 Værdipapircentralen og i Københavns Fondsbørs, når institutionerne bestemmer  

 sig for omdannelse til aktieselskab.
Endvidere vil det være hensigtsmæssigt  

 først at ophæve reglerne i lov om Københavns Fondsbørs og de i medfør heraf  

 fastsatte bestemmelser om oplysningsforpligtelse, prospekter, indberetning  

 m.v., når Fondsrådet har haft den fornødne tid til at udforme det nye  

 regelsæt på disse områder efter lovforslaget.
 Det foreslås i stk. 3, at den del af lovforslaget, der vedrører indtræden  

 af skattepligt efter selskabsskattelovens § 1, stk. 1, nr. 2 c, for  

 Københavns Fondsbørs, Værdipapircentralen og Garantifonden for Danske  

 Optioner og Futures, ophævelsen af bestemmelserne om skattefrihed for  

 Københavns Fondsbørs og Værdipapircentralen samt reglerne for skattefri  

 fusion ved omdannelse af de 3 fonde til aktieselskaber skal have virkning fra  

 og med indkomståret 1997. Reglerne herom er indeholdt i lovforslagets § 105,  

 nr. 1, 3-9, 12 og 13, § 106, nr. 1, § 107, § 108, nr. 1, 2 og 4, § 109, §  

 110, § 112, nr. 2, og § 115.
Det bemærkes, at hvis fonden omdanner sig til et aktieselskab inden den 1.  

 januar 1997, bliver aktieselskabet skattepligtig efter selskabsskattelovens §  

 1, stk. 1, nr. 1, som ethvert andet nystiftet aktieselskab.
I denne situation  

 sidestilles overdragelsen til aktieselskabet med et salg, hvilket indebærer,  

 at der ikke sker skattemæssig succession.
I denne situation er  

 omdannelsestidspunktet anskaffelsestidspunktet.
 Det bemærkes endvidere, at hvis fonden omdanner sig til et aktieselskab i  

 løbet af 1997 med virkning fra den 1. januar 1997, vil det modtagende  

 selskabs skattemæssige indgangsværdier være de samme, som er fastsat for  

 fonden fra og med indkomståret 1997 (der påbegyndes den 1. januar 1997) ved  

 indtræden af skattepligt efter selskabsskattelovens § 1, stk. 1, nr. 2 c.
 Det foreslås i stk. 4, at den i lovforslagets § 105, nr. 10, foreslåede  

 tilføjede regel i selskabsskattelovens § 35 K, stk. 1, om anskaffelsessummen  

 for aktier skal have virkning for de selskaber og foreninger m.v., der fra og  

 med ikrafttræden af bestemmelsen bliver omfattet af reglerne i  

 selskabsskattelovens § 35 K.
 Det foreslås i stk. 5, at den i lovforslagets § 112, nr. 1, foreslåede  

 bestemmelse i fusionsskattelovens § 14 a, stk. 3, hvorefter den bundne  

 sparekassereserve ikke skal medregnes ved opgørelsen af den skattepligtige  

 indkomst for det modtagende sparekasseaktieselskab, får samme  

 virkningstidspunkt som de gældende bestemmelser i fusionsskattelovens § 14 a.  

 Fusionsskattelovens § 14 a blev gennemført ved lov nr. 843 af 21. december  

 1988 (Sparekassers omdannelse til aktieselskaber), der havde virkning fra og  

 med indkomståret 1988. Da den foreslåede regel går ud på skattefrihed for den  

 bundne sparekassereserve, foreslås det, at reglen i fusionsskattelovens § 14  

 a, stk. 3, har virkning fra og med indkomståret 1988.
 Det foreslås i stk. 6, at såfremt Københavns Fondsbørs og  

 Værdipapircentralen omdanner sig til et aktieselskab inden indkomståret 1997,  

 hvor der efter lovforslaget indtræder skattepligt efter selskabsskattelovens  

 § 1, stk. 1, nr. 2 c, skal de foreslåede regler i fusionsskattelovens § 14 h,  

 stk. 3, finde tilsvarende anvendelse.
 Det foreslås i stk. 7, at såfremt Garantifonden for Danske Optioner og  

 Futures omdanner sig til et aktieselskab inden indkomståret 1997, hvor der  

 efter lovforslaget sker overflytning fra beskatning efter  

 selskabsskattelovens § 1, stk. 1, nr. 6, til beskatning efter den foreslåede  

 bestemmelse i selskabsskattelovens § 1, stk. 1, nr. 2 c, finder den  

 foreslåede bestemmelse i fusionsskattelovens § 14 h tilsvarende anvendelse.
De foreslåede regler om ikrafttræden indebærer, at den foreslåede regel i  

 selskabsskattelovens § 1, stk. 1, nr. 2 c, skal finde anvendelse, hvis de  

 pågældende fonde ikke er omdannet til aktieselskaber inden indkomståret 1997,  

 jf. dog nedenfor.
I så fald finder beskatning sted efter den nævnte  

 bestemmelse i selskabsskatteloven indtil det tidspunkt, hvor fonden omdannes  

 til et aktieselskab, idet et sådant aktieselskab vil være skattepligtig efter  

 selskabsskattelovens § 1, stk. 1, nr. 1. Efter lovforslagets § 127 kan  

 Københavns Fondsbørs fortsætte som en fond indtil den 1. juli 1997, mens  

 Garantifonden for Danske Optioner og Futures og Værdipapircentralen kan  

 fortsætte som fonde.
Senest på det nævnte tidspunkt bliver den foreslåede  

 bestemmelse i selskabsskattelovens § 1, stk. 1, nr. 2 c, overflødig for  

 Københavns Fondsbørs, medmindre aktierne overdrages til den eksisterende  

 fond.
I så fald finder bestemmelsen anvendelse for den eksisterende fond, jf.  

 nedenfor.For Garantifonden for Futures og Optioner og Værdipapircentralen  

 gælder, at disse fonde kan forsætte som fonde, og bestemmelsen i  

 selskabsskatteloven vil derfor for disse fonde finde anvendelse indtil det  

 eventuelle tidspunkt, hvor fonden måtte omdanne sig til et aktieselskab.
 Hvis fonden (Københavns Fondsbørs, Værdipapircentralen og Garantifonden  

 for Danske Optioner og Futures) omdannes til et aktieselskab inden  

 indkomståret 1997, vil bestemmelsen i selskabsskattelovens § 1, stk. 1, nr. 2  

 c, følgelig ikke skulle finde anvendelse for den pågældende fond, medmindre  

 aktierne overdrages til den eksisterende fond, jf. nedenfor.
 Såfremt der sker omdannelse af fonden til et aktieselskab efter de  

 foreslåede regler i § 98, stk. 3, hvorefter aktierne i det nye aktieselskab  

 overdrages til den eksisterende fond, vil denne være skattepligtig efter  

 selskabsskattelovens § 1, stk. 1, nr. 2 c.
Til § 127 I stk. 1 gives der Københavns Fondsbørs mulighed for at udøve  

 børsvirksomhed i fondsform i en overgangsperiode efter denne lovs  

 ikrafttræden.
I stk. 2 og 3 gives der Værdipapircentralen og Garantifonden for Danske  

 Optioner og Futures mulighed for at udøve registreringsvirksomhed og  

 clearingvirksomhed i fondsform uden tidsbegrænsning.
Regelsættet for  

 henholdsvis fondsbørser, clearingcentraler og værdipapircentraler finder med  

 undtagelse af aktieselskabskravet, herunder kravet om indbetalt aktiekapital,  

 anvendelse.
Dette betyder, at de krav, der stilles i loven til fondsbørsers,  

 clearingcentralers og værdipapircentralers organisation og virksomhed,  

 bestyrelsens ansvar og pligter m.v., vil gælde for fondene i  

 overgangsperioden eller indtil disse måtte vælge at foretage en frivillig  

 omdannelse.
 Bestemmelsen i stk. 1 medfører, at efter 1. juli 1997 skal børsvirksomhed  

 udøves i aktieselskabsform, mens det følger af bestemmelserne i stk. 2 og 3,  

 at clearing- og registreringsvirksomhed skal udøves i aktieselskabsform dog  

 således at Værdipapircentralen og Garantifonden for Danske Optioner og  

 Futures kan forsætte med at drive deres virksomhed som henholdsvis selvejende  

 institution og fond indtil en eventuel omdannelse.
 Med stk. 4 videreføres den adgang medarbejdere i Københavns Fondsbørs  

 hidtil har haft til at indstille et medlem af fondsbørsens bestyrelse, jf. §  

 6, stk. 2, i lov om Københavns Fondsbørs i en overgangsperiode samt den  

 adgang medarbejdere i Værdipapircentralen hidtil har haft til at indstille to  

 medlemmer af centralens bestyrelse efter lov om en Værdipapircentral.
 Med stk. 5 fastslås det, at den ret, der tilkommer medarbejderne efter  

 stk. 4, bortfalder tre år efter omdannelsen til aktieselskab.
 Retten vil endvidere bortfalde, hvis medarbejderne tillægges en  

 vedtægtsbestemt ret til at vælge bestyrelsesmedlemer, jf. aktieselskabslovens  

 § 49, stk. 5.
Til § 128 Det generelle startkapitalkrav til fondsbørser, clearingcentraler og  

 værdipapircentraler i henholdsvis § 8, stk. 2, nr. 2, indebærer, at der skal  

 være en aktiekapital på tilladelsestidspunktet på 40 mio. kr.
Med  

 bestemmelsen gives de institutioner, der omdannes til aktieselskaber efter §  

 101 med en bunden fondsreserve og § 104 mulighed for at udøve henholdsvis  

 virksomhed som fondsbørs, clearingcentral eller registreringscentral, selvom  

 aktiekapitalen er mindre end de 40 mio. kr., der normalt kræves.
Dette kræver  

 dog, at der findes anden form for ansvarlig kapital, hvilket i dette tilfælde  

 vil være den bundne fondsreserve.
For institutioner omdannet efter § 98 er  

 startkapitalkravet en aktiekapital på 40 mio. kr.
Til § 129 Med bestemmelsen gives der en frist for værdipapirhandlere til at indhente  

 kundesamtykke i forbindelse med anvendelse af samledepot senest 18 måneder  

 efter § 6, stk. 3, 1. pkt., er trådt i kraft.
Til § 130 Bestemmelsen vedrører lovens territoriale gyldighed.
Retsplejeloven og  

 tinglysningsloven gælder ikke for Grønland og Færøerne.
Lov om skifte af  

 dødsboer og fællesbo m.v. er heller ikke gældende for Grønland, men er ved  

 kgl. anordning delvist sat i kraft for Færøerne, og forslaget indeholder  

 derfor hjemmel til, at ændringen af skifteloven ved kongelig anordning kan  

 sættes i kraft for så vidt angår Færøerne.
Efter 2. behandling den 12. december 1995 Afsnit I Indledende bestemmelser Kapitel 1 Værdipapirhandel § 1. Denne lov finder anvendelse på værdipapirhandel.
Stk. 2. Ved værdipapirhandel forstås 1) offentligt udbud af værdipapirer, 2) køb og salg for egen eller tredjemands regning af værdipapirer, 3) formidling af køb og salg af værdipapirer, 4) erhvervsmæssig rådgivning vedrørende værdipapirer, 5) porteføljepleje samt 6) afgivelse af emissionsgarantier.
 Stk. 3. Loven finder endvidere anvendelse på børsvirksomhed,  

 clearingvirksomhed og registreringsvirksomhed m.v.
 § 2. Denne lovs bestemmelser om værdipapirer finder anvendelse på  

 følgende instrumenter:
1) Aktier og andre omsættelige værdipapirer, der kan sidestilles med  

 disse, 2) obligationer og andre omsættelige værdipapirer, der kan sidestilles med  

 disse, 3) andre værdipapirer, der omsættes, og hvormed værdipapirer som nævnt  

 under nr. 1 eller 2 kan erhverves ved tegning, ombytning eller kontant  

 betaling, 4) andele i investeringsforeninger, 5) pengemarkedsinstrumenter, der er optaget til notering på en fondsbørs,  

 samt indlåns- beviser og commercial papers, 6) finansielle futures og tilsvarende instrumenter, 7) fremtidige renteaftaler (FRA-kontrakter), 8) rente- og valutaswaps samt swaps på aktier og aktieindeks, 9) råvareinstrumenter m.v., herunder tilsvarende instrumenter, der  

 afregnes kontant, 10) optioner på at erhverve eller afhænde et værdipapir, der falder ind  

 under nr. 1-9, og optioner på aktie- og obligationsindeks, herunder  

 tilsvarende instrumenter, der afregnes kontant, 11) omsættelige pantebreve med pant i fast ejendom eller løsøre og 12) andre instrumenter og kontrakter efter Fondsrådets beslutning.
 Stk. 2. Fondsrådet kan fastsætte regler om, at nærmere bestemte  

 instrumenter undtages fra denne lov.
 § 3. Enhver værdipapirhandel skal udføres på en redelig måde og i  

 overensstemmelse med god værdipapirhandelsskik.
 Stk. 2. Fondsrådet kan fastsætte regler om god  

 værdipapirhandelsskik.
Kapitel 2 Værdipapirhandlere § 4. Eneret til erhvervsmæssigt at rette henvendelse til  

 offentligheden og tilbyde sig som køber, sælger eller formidler af  

 værdipapirer som nævnt i § 2, stk. 1, nr. 1-10 og 12, har 1) pengeinstitutter, 2) fondsmæglerselskaber, 3) realkreditinstitutter, 4) kreditinstitutter med særlig tilladelse, 5) Danmarks Nationalbank og 6) Kongeriget Danmarks Hypotekbank og Finansforvaltning.
 Stk. 2. Stk. 1 gælder ikke for henvendelser til offentligheden,  

 som en udsteder foretager vedrørende værdipapirer, som udstederen selv  

 udsteder.
 Stk. 3. Ved en værdipapirhandler forstås i denne lov en virksomhed  

 som nævnt i stk. 1, nr. 1-4.
§ 5. En værdipapirhandler skal indrette og lede sin virksomhed på  

 en sådan måde, at virksomheden 1) har en sund administrativ og regnskabsmæssig praksis, 2) har betryggende kontrol- og sikkerhedsforanstaltninger på edb-området, 3) har fyldestgørende interne kontrolprocedurer, som også omfatter regler  

 for medarbejderes adgang til at foretage personlige transaktioner, samt 4) fører lister over udførte forretninger, som skal opbevares i 5 år.
Stk. 2. En værdipapirhandler, Danmarks Nationalbank og Kongeriget  

 Danmarks Hypotekbank og Finansforvaltning skal 1) handle loyalt og korrekt over for kunder og i disses bedste interesse  

 og under hensyn til markedets integritet, 2) udføre kunders handler med den nødvendige kompetence, omhu og hurtighed  

 og under hensyn til markedets integritet og kundernes bedste interesse, 3) have og effektivt anvende de ressourcer og fremgangsmåder, der er  

 nødvendige for den rette gennemførelse af sin virksomhed, og 4) bestræbe sig på, at der ikke opstår interessekonflikter, og når sådanne  

 ikke kan undgås, sørge for, at kunderne behandles korrekt.
Stk. 3. En værdipapirhandler skal desuden 1) udbede sig oplysninger hos kunderne om deres finansielle stilling,  

 investeringserfaring og målsætninger, som er relevante for gennemførelse af  

 de ønskede tjenesteydelser, 2) meddele de for kunden relevante oplysninger i sine kontrakter, herunder  

 hvilken erstatningsordning eller tilsvarende beskyttelse, der vil gælde for  

 den påtænkte transaktion, hvilken dækning der ydes i henhold til den ene  

 eller anden ordning, eller at sådanne ordninger og sådan beskyttelse ikke  

 findes, og 3) have retningslinjer for, hvornår en ordre skal udføres over en  

 fondsbørs' systemer, og træffe foranstaltning til at sikre, at ordrer udføres  

 i overensstemmelse hermed.
 Stk. 4. Finanstilsynet kan fastsætte regler om de i stk. 1-3  

 angivne forhold.
§ 6. Det påhviler en værdipapirhandler at 1) træffe fyldestgørende foranstaltninger for at sikre kundernes  

 ejendomsret til deres værdipapirer, 2) træffe fyldestgørende foranstaltninger for at sikre kundernes midler,  

 herunder opbevaring af kontanter som et led i porteføljeplejen for kunder i  

 form af depositum eller forskud på kunders afgivne ordrer om køb af  

 værdipapirer, og 3) organisere og opbygge sin virksomhed på en sådan måde, at risikoen for  

 interessekonflikter både mellem værdipapirhandlerens kunder indbyrdes og  

 mellem kunderne og værdipapirhandleren begrænses mest muligt.
 Stk. 2. En værdipapirhandler må ikke uden kundens samtykke  

 disponere over dennes værdipapirer.
Stk. 3. En værdipapirhandler kan opbevare kunders værdipapirer i  

 samme depot (samledepot), hvis værdipapirhandleren har informeret den enkelte  

 kunde om retsvirkningerne heraf og denne har samtykket.
Finanstilsynet kan i  

 særlige tilfælde give tilladelse til, at kunders og en værdipapirhandlers  

 egne værdipapirer opbevares i samme depot.
Værdipapirhandleren skal føre et  

 register, hvoraf de enkeltes ejerforhold til de registrerede værdipapirer  

 klart fremgår.
 Stk. 4. I tilfælde af værdipapirhandlerens konkurs,  

 betalingsstandsning eller lignende kan den enkelte kunde på grundlag af  

 registeret udtage sine værdipapirer af et samledepot, såfremt der ikke  

 forinden er tvist om kundens ejendomsret.
 Stk. 5. Finanstilsynet kan fastsætte nærmere regler vedrørende de  

 i stk. 1-3 angivne forhold.
 Stk. 6. Finanstilsynet kan fratage en værdipapirhandler retten til  

 at føre samledepot efter stk. 3.
 Stk. 7. Bestemmelserne i stk. 1 og 2 finder tilsvarende anvendelse  

 på Danmarks Nationalbank og Kongeriget Danmarks Hypotekbank og  

 Finansforvaltning.
Kapitel 3 Fælles bestemmelser § 7. I denne lov forstås 1) ved en fondsbørs et aktieselskab, der driver børsvirksomhed, 2) ved en autoriseret markedsplads et aktieselskab, der driver virksomhed  

 som autoriseret markedsplads, 3) ved en værdipapirmægler et aktieselskab, der driver  

 værdipapirmæglervirksomhed, 4) ved en pengemarkedsmægler et aktieselskab, der driver  

 pengemarkedsmæglervirksomhed, 5) ved en clearingcentral et aktieselskab, der driver clearingvirksomhed,  

 og 6) ved en værdipapircentral et aktieselskab, der driver  

 registreringsvirksomhed.
§ 8. Virksomhed omfattet af § 7 må ikke påbegyndes, før  

 Finanstilsynet har meddelt tilladelse hertil.
Den clearingvirksomhed, der  

 udøves af Danmarks Nationalbank, er ikke omfattet af 1. pkt.
Stk. 2. Tilladelsen er betinget af, 1) at virksomheden drives i et aktieselskab, der er registreret i  

 Erhvervs- og Selskabsstyrelsen, 2) at selskabet har en aktiekapital, der for fondsbørser,  

 clearingcentraler og værdipapircentraler mindst skal udgøre 40 mio. kr., for  

 autoriserede markedspladser mindst skal udgøre 8 mio. kr., og for  

 værdipapirmæglere og pengemarkedsmæglere mindst skal udgøre 2,5 mio. kr.,  

 samt 3) at der er udarbejdet en driftsplan, forretningsgange samt kontrol- og  

 sikkerhedsforanstaltninger.
 Stk. 3. For en værdipapircentral er tilladelsen tillige betinget  

 af, at værdipapircentralen har et kapitalberedskab, jf. § 82.
§ 9. Finanstilsynet kan nægte et selskab tilladelse til at drive  

 virksomhed efter § 7, hvis et medlem af selskabets direktion eller bestyrelse 1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for et strafbart forhold og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
Stk. 2. Når tilladelse nægtes, skal dette begrundes og meddeles  

 ansøgeren senest 3 måneder efter ansøgningens modtagelse eller, hvis  

 ansøgningen er ufuldstændig, senest 3 måneder efter, at ansøgeren har  

 fremsendt de oplysninger, der er nødvendige for at træffe afgørelsen.
Der  

 skal under alle omstændigheder træffes afgørelse senest 6 måneder efter  

 ansøgningens modtagelse.
 § 10. Enhver fysisk og juridisk person skal underrette  

 Finanstilsynet om disses direkte eller indirekte erhvervelse af mindst 10  

 pct. af aktiekapitalen eller stemmerettighederne eller en mindre aktiepost,  

 der i øvrigt giver mulighed for at udøve en betydelig indflydelse på  

 forvaltningen af et aktieselskab omfattet af § 7, samt om størrelsen af disse  

 aktieposter.
 Stk. 2. Såfremt aktionærer, der er i besiddelse af de i stk. 1  

 fastsatte aktieposter i et aktieselskab omfattet af § 7, modvirker en  

 forsvarlig drift af dette, kan Finanstilsynet ophæve den stemmeret, der er  

 knyttet til de pågældende ejeres aktier, eller påbyde selskabet at følge  

 bestemte retningslinjer.
 Stk. 3. Har Finanstilsynet ophævet stemmeretten i medfør af stk.  

 2, kan aktieposten ikke indgå i opgørelsen af den på generalforsamlingen  

 stemmeberettigede kapital.
 § 11. Et aktieselskab omfattet af § 7 skal meddele Finanstilsynet,  

 hvis det bliver bekendt med eller har formodning om, at nogen har overtrådt  

 loven, bekendtgørelser udstedt i henhold til loven eller groft eller gentagne  

 gange har overtrådt regler udstedt af en fondsbørs, en clearingcentral eller  

 en værdipapircentral.
 § 12. Bestyrelsen for et aktieselskab omfattet af § 7 skal bestå  

 af mindst 5 personer.
 Stk. 2. Bestemmelserne i aktieselskabslovens § 56, stk. 5, finder  

 tilsvarende anvendelse på aktieselskaber omfattet af § 7.
 Stk. 3. Direktører og andre ansatte i et aktieselskab omfattet af  

 § 7 må ikke for egen regning udføre eller deltage i spekulationsforretninger  

 med værdipapirer.
Stk. 4. Direktører, vicedirektører, underdirektører og dermed  

 ligestillede i et aktieselskab omfattet af § 7 må ikke eje eller drive  

 selvstændig erhvervsvirksomhed eller uden tilladelse fra Finanstilsynet som  

 bestyrelsesmedlem, ansat eller på anden måde deltage i ledelsen eller driften  

 af anden erhvervsvirksomhed.
De kan dog eje, drive eller deltage i  

 administrationen af fast ejendom.
Finanstilsynet kan i ganske særlige  

 tilfælde tillade undtagelser fra forbudet i 1. pkt., 1. led.
 Stk. 5. Ændringer i ledelse eller revision i et aktieselskab  

 omfattet af § 7 skal inden 2 uger meddeles Finanstilsynet.
 Stk. 6. Et aktieselskab omfattet af § 7, nr. 1, 5 og 6, må ikke  

 uden Finanstilsynets godkendelse indgå aftaler af vidtrækkende betydning med  

 andre virksomheder vedrørende børsvirksomhed, virksomhed som autoriseret  

 markedsplads, værdipapirmæglervirksomhed, pengemarkedsmæglervirksomhed,  

 clearingvirksomhed og registreringsvirksomhed samt betalingsformidling.
 Stk. 7. Et aktieselskab omfattet af § 7, nr. 1, 5 og 6, kan ikke  

 fusionere med et andet selskab uden Finanstilsynets godkendelse.
 § 13. Bestyrelse, revisorer samt direktører og øvrige ansatte i et  

 aktieselskab omfattet af § 7, nr. 1-5, må ikke uberettiget røbe, hvad de  

 under udøvelsen af deres stilling eller hverv har fået kundskab om.
 Stk. 2. Stk. 1 er ikke til hinder for, at et aktieselskab omfattet  

 af § 7, nr. 1-5, som led i et samarbejde med andre aktieselskaber omfattet af  

 § 7, et reguleret marked for værdipapirer i et land inden for den Europæiske  

 Union eller i lande, som Fællesskabet har indgået samarbejdsaftale med, eller  

 et af Finanstilsynet anerkendt udenlandsk reguleret marked, clearingcentral  

 og værdipapircentral, videregiver oplysninger til disse, såfremt  

 oplysningerne er undergivet tilsvarende tavshedspligt hos modtagerne.
 Stk. 3. Omfattet af stk. 1 er tillige oplysninger, som et  

 aktieselskab omfattet af § 7, nr. 1-5, modtager fra andre aktieselskaber  

 omfattet af § 7, nr. 1-5, eller udenlandske regulerede markeder med angivelse  

 af, at oplysningerne er hemmelige eller fortrolige, eller hvor dette følger  

 af oplysningernes karakter.
 Stk. 4. For værdipapircentraler gælder reglerne i § 60, stk. 2-4.
§ 14. Årsregnskabet og årsberetningen for et aktieselskab omfattet  

 af § 7 skal indsendes til Finanstilsynet i to eksemplarer.
Finanstilsynet  

 sender et eksemplar af årsregnskabet og årsberetningen til Erhvervs- og  

 Selskabsstyrelsen, som bekendtgør modtagelsen i styrelsens  

 edb-informationssystem.
De modtagne årsregnskaber og årsberetninger er  

 offentligt tilgængelige i Erhvervs- og Selskabsstyrelsen.
 Stk. 2. Finanstilsynet kan fastsætte regler om regnskabsaflæggelse  

 og om revisionens, herunder systemrevisionens, gennemførelse i aktieselskaber  

 omfattet af § 7.
 Stk. 3. Finanstilsynet kan fastsætte regler om regnskab på  

 konsolideret basis.
 § 15. Den ansvarlige kapital i et aktieselskab omfattet af § 7,  

 nr. 1, 2, 5 og 6, beregnes som den indbetalte aktiekapital med fradrag af  

 beholdningen af egne aktier, immaterielle aktiver og årets løbende underskud  

 og tillagt overkurs ved emission samt reserver.
 Stk. 2. Finanstilsynet kan fastsætte kapitaldækningsregler og  

 regler om afdækning af de af § 7 omfattede aktieselskabers risici.  

 Finanstilsynet kan fastsætte regler om afskrivning af immaterielle aktiver.
Afsnit II Handel Kapitel 4 Børsvirksomhed § 16. Ved børsvirksomhed forstås regelmæssig drift af et marked,  

 hvor der optages værdipapirer til notering.
Ved børsvirksomhed forstås  

 tillige regelmæssig drift af et marked, hvor værdipapirer, der er optaget til  

 notering på et marked som nævnt under nr. 1-4, optages til handel mellem  

 markedets medlemmer på egne eller kunders vegne:
1) En dansk fondsbørs, 2) en fondsbørs eller et tilsvarende reguleret marked i et land inden for  

 den Europæiske Union, 3) en fondsbørs eller et tilsvarende reguleret marked i lande, som  

 Fællesskabet har indgået samarbejdsaftale med, eller 4) et af Finanstilsynet anerkendt tilsvarende reguleret marked uden for  

 Den Europæiske Union.
 Stk. 2. Såfremt en eller flere værdipapirhandlere alene eller i  

 forening med andre driver et marked, hvor der regelmæssigt handles noterede  

 værdipapirer i et væsentligt omfang, kan Finanstilsynet beslutte, at det skal  

 opfylde bestemmelserne i kapitel 4-10. Dette gælder dog ikke, såfremt  

 markedet er omfattet af kapitel 13 eller 14.
Stk. 3. De fondsbørser, der har fået Finanstilsynets tilladelse  

 til at drive børsvirksomhed, er eneberettigede til i deres navn at benytte  

 betegnelsen »fondsbørs«.
Andre virksomheder må ikke i deres navn  

 eller i betegnelsen af deres virksomhed benytte ordet »fondsbørs«  

 eller betegnelser, der er egnet til at fremkalde det indtryk, at de er  

 fondsbørser.
 Stk. 4. Vedtægterne for en fondsbørs skal i formålsbestemmelsen  

 indeholde oplysninger om, hvilke typer af værdipapirer der kan optages til  

 notering.
§ 17. En fondsbørs kan drive anden virksomhed, der er accessorisk  

 til børsvirksomhed, herunder som clearingcentral, værdipapircentral og  

 autoriseret markedsplads.
Finanstilsynet kan beslutte, at den accessoriske  

 virksomhed skal udøves i et andet selskab.
Stk. 2. Hvis en fondsbørs tillige driver virksomhed som  

 clearingcentral, finder bestemmelserne i § 52, § 53, stk. 1, og §§ 54-58  

 anvendelse på selskabets virksomhed.
Regler udstedt i medfør af § 55, stk. 4,  

 finder tilsvarende anvendelse på selskabets virksomhed.
 Stk. 3. Hvis en fondsbørs tillige driver virksomhed som  

 værdipapircentral, finder bestemmelserne i § 8, stk. 3, § 60, §§ 62-82 og §§  

 90 og 91 anvendelse på selskabets virksomhed.
 Stk. 4. Hvis en fondsbørs tillige driver virksomhed som  

 autoriseret markedsplads, finder bestemmelserne i kapitel 11 anvendelse på  

 selskabets virksomhed.
 § 18. Bestyrelsen for en fondsbørs er ansvarlig for, at  

 børsvirksomheden foregår på en hensigtsmæssig og betryggende måde.
Stk. 2. Det påhviler den enkelte fondsbørs 1) at sørge for, at de nødvendige værdipapirhandelssystemer og  

 informationssystemer er til rådighed, 2) at virke for, at handel og kursnotering finder sted på en måde, der  

 sikrer, at handelen og prisdannelsen på fondsbørsen foregår på en redelig og  

 gennemskuelig måde og inden for lovgivningens rammer sikrer alle berørte en  

 ligelig behandling, og 3) at påse, at udstedere af værdipapirer og fondsbørsmedlemmer overholder  

 reglerne efter § 19.
 Stk. 3. Hvis et fondsbørsmedlem groft eller gentagne gange  

 tilsidesætter vilkårene i tilslutningsaftalen, jf. § 19, stk. 1, kan  

 fondsbørsen ophæve tilslutningsaftalen.
§ 19. For at sikre investorbeskyttelse og ligebehandling af  

 markedsdeltagerne skal en fondsbørs fastsætte 1) regler, der indeholder vilkårene for markedets funktion og tilsikrer  

 god gennemsigtighed, 2) regler for adgang til markedet, herunder tilslutningsaftaler, og 3) børsetiske regler.
 Stk. 2. En fondsbørs kan endvidere fastsætte supplerende  

 bestemmelser, der udfylder Fondsrådets bestemmelser om markedets funktion,  

 herunder regler om oplysningsforpligtelser, jf. § 30, om indberetning af  

 handler til løbende markedsovervågnings- og informationsformål, jf. § 33,  

 stk. 4, om betingelser for optagelse til handel eller notering, jf. § 21,  

 stk. 2, og § 22, stk. 4, samt om prospekters indhold, jf. § 23, stk. 3.
Kapitel 5 Adgang til en fondsbørs § 20. Værdipapirhandlere, jf. § 4, stk. 3, og Danmarks  

 Nationalbank kan blive medlemmer af en fondsbørs (fondsbørsmedlemmer).
 Stk. 2. Senest samtidig med at en fondsbørs har imødekommet en  

 værdipapirhandlers ansøgning om at blive fondsbørsmedlem, skal fondsbørsen  

 give Finanstilsynet meddelelse herom.
Kapitel 6 Optagelse m.v. af værdipapirer til notering eller handel på en  

 fondsbørs § 21. Efter bestemmelserne i §§ 22-25 kan en fondsbørs optage  

 værdipapirer som nævnt i § 2, stk. 1, nr. 1-10 og 12, til notering, medmindre  

 de i medfør af § 2, stk. 2, er undtaget fra loven.
 Stk. 2. Endvidere kan en fondsbørs optage værdipapirer, der er  

 optaget til notering på en anden fondsbørs, til handel efter regler fastsat  

 af Fondsrådet.
 § 22. Værdipapirer skal optages til notering på en fondsbørs efter  

 ansøgning fra udstederen, såfremt lovgivningens betingelser er opfyldt, de  

 pågældende værdipapirer er omfattet af fondsbørsens formålsbestemmelse og den  

 fondsbørs, hvorpå optagelse til notering søges, skønner, at handel og  

 kursnotering har offentlig interesse.
 Stk. 2. En fondsbørs kan stille enhver særlig betingelse for et  

 værdipapirs optagelse til notering, der må anses for nødvendig for at  

 beskytte investorerne og værdipapirmarkedet.
 Stk. 3. En fondsbørs kan afslå en ansøgning om optagelse af et  

 værdipapir, såfremt den skønner, at optagelsen på grund af udstederens  

 forhold eller værdipapirets opbygning vil være i modstrid med investorernes  

 og værdipapirmarkedets interesse.
 Stk. 4. Fondsrådet fastsætter regler om betingelser for optagelse  

 af værdipapirer til notering på en fondsbørs.
 § 23. Ved ansøgning om værdipapirers optagelse til notering på en  

 fondsbørs skal der med henblik på offentliggørelse foreligge et prospekt med  

 de oplysninger, der af den pågældende fondsbørs anses for fornødne for, at  

 investorerne og deres investeringsrådgivere kan danne sig et velbegrundet  

 skøn over udstederens aktiver og passiver, finansielle stilling, resultater  

 og udsigter samt over de rettigheder, der er knyttet til disse værdipapirer.
 Stk. 2. Et prospekt skal udarbejdes i overensstemmelse med god  

 prospektskik og skal præsenteres på en måde, som gør det muligt at forstå  

 indholdet og vurdere betydningen af den givne information.
 Stk. 3. Fondsrådet fastsætter regler for prospekters indhold.  

 Fondsrådet kan i særlige tilfælde undtage fra pligten til at udarbejde et  

 prospekt.
 § 24. Den fondsbørs, hvorpå et værdipapir søges optaget til  

 notering, træffer beslutning om værdipapirets optagelse til notering og  

 prospektets godkendelse efter §§ 22 og 23.
 Stk. 2. Fondsrådet fastsætter regler om prospekters godkendelse i  

 de tilfælde, hvor værdipapirer ønskes optaget til notering på flere  

 fondsbørser.
 § 25. Offentlig udbud til tegning eller salg af værdipapirer,  

 hvorom der er indgivet ansøgning om optagelse til notering på en fondsbørs,  

 må ikke ske, førend et prospekt er godkendt og offentliggjort i  

 overensstemmelse med de herom fastsatte regler.
 Stk. 2. Fondsrådet fastsætter regler om udbudsmateriale og  

 prospekters offentliggørelse.
 § 26. En fondsbørs kan bestemme, at et værdipapir skal slettes fra  

 noteringen på den pågældende fondsbørs, såfremt denne finder, at noteringen  

 ikke længere er i investorernes, låntagernes eller værdipapirmarkedets  

 interesse.
 Stk. 2. Mister en udsteder rådigheden over sit bo, slettes dennes  

 værdipapirer fra noteringen.
 Stk. 3. Fremsætter en udsteder, hvis værdipapirer er noteret på en  

 fondsbørs, anmodning om sletning fra noteringen, skal anmodningen tages til  

 følge, medmindre fondsbørsen finder, at sletningen ikke er i investorernes,  

 låntagernes eller værdipapirmarkedets interesse.
 Stk. 4. En udsteder har ret til at få et værdipapir slettet fra  

 noteringen på en fondsbørs, såfremt værdipapiret i forbindelse hermed optages  

 eller er optaget til notering på en anden fondsbørs.
 Stk. 5. Fondsrådet fastsætter regler om sletning og suspension af  

 værdipapirer fra noteringen.
Kapitel 7 Oplysningsforpligtelser § 27. En udsteder af værdipapirer, der er optaget til notering på  

 en fondsbørs, skal straks offentliggøre oplysninger om væsentlige forhold,  

 der vedrører virksomheden, og som kan antages at få betydning for  

 kursdannelsen på værdipapirerne.
 Stk. 2. En udsteder skal periodevis offentliggøre regnskabsmæssige  

 oplysninger, jf. § 30, stk. 1.
 Stk. 3. Offentliggørelse anses, medmindre andet er foreskrevet, at  

 være sket, når meddelelsen er kommet frem til den fondsbørs, hvorpå  

 udstederens værdipapirer er optaget til notering.
 § 28. Et selskab, der har aktier optaget til notering på en  

 fondsbørs, skal straks give fondsbørsen meddelelse om selskabets og dets  

 datterselskabers samlede besiddelse af aktier i selskabet, når den pålydende  

 værdi heraf udgør 2 pct. eller mere af aktiekapitalen i selskabet.  

 Fondsbørsen indberetter straks oplysningerne til Erhvervs- og  

 Selskabsstyrelsen.
 Stk. 2. Bestemmelsen i stk. 1 finder tilsvarende anvendelse, når  

 aktiebesiddelsen efterfølgende ændres i forhold til den senest meddelte  

 besiddelse, og ændringen udgør 2 pct. eller mere af aktiekapitalen.
 Stk. 3. De i stk. 1 og 2 nævnte meddelelser til en fondsbørs skal  

 indeholde oplysning om den aktuelle besiddelse fordelt på aktieklasser og om  

 den til fondsbørsen senest indberettede aktiebesiddelse.
§ 29. Enhver, der besidder aktier i selskaber, der har aktier  

 optaget til notering på en fondsbørs, skal i de i stk. 2 nævnte tilfælde  

 straks give meddelelse til fondsbørsen og selskabet om besiddelser af aktier  

 i selskabet.
Fondsbørsen indberetter straks oplysningerne til Erhvervs- og  

 Selskabsstyrelsen.
Stk. 2. Meddelelse om aktiebesiddelse efter stk. 1 skal gives, når 1) aktiernes stemmeret udgør mindst 5 pct. af aktiekapitalens  

 stemmerettigheder eller deres pålydende værdi udgør mindst 5 pct. af  

 aktiekapitalen eller 2) ændring i et allerede meddelt besiddelsesforhold bevirker, at grænser  

 med 5 pct.'s mellemrum fra 10 pct. til 100 pct. samt grænser på 1/3 eller 2/3  

 af aktiekapitalens stemmerettigheder eller pålydende værdi nås eller ikke  

 længere er nået, eller ændringen bevirker, at grænserne i nr. 1 ikke længere  

 er nået.
 Stk. 3. Erhvervs- og Selskabsstyrelsen fastsætter regler om  

 besiddelse og om meddelelse om besiddelse af aktier efter stk. 1 og 2.  

 Erhvervs- og Selskabsstyrelsen kan fastsætte regler om besiddelse og om  

 meddelelse om besiddelse af aktier i danske selskaber, der har aktier optaget  

 til notering på en fondsbørs i et andet land inden for Den Europæiske Union  

 eller i lande, som Fællesskabet har indgået samarbejdsaftale med.
 § 30. Fondsrådet fastsætter regler om udstederes og aktionærers  

 oplysningsforpligtelse over for en fondsbørs, herunder om muligheden for  

 dispensation.
 Stk. 2. Fondsrådet fastsætter regler om oplysningsforpligtelse,  

 såfremt en udsteder har værdipapirer optaget til notering på flere  

 fondsbørser.
Kapitel 8 Overtagelsestilbud § 31. Overdrages en aktiepost direkte eller indirekte i et  

 selskab, der har en eller flere aktieklasser optaget til notering på en  

 fondsbørs, skal erhververen give alle selskabets aktionærer mulighed for at  

 afhænde deres aktier på identiske betingelser, hvis overdragelsen medfører,  

 at erhververen 1) kommer til at besidde flertallet af stemmerettighederne i selskabet, 2) får ret til at udnævne eller afsætte et flertal af selskabets  

 bestyrelsesmedlemmer, 3) får ret til at udøve en bestemmende indflydelse over selskabet på  

 grundlag af vedtægterne eller aftale med dette i øvrigt eller 4) på grundlag af aftale med andre aktionærer kommer til at råde over  

 flertallet af stemmerettighederne i selskabet.
 Den pågældende fondsbørs påser overholdelse af 1. pkt.
 Stk. 2. Fondsrådet kan fritage fra forpligtelsen i stk. 1, 1.  

 pkt., såfremt særlige forhold gør sig gældende.
§ 32. Ved tilbud om overtagelse af aktier efter § 31 skal  

 erhververen udarbejde og offentliggøre et tilbudsdokument, som indeholder  

 oplysninger om tilbudets økonomiske og andre vilkår, herunder frist for  

 accept af tilbudet, samt andre oplysninger, som må anses for fornødne, for at  

 aktionærerne kan danne sig et velbegrundet skøn over tilbudet.
Den pågældende  

 fondsbørs påser overholdelsen af 1. pkt.
 Stk. 2. Når der, uden at der foreligger tilbudspligt efter § 31, i  

 øvrigt offentligt fremsættes tilbud om at overtage aktier i et selskab, der  

 har en eller flere aktieklasser noteret på en fondsbørs, skal der ligeledes  

 udarbejdes et tilbudsdokument i overensstemmelse med stk. 1.
 Stk. 3. Fondsrådet fastsætter regler om tilbudspligt efter § 31,  

 stk. 1, og om tilbudsdokumentets indhold og offentliggørelse.
Kapitel 9 Indberetning af handler § 33. En værdipapirhandler skal straks indberette aftaler om  

 overdragelse til eje af værdipapirer, der er optaget til notering eller  

 handel på en fondsbørs eller handles på en autoriseret markedsplads eller et  

 tilsvarende reguleret marked for værdipapirer i et land inden for Den  

 Europæiske Union eller i lande, som Fællesskabet har indgået samarbejdsaftale  

 med, såfremt værdipapirhandleren har medvirket i handelen.
 Stk. 2. Fondsrådet kan bestemme, at indberetningspligt tillige  

 påhviler andre, og kan desuden i særlige tilfælde udstrække  

 indberetningspligten til at omfatte andre unoterede værdipapirer end dem, der  

 handles på en autoriseret markedsplads.
 Stk. 3. Den indberetningspligtige skal opbevare dokumentation for  

 den indberettede handel og for indberetningen heraf i mindst 5 år, efter at  

 indberetningen er foretaget.
Stk. 4. Fondsrådet fastsætter nærmere bestemmelser om  

 indberetningspligten, herunder omfang og indhold, og hvortil der skal  

 indberettes.
En fondsbørs fastsætter regler om betaling af gebyrer for  

 indberetninger og offentliggørelse.
Kapitel 10 Misbrug af intern viden og kursmanipulation § 34. Reglerne i dette kapitel omfatter misbrug af intern viden og  

 kursmanipulation vedrørende:
 1) Værdipapirer, der er optaget til notering eller handel på en fondsbørs  

 eller handles på en autoriseret markedsplads eller tilsvarende regulerede  

 markeder for værdipapirer i et land inden for Den Europæiske Union eller i  

 lande, som Fællesskabet har indgået samarbejdsaftale med.
 2) Unoterede instrumenter, der er knyttet til et eller flere værdipapirer,  

 der er optaget til notering på en fondsbørs eller handles på en autoriseret  

 markedsplads.
Stk. 2. Ved intern viden forstås ikkeoffentliggjorte oplysninger  

 om udstedere af værdipapirer, værdipapirer eller markedsforhold vedrørende  

 disse, som må antages at få betydning for kursdannelsen på et eller flere  

 værdipapirer, hvis oplysningerne blev offentliggjort.
En oplysning anses for  

 offentliggjort, når der er sket en for markedet generel og relevant  

 videreformidling af denne.
Som sådan offentliggørelse anses meddelelse til en  

 fondsbørs, når oplysningen er videresendt herfra.
Stk. 3. Ved kursmanipulation forstås handlinger som nr. 1-4, der  

 er egnet til at påvirke kursen på værdipapirer eller unoterede instrumenter  

 efter stk. 1 i en retning, der afviger væsentligt fra disses værdi i  

 markedet, ved 1) offentliggørelse eller udspredelse af urigtige oplysninger om en  

 udsteder af værdipapirer, 2) indberetning af handel med egne værdipapirer, herunder handel med et  

 koncernforbundet selskabs værdipapirer, uden at det er markedet bekendt, 3) indberetning af handel med sig selv, herunder handel med  

 koncernforbundne selskaber, uden at det er markedet bekendt, eller 4) indberetning af handel, når det mellem køber og sælger er aftalt, at  

 tab dækkes på anden måde, uden at det er markedet bekendt.
 § 35. Køb, salg og tilskyndelse til køb eller salg af et  

 værdipapir må ikke foretages af nogen, der har intern viden, som kan være af  

 betydning for handelen.
 Stk. 2. Har en værdipapirhandler viden eller formodning om, at  

 den, der ønsker at købe eller sælge værdipapirer, er i besiddelse af intern  

 viden, må værdipapirhandleren ikke medvirke til handelens gennemførelse.
 Stk. 3. Uanset bestemmelsen i stk. 1 kan værdipapirhandlere  

 foretage sædvanlig handel, såfremt handelen sker på en kundes vegne og som et  

 normalt led i effektueringen af kundens ordre eller handelen sker som et  

 normalt led i værdipapirhandlerens funktion som market-maker i det pågældende  

 værdipapir.
 Stk. 4. Bestemmelserne i stk. 1 og 2 finder ikke anvendelse på  

 transaktioner, der udføres af en suveræn stat, dens centralbank eller den,  

 der handler på disses vegne, når transaktionerne sker som led i vedkommende  

 stats pengepolitik, valutapolitik eller gældsforvaltningspolitik.
 § 36. Den, der er i besiddelse af intern viden, må ikke videregive  

 denne viden til andre, medmindre videregivelsen er et normalt led i udøvelsen  

 af vedkommendes beskæftigelse, erhverv eller funktion.
Stk. 2. Udstedere af værdipapirer, der er optaget til notering  

 eller handel på en fondsbørs eller til handel på en autoriseret markedsplads,  

 skal udarbejde interne regler med det formål at hindre, at intern viden er  

 tilgængelig for andre end dem, der har et behov herfor.
Tilsvarende regler  

 skal udarbejdes af offentlige myndigheder og virksomheder, herunder  

 værdipapirhandlere, advokater og revisorer, som i kraft af deres  

 virksomhedsudøvelse regelmæssigt kommer i besiddelse af intern viden.
 § 37. En udsteder af værdipapirer, der er optaget til notering på  

 en fondsbørs eller til handel på en autoriseret markedsplads, og dennes  

 moderselskab skal udarbejde interne regler for bestyrelsesmedlemmers,  

 direktørers og andre medarbejderes adgang til for egen eller tredjemands  

 regning at handle med de af udstederen udstedte børsnoterede værdipapirer og  

 dertil knyttede finansielle kontrakter.
 Stk. 2. Offentlige myndigheder og virksomheder, herunder  

 værdipapirhandlere, advokater og revisorer, der i kraft af deres  

 virksomhedsudøvelse regelmæssigt kommer i besiddelse af intern viden, skal  

 udarbejde interne regler som foreskrevet i stk. 1. Er de i 1. pkt. nævnte  

 virksomheder organiseret som interessentskaber, kommanditselskaber eller  

 lignende, skal de interne regler tillige omfatte ejerne.
 Stk. 3. Interne regler udstedt efter stk. 1 og 2 samt § 36, stk.  

 2, skal på forlangende udleveres til den enkelte fondsbørs eller autoriserede  

 markedsplads og Finanstilsynet.
§ 38. Medvirker en værdipapirhandler ved handel med værdipapirer,  

 skal den, der køber eller sælger værdipapirerne, identificere sig over for  

 værdipapirhandleren.
Identifikationen skal omfatte navn, adresse og CPR-  

 eller SE-nummer eller anden lignende identifikation, hvis den pågældende ikke  

 har et CPR- eller SE-nummer.
Sker handelen på vegne af tredjemand, skal dette  

 tillige oplyses.
 Stk. 2. Værdipapirhandleren skal registrere de i stk. 1 nævnte  

 oplysninger og opbevare oplysningerne i 5 år.
 § 39. Kursmanipulation eller forsøg herpå må ikke finde sted.
 Stk. 2. Har en værdipapirhandler viden eller formodning om, at  

 den, der ønsker at købe eller sælge værdipapirer, har foretaget  

 kursmanipulation i forbindelse hermed, må værdipapirhandleren ikke medvirke  

 til handelens gennemførelse.
Kapitel 11 Virksomhed som autoriseret markedsplads § 40. Ved virksomhed som autoriseret markedsplads forstås  

 regelmæssig omsætning af værdipapirer, som ikke er noterede på en fondsbørs  

 (unoterede).
 Stk. 2. Unoterede værdipapirer kan på en udsteders anmodning  

 optages til handel på en autoriseret markedsplads, såfremt lovens betingelser  

 er opfyldt, de pågældende unoterede værdipapirer er omfattet af den  

 autoriserede markedsplads' formålsbestemmelse og den autoriserede  

 markedsplads skønner, at handel med disse papirer har offentlig interesse.
 Stk. 3. Vedtægterne for en autoriseret markedsplads skal i  

 formålsbestemmelsen indeholde oplysninger om, hvilke typer af unoterede  

 værdipapirer der kan omsættes.
 § 41. Bestyrelsen for en autoriseret markedsplads er ansvarlig  

 for, at markedspladsens virksomhed foregår på en hensigtsmæssig og  

 betryggende måde.
Stk. 2. Det påhviler den enkelte autoriserede markedsplads 1) at sørge for, at de nødvendige værdipapirhandelssystemer og  

 informationssystemer er til rådighed, 2) at virke for, at handel finder sted på en måde, der sikrer, at handelen  

 foregår på en redelig og gennemskuelig måde og inden for lovgivningens rammer  

 sikrer alle berørte en ligelig behandling, og 3) at påse, at udstedere og medlemmer af den autoriserede markedsplads  

 overholder reglerne efter stk. 3.
Stk. 3. En autoriseret markedsplads skal fastsætte 1) regler for optagelse af værdipapirer til handel på markedspladsen samt  

 udstederes og aktionærers oplysningsforpligtelser, 2) regler om vilkårene for at være medlem af markedspladsen og 3) regler for indberetning af handel til løbende markedsovervågnings- og  

 informationsformål.
 Stk. 4. Hvis et medlem af den autoriserede markedsplads groft  

 eller gentagne gange tilsidesætter vilkårene for at være medlem af  

 markedspladsen, jf. stk. 3, nr. 2, kan den autoriserede markedsplads ophæve  

 medlemskabet.
 § 42. En autoriseret markedsplads kan bestemme, at et unoteret  

 værdipapir ikke længere skal handles på markedspladsen, såfremt denne finder,  

 at det unoterede værdipapir ikke længere er i investorernes, låntagernes  

 eller værdipapirmarkedets interesse.
 Stk. 2. Mister en udsteder rådigheden over sit bo, kan dennes  

 værdipapirer ikke længere handles.
 Stk. 3. Fremsætter en udsteder, hvis unoterede værdipapirer  

 handles på markedspladsen, anmodning om, at handelen skal ophøre, skal  

 anmodningen tages til følge, medmindre den autoriserede markedsplads finder,  

 at ophøret ikke er i investorernes, låntagernes eller værdipapirmarkedets  

 interesse.
 Stk. 4. Handelen med et unoteret værdipapir skal ophøre senest  

 samtidig med, at værdipapiret optages til notering på en fondsbørs.
 Stk. 5. Den autoriserede markedsplads skal fastsætte regler om de  

 nærmere betingelser for ophør af handel med unoterede værdipapirer.
Kapitel 12 Prospekter ved første offentlige udbud af visse værdipapirer § 43. Dette kapitel finder anvendelse på første udbud til  

 offentligheden af værdipapirer, som ikke ønskes optaget til notering på en  

 fondsbørs.
 Stk. 2. Reglerne i dette kapitel omfatter følgende værdipapirer:
1) Aktier og andre omsættelige værdipapirer, der kan sidestilles med  

 disse, 2) obligationer med en løbetid på mindst 1 år og andre omsættelige  

 værdipapirer, der kan sidestilles med disse, og 3) alle andre omsættelige værdipapirer, hvormed værdipapirer som nævnt  

 under nr. 1 eller 2 kan erhverves ved tegning eller ombytning.
 Stk. 3. Fondsrådet kan fastsætte regler om, at udbud af nærmere  

 bestemte værdipapirer undtages fra denne lov.
 § 44. Ved udbud af værdipapirer skal der offentliggøres et  

 prospekt, der skal være overskueligt og give et retvisende billede af  

 udstederens aktiver og passiver, dennes økonomiske stilling, resultater samt  

 forventede udvikling.
 Stk. 2. Prospektet skal indeholde oplysninger om de rettigheder,  

 der er knyttet til de udstedte værdipapirer.
 Stk. 3. Et prospekt, der opfylder de krav, der i medfør af lovens  

 kapitel 6 er fastsat til prospekter for værdipapirer, der ønskes optaget til  

 notering på en fondsbørs, kan træde i stedet for et prospekt som nævnt i stk.  

 1. Prospektet skal inden bekendtgørelse godkendes af Fondsrådet, jf. § 45,  

 stk. 2.
Stk. 4. Et prospekt, der opfylder kravene til prospekter for  

 værdipapirer, som ønskes optaget til officiel notering på en fondsbørs i en  

 anden medlemsstat inden for Den Europæiske Union efter bestemmelser i  

 direktiv nr. 80/390/EØF med senere ændringer, og som er godkendt af den  

 kompetente myndighed i den pågældende medlemsstat, sidestilles med et  

 prospekt som nævnt i stk. 1. Prospektet skal være affattet på et sprog  

 godkendt af Fondsrådet.
Prospektet skal inden bekendtgørelse, jf. § 45, stk.  

 2, forelægges Fondsrådet, der påser, at betingelserne efter 1. og 2. pkt. er  

 opfyldt.
 Stk. 5. Fondsrådet fastsætter regler om prospektets indhold.
 § 45. Prospekter som nævnt i § 44 skal indsendes til Fondsrådet.
 Stk. 2. Fondsrådet påser, at prospekter som nævnt i § 44 opfylder  

 forskrifterne i dette kapitel og bestemmelser fastsat i medfør heraf.
 Stk. 3. Modtagelse af prospekter som nævnt i § 44 registreres i og  

 offentliggøres af Erhvervs- og Selskabsstyrelsen.
 Stk. 4. Fondsrådet fastsætter regler om betaling af gebyrer for  

 behandling af prospekter.
 Stk. 5. Erhvervs- og Selskabsstyrelsen fastsætter regler om  

 offentliggørelse af modtagelse af prospekter omfattet af dette kapitel og om  

 betaling af gebyrer for offentliggørelsen.
 § 46. Udbud til offentligheden må ikke finde sted, før prospektet  

 er offentliggjort efter de regler, som er fastsat i medfør af § 45, stk. 5.
 Stk. 2. Fondsrådet kan fastsætte regler om det nærmere indhold af  

 udbudsmateriale.
Kapitel 13 Værdipapirmæglere § 47. Ved værdipapirmæglervirksomhed forstås regelmæssig drift af  

 et marked, hvor der mellem værdipapirhandlere samt Danmarks Nationalbank  

 sammenføres bud og udbud om køb og salg af værdipapirer, der er optaget til  

 notering eller handel på en fondsbørs.
 Stk. 2. Fondsrådet kan efter indstilling fra den fondsbørs, hvor  

 det pågældende værdipapir er noteret eller handlet, tillade, at der etableres  

 værdipapirmæglervirksomhed, og kan i forbindelse hermed fastsætte de nærmere  

 vilkår for værdipapirmægleres virksomhed.
Kapitel 14 Pengemarkedsmæglere § 48. Ved pengemarkedsmæglervirksomhed forstås regelmæssig drift  

 af et marked, hvor der mellem deltagerne på pengemarkedet handles eller  

 udveksles 1) ind- og udlån, 2) pengemarkedsrelaterede værdipapirer, der er optaget til notering eller  

 handel på en fondsbørs, og 3) andre pengemarkedsrelaterede værdipapirer.
 Stk. 2. Udbud og bud om køb og salg af de i stk. 1, nr. 2,  

 omfattede værdipapirer mellem værdipapirhandlere samt Danmarks Nationalbank  

 kan kun regelmæssigt sammenføres af fondsbørser og autoriserede  

 pengemarkedsmæglere.
 Stk. 3. Fondsrådet kan fastsætte bestemmelser for autoriserede  

 pengemarkedsmægleres drift af markeder for pengemarkedsrelaterede  

 værdipapirer, der er optaget til notering eller handel på en fondsbørs.  

 Fondsrådet kan bestemme, at en autoriseret pengemarkedsmægler må udøve  

 virksomhed som værdipapirmægler.
 § 49. En autoriseret pengemarkedsmægler skal drive sin virksomhed  

 på en redelig og gennemskuelig måde og sikre alle berørte en ligelig  

 behandling inden for lovgivningens rammer.
Afsnit III Clearing og afvikling Kapitel 15 Clearingvirksomhed § 50. Ved clearing forstås opgørelse af forpligtelser og  

 rettigheder ved en aftalt udveksling af ydelser i forbindelse med  

 transaktioner med værdipapirer.
 Stk. 2. Ved afvikling forstås udveksling af ydelser til opfyldelse  

 af parternes forpligtelser i forbindelse med transaktioner med værdipapirer.
Stk. 3. Ved clearingvirksomhed forstås regelmæssig virksomhed, som  

 består i på clearingdeltagernes vegne at gennemføre clearing, afvikling eller  

 clearing og afvikling af transaktioner med værdipapirer, herunder at indtræde  

 som part i transaktionerne eller på anden måde sikre transaktionernes  

 gennemførelse.
Finanstilsynet afgør i tvivlstilfælde, om der foreligger  

 clearingvirksomhed.
 Stk. 4. Ved en clearingdeltager forstås en part, der har indgået  

 en aftale med en clearingcentral om regelmæssigt at deltage i clearing,  

 afvikling eller clearing og afvikling.
 § 51. Clearingvirksomhed må alene drives af clearingcentraler og  

 Danmarks Nationalbank.
 Stk. 2. Bestemmelserne i kapitlerne 16-18 med undtagelse af § 54,  

 stk. 2, og §§ 55 og 56 finder ikke anvendelse for Danmarks Nationalbank.
§ 52. Bestyrelsen for en clearingcentral er ansvarlig for, at  

 centralens virksomhed foregår på en hensigtsmæssig og betryggende måde.
Det  

 påhviler den enkelte clearingcentral at fastsætte regler for clearing og  

 afvikling og sikre alle berørte ligelig behandling.
 Stk. 2. En clearingcentral kan fastsætte nærmere regler om de  

 værdipapirer, der kan cleares, afvikles eller cleares og afvikles i  

 centralen.
§ 53. En clearingcentral kan føre kontantkonti for  

 clearingdeltagerne og foranstalte långivning og låntagning af penge og  

 værdipapirer i forbindelse med clearing, afvikling eller clearing og  

 afvikling af værdipapirtransaktioner.
Nærmere regler herom fastsættes i en  

 tilslutningsaftale, jf. § 54.
 Stk. 2. En clearingcentral kan drive accessorisk virksomhed.  

 Finanstilsynet kan beslutte, at den accessoriske virksomhed skal udøves i et  

 andet selskab.
Stk. 3. Hvis en clearingcentral tillige driver børsvirksomhed,  

 finder bestemmelserne i § 16, stk. 3 og 4, §§ 18-20, samt kapitlerne 6-10  

 anvendelse på selskabets virksomhed.
Regler udstedt i medfør af § 19, stk. 1  

 og 2, og kapitlerne 6-10 finder tilsvarende anvendelse.
 Stk. 4. Hvis en clearingcentral tillige driver virksomhed som  

 værdipapircentral, finder bestemmelserne i § 8, stk. 3, § 60, §§ 62-82 og §§  

 90 og 91 anvendelse på selskabets virksomhed.
 Stk. 5. Hvis en clearingcentral tillige driver virksomhed som  

 autoriseret markedsplads, finder bestemmelserne i kapitel 11 anvendelse på  

 selskabets virksomhed.
 Stk. 6. Hvis en clearingcentral tillige driver  

 værdipapirmæglervirksomhed, finder bestemmelserne i kapitel 13 anvendelse.
Kapitel 16 Tilslutning til en clearingcentral § 54. En clearingdeltager skal indgå en tilslutningsaftale med  

 clearingcentralen.
Tilslutningen kan ske med henblik på at cleare og afvikle  

 egne, tredjemands eller egne og tredjemands transaktioner med værdipapirer.
 Stk. 2. Alene værdipapirhandlere, clearingcentraler og Danmarks  

 Nationalbank kan cleare og afvikle transaktioner på vegne af tredjemand.
 Stk. 3. Værdipapirhandlere har adgang til at indgå  

 tilslutningsaftale med clearingcentralen, såfremt de opfylder betingelserne i  

 stk. 4. Clearingcentralen kan bestemme, at andre kan få adgang til at indgå  

 tilslutningsaftale.
 Stk. 4. Clearingcentralen fastsætter reglerne for tilslutningen  

 som clearingdeltager, herunder de betingelser, som clearingdeltagere skal  

 opfylde for at deltage i clearing og afvikling af egne, tredjemands eller  

 egne og tredjemands transaktioner.
 Stk. 5. Hvis en clearingdeltager groft eller gentagne gange  

 tilsidesætter vilkårene for tilslutning, kan clearingcentralen ophæve  

 tilslutningsaftalen.
Kapitel 17 Risikoafdækning § 55. Yder en clearingcentral eller clearingdeltager lån i  

 forbindelse med afvikling af en værdipapirhandel i en clearingcentral, kan  

 det forinden være aftalt med låntager, at de af låntagerens fondsaktiver, der  

 opbevares på et i aftalen angivet depot i en værdipapircentral, kan tjene til  

 pant for indfrielsen af lånet.
Stk. 2. Er aftalen registreret i en værdipapircentral, og  

 konstateres der i forbindelse med en afvikling behov for at udnytte retten  

 til pant, kan långiveren i umiddelbar tilknytning til afviklingens  

 gennemførelse anmelde panteret i de pågældende fondsaktiver, jf. stk. 1, over  

 for værdipapircentralen med henblik på registrering.
Alene ved en sådan  

 registrering opnås beskyttelse mod retsforfølgning og aftaleerhververe efter  

 reglerne i kapitel 22.
Stk. 3. Har en clearingcentral eller en clearingdeltager betalt  

 for en andens erhvervelse af fondsaktiver, som afvikles gennem en  

 clearingcentral, kan der i en værdipapircentral til sikkerhed for betalerens  

 krav mod erhververen registreres pant i den del af de erhvervede  

 fondsaktiver, som samtidig registreres på erhververens konto i  

 værdipapircentralen, og som ikke efter aftale med betaleren er  

 videreoverdraget ved salg afviklet på samme tidspunkt som erhvervelsen.
Ved  

 registreringen af panteretten opnås beskyttelse mod retsforfølgning og  

 aftaleerhververe efter reglerne i kapitel 22.
 Stk. 4. Finanstilsynet fastsætter nærmere regler om, inden for  

 hvilke tidsfrister retten til pant efter stk. 2 og 3 skal gøres gældende.  

 Registrering af panteretten slettes uden meddelelse efter § 68, såfremt  

 retten ikke er gjort gældende inden fristens udløb.
 § 56. Fondsaktiver, hvori der er registreret pant i henhold til §  

 55, stk. 2 eller 3, kan, hvis der er indgået en forudgående aftale herom,  

 realiseres straks efter udløbet af den af Finanstilsynet i medfør af § 55,  

 stk. 4, fastsatte frist, såfremt låntageren ikke forinden har opfyldt sine  

 forpligtelser.
 Stk. 2. Værdipapirer, der er stillet til sikkerhed over for en  

 clearingcentral eller en clearingdeltager til opfyldelse af  

 clearingcentralens regler om sikkerhedsstillelse, kan realiseres straks, hvis  

 der er indgået en forudgående aftale herom og der foreligger en  

 misligholdelse af clearingcentralens regler om sikkerhedsstillelse.
Kapitel 18 Netting § 57. En aftale mellem to eller flere parter om, at samtlige  

 anmeldte fordringer, der har tilknytning til en clearingcentrals eller  

 Danmarks Nationalbanks udøvelse af clearingvirksomhed, jf. § 50, stk. 3,  

 eller forbindelse til et betalingssystem, der afvikles over konti i Danmarks  

 Nationalbank, skal afregnes mod hinanden (nettes), kan med retsvirkning over  

 for boet og kreditorerne tillige indeholde en bestemmelse om, at de  

 pågældende fordringer skal slutafregnes eller føres tilbage i deres helhed,  

 såfremt en af parterne erklæres konkurs eller der anmeldes  

 betalingsstandsning eller åbnes tvangsakkord.
En sådan aftale skal dog for at  

 have retsvirkning over for boet og kreditorerne inden konkursen, anmeldelsen  

 af betalingsstandsning eller åbningen af tvangsakkord være indsendt til  

 Finanstilsynet og indeholde objektive betingelser for, i hvilke tilfælde  

 anmeldte, men endnu ikke opfyldte fordringer enten 1) opfyldes i overensstemmelse med nettingaftalen eller 2) tilbageføres i deres helhed.
 Stk. 2. Finanstilsynet kan godkende, at aftaler om netting med  

 udenlandske clearingcentraler eller tilsvarende udenlandske virksomheder får  

 retsvirkning i henhold til stk. 1.
Stk. 3. Finanstilsynet udfærdiger en liste over, på hvilke  

 clearing- og afviklingssystemer netting med retsvirkning i henhold til  

 bestemmelserne i stk. 1 og 2 kan finde anvendelse.
Listen offentliggøres ved  

 bekendtgørelse.
 § 58. En aftale mellem to parter om, at samtlige deres indbyrdes  

 fordringer, som er opstået i forbindelse med handel med valuta og handel med  

 værdipapirer omfattet af denne lov, skal afregnes mod hinanden løbende eller  

 ved en parts misligholdelse af sine aftalemæssige forpligtelser (nettes), kan  

 med retsvirkning over for boet og kreditorerne tillige indeholde en  

 bestemmelse om, at de pågældende fordringer skal slutafregnes, såfremt en af  

 parterne erklæres konkurs, eller der anmeldes betalingsstandsning, eller  

 åbnes tvangsakkord, eller afgår ved døden.
Afsnit IV Registrering Kapitel 19 Udstedelse og registrering af dematerialiserede værdipapirer § 59. Værdipapirer kan udstedes og overdrages i papirløs form  

 (dematerialiseret).
 Stk. 2. Ved fondsaktiver forstås i denne lov omsættelige  

 dematerialiserede værdipapirer, der er registreret i en værdipapircentral.
Stk. 3. Ved registrering forstås udstedelse af fondsaktiver gennem  

 en værdipapircentral og indskrivning af rettigheder over disse i et register  

 i værdipapircentralen.
Et enkelt fondsaktiv kan kun udstedes gennem en  

 værdipapircentral.
 Stk. 4. En værdipapircentrals bestyrelse kan træffe beslutning om,  

 at andre værdipapirer end de af stk. 2 omfattede værdipapirer ligeledes kan  

 registreres som fondsaktiver i den pågældende værdipapircentral.
Stk. 5. Ved registreringsvirksomhed forstås regelmæssig  

 virksomhed, der består i at registrere fondsaktiver.
Finanstilsynet afgør i  

 tvivlstilfælde, om der foreligger registreringsvirksomhed.
 Stk. 6. Regler om en værdipapircentrals virksomhed fastsættes i  

 selskabets vedtægter, der godkendes af Finanstilsynet.
Kapitel 20 Registreringsvirksomhed § 60. En værdipapircentrals bestyrelse er ansvarlig for, at  

 centralens virksomhed foregår på en betryggende og hensigtsmæssig måde.
Det  

 påhviler den enkelte værdipapircentral at fastsætte regler om registrering af  

 værdipapirer som fondsaktiver og om, hvilke værdipapirer der kan optages til  

 registrering i centralen som fondsaktiver.
Disse regler skal sikre alle  

 berørte en ligelig behandling og skal godkendes af Finanstilsynet.
 Stk. 2. En værdipapircentral må ikke afgive oplysninger vedrørende  

 det registrerede til andre end de efter kapitel 21 tilsluttede virksomheder.
 Stk. 3. Erhvervsministeren kan bestemme, at en værdipapircentral i  

 et nærmere bestemt omfang skal afgive oplysninger om det registrerede til en  

 offentlig myndighed.
 Stk. 4. En værdipapircentrals bestyrelse, revisorer samt  

 direktører og øvrige ansatte må ikke uberettiget røbe, hvad de under  

 udøvelsen af deres stilling eller hverv har fået kundskab om.
 § 61. En værdipapircentral kan drive accessorisk virksomhed.  

 Finanstilsynet kan beslutte, at den accessoriske virksomhed skal udøves i et  

 andet selskab.
Stk. 2. Hvis en værdipapircentral tillige driver  

 clearingvirksomhed, finder bestemmelserne i § 52, § 53, stk. 1, samt §§ 54-58  

 anvendelse på selskabets virksomhed.
Regler udstedt i medfør af § 55, stk. 4,  

 finder tilsvarende anvendelse.
Stk. 3. Hvis en værdipapircentral tillige driver børsvirksomhed,  

 finder bestemmelserne i § 13, stk. 1-3, § 16, stk. 3 og 4, og §§ 18-20 samt  

 kapitlerne 6-10 anvendelse på selskabets virksomhed.
Regler udstedt i medfør  

 af § 19, stk. 1 og 2, og kapitlerne 6-10 finder tilsvarende anvendelse.
 Stk. 4. Hvis en værdipapircentral tillige driver virksomhed som  

 autoriseret markedsplads, finder bestemmelserne i kapitel 11 anvendelse på  

 selskabets virksomhed.
Kapitel 21 Tilslutning til en værdipapircentral § 62. Ret til at foretage indrapportering til registrering i en  

 værdipapircentral på dennes vegne og med retsvirkning i henhold til §§ 66-75  

 (kontoførende institutter) tilkommer ud over den pågældende  

 værdipapircentral:
1) Danmarks Nationalbank og Kongeriget Danmarks Hypotekbank og  

 Finansforvaltning, 2) banker, sparekasser og andelskasser (pengeinstitutter), 3) kreditinstitutter med særlig tilladelse, 4) fondsmæglerselskaber, der har tilladelse til at føre depoter, 5) realkreditinstitutter, 6) virksomheder, der drives i fællesskab af virksomheder, som omfattes af  

 nr. 2-5, og som har til formål at forvalte værdipapirer, 7) obligationsudstedende institutter, for så vidt angår fondsaktiver, der  

 er udstedt af det pågældende institut, samt 8) clearingcentraler.
 Stk. 2. Ret til at indhente oplysninger om egne konti direkte i en  

 værdipapircentral og overføre meddelelser om salg gennem værdipapircentralen  

 til de kontoførende institutter eller en clearingcentral samt foretage  

 anmeldelser om registrering på egne konti direkte til en værdipapircentral  

 tilkommer storkunder.
 § 63. Udenlandske værdipapircentraler og depotsteder, som er under  

 offentligt tilsyn (udlandscentraler), og danske værdipapircentraler kan efter  

 Finanstilsynets godkendelse foretage indrapportering til registrering i en  

 værdipapircentral på dennes vegne og med retsvirkning i henhold til §§ 66-75.
 Stk. 2. En værdipapircentral kan efter Finanstilsynets godkendelse  

 foretage registreringer i udlandscentraler og i danske værdipapircentraler.
 § 64. De af § 62, stk. 1, og § 63 omfattede virksomheder skal  

 indgå en tilslutningsaftale med en værdipapircentral som betingelse for, at  

 de kan opnå adgang til at indrapportere til registrering i den pågældende  

 central.
 Stk. 2. De af § 62, stk. 2, omfattede storkunder skal indgå en  

 tilslutningsaftale med en værdipapircentral som betingelse for, at de kan  

 opnå adgang til at indhente oplysninger om egne konti, overføre meddelelser  

 om salg og foretage anmeldelser om registreringer på egne konti direkte i den  

 pågældende central.
 § 65. Finanstilsynet fastsætter regler om grundlaget for og  

 fremgangsmåden ved registrering og om godkendelse af personer, der som  

 ansatte i en værdipapircentral eller et kontoførende institut kan udføre de  

 med registreringen forbundne opgaver.
 Stk. 2. Finanstilsynet kan fastsætte nærmere regler om  

 registrering af begrænsede rettigheder over fondsaktiver samt regler om  

 værdipapircentralers eller kontoførende institutters adgang til at opkræve  

 gebyrer for forvaltning af fondsaktiver og for registreringer vedrørende  

 disse.
Kapitel 22 Retsvirkninger af registrering m.v.
 § 66. Rettigheder over fondsaktiver skal registreres i en  

 værdipapircentral for at opnå beskyttelse mod retsforfølgning og  

 aftaleerhververe.
 Stk. 2. Den aftale eller retsforfølgning, der skal kunne fortrænge  

 en ikke registreret ret, skal selv være registreret, og en erhverver ifølge  

 aftale skal være i god tro ved anmeldelsen til det kontoførende institut.
 Stk. 3. Registreringens retsvirkninger regnes fra tidspunktet for  

 den endelige prøvelse i værdipapircentralen.
 Stk. 4. Et kontoførende institut har pligt til uden ophold at  

 indrapportere modtagne anmeldelser til registrering i en værdipapircentral.
§ 67. Såfremt det kontoførende institut er i tvivl med hensyn til  

 faktiske eller retlige forhold af betydning for registreringen eller nogen  

 over for dette gør gældende, at den påtænkte registrering vil krænke den  

 pågældendes rettigheder, skal instituttet foretage indrapportering til  

 foreløbig registrering.
Den pågældende værdipapircentral træffer herefter  

 beslutning om, hvorledes den endelige registrering kan ske.
§ 68. Der gives meddelelse om registreringen til den eller de  

 efter registeret berettigede og til anmelderen.
Der gives meddelelse om  

 eventuelle hindringer for registreringen.
Ved ændring eller udslettelse gives  

 så vidt muligt meddelelse til den efter registeret berettigede.
 Stk. 2. Meddelelse gives af værdipapircentralen eller på dennes  

 vegne af det kontoførende institut efter aftale med værdipapircentralen.
Stk. 3. De efter registeret berettigede og anmeldere kan i  

 overensstemmelse med værdipapircentralens regler, der skal godkendes af  

 Finanstilsynet, vælge, at meddelelser i forbindelse med ændringer i det  

 registrerede skal gives periodisk, og kan ligeledes fravælge meddelelser om  

 ændringer helt eller delvis.
Valg og fravalg registreres på den enkelte  

 konto.
 Stk. 4. En værdipapircentral kan efter anmodning fra det  

 kontoførende institut beslutte, at der ikke skal udsendes meddelelser om  

 ændringer i det registrerede, når oplysningerne forinden er tilgået  

 rettighedshaver.
Stk. 5. Afgivelse af meddelelse efter stk. 1-4 skal ske i  

 overensstemmelse med en værdipapircentrals regler herom.
Disse regler skal  

 godkendes af Finanstilsynet.
§ 69. Når registreringen af en aftale om rettigheder over  

 fondsaktiver er endeligt gennemført i en værdipapircentral, kan en godtroende  

 erhverver ifølge registreret aftale ikke mødes med nogen indsigelse mod  

 gyldigheden af aftalen.
Dog bevares den indsigelse, at aftalen er ugyldig som  

 følge af falsk eller voldelig tvang.
 § 70. §§ 15-18 i lov om gældsbreve finder tilsvarende anvendelse  

 over for skyldneren ifølge fondsaktiver, som svarer til omsætningsgældsbreve,  

 således at endelig registrering i en værdipapircentral træder i stedet for  

 ihændehavelse af gældsbrevet.
 § 71. En værdipapircentral skal fastsætte regler om udbetaling.
Stk. 2. Betaler en værdipapircentral på udsteders vegne i god tro  

 til den, som ifølge registeret er berettiget til at modtage betalingen,  

 frigøres værdipapircentralen, selv om den pågældende manglede ret til at  

 modtage betalingen eller var umyndig.
Dette gælder dog ikke, såfremt den  

 efter registeret berettigede støtter sin ret på en aftale, som er ugyldig som  

 følge af falsk eller voldelig tvang.
§ 72. Adkomsten til et fondsaktiv kan af sælgeren, når denne er et  

 kontoførende institut, gøres betinget af købesummens betaling inden en  

 nærmere af Finanstilsynet fastsat frist.
Betalingsforbeholdet bortfalder uden  

 udsendelse af meddelelse efter § 68, såfremt overdrageren ikke gør sit  

 forbehold gældende inden udløbet af den i 1. pkt. nævnte frist.
 Stk. 2. Hvis kontohaver fører kontoen på vegne af en eller flere  

 ejere, skal dette registreres på kontoen.
 § 73. Krav på betaling i henhold til fondsaktiver forældes efter  

 lovgivningens almindelige regler.
§ 74. Såfremt det kontoførende institut bliver opmærksom på fejl i  

 det registrerede, anmoder det den pågældende værdipapircentral om at ændre  

 registreringen.
Forinden ændringen foretages, skal den eller de efter  

 registeret berettigede have lejlighed til at udtale sig.
 § 75. En værdipapircentral kan udslette rettigheder, der åbenbart  

 er ophørt.
Stk. 2. Såfremt der på en konto i en værdipapircentral er  

 registreret rettigheder, der må antages at have mistet deres betydning, eller  

 rettigheder, som er over 20 år gamle, og som sandsynligvis er ophørt, eller  

 hvortil der efter al sandsynlighed ikke findes nogen berettiget, kan den  

 pågældende værdipapircentral ved bekendtgørelse i Statstidende med et varsel  

 af tre måneder indkalde mulige indehavere af de pågældende rettigheder.  

 Endvidere skal den eller de, der i registeret er angivet som berettiget,  

 særskilt underrettes ved anbefalet brev.
Melder der sig ingen inden fristens  

 udløb, skal værdipapircentralen udslette rettigheden.
 Stk. 3. Finanstilsynet kan fastsætte regler til gennemførelse af  

 stk. 2.
Kapitel 23 Kontoudskrifter § 76. Der udfærdiges periodiske kontoudskrifter til ejere af  

 fondsaktiver.
Kontoudskriften angiver de fondsaktiver, for hvilke de  

 pågældende er registreret som ejere på datoen for udskriften.
Tilsvarende  

 udfærdiges udskrifter til indehavere af begrænsede rettigheder over  

 registrerede fondsaktiver.
Stk. 2. På enhver konto skal registreres det kontoførende  

 institut.
Det kontoførende institut har adgang til på den pågældende  

 værdipapircentrals vegne at udfærdige udskrift af kontoen.
Udskrifter skal  

 udfærdiges til en efter registeret berettiget, såfremt denne anmoder herom.
 Stk. 3. Finanstilsynet fastsætter nærmere regler om udfærdigelse  

 af kontoudskrifter efter stk. 1 og om kontoudskriftens indhold.
Kapitel 24 Klage og erstatning § 77. Klage over en afgørelse om registrering, ændring eller  

 udslettelse af rettigheder i en værdipapircentral kan indbringes for  

 Klagenævnet for Værdipapircentraler.
Dette gælder dog ikke erstatningskrav.
Stk. 2. Klagenævnet varetages af en eller flere personer, der  

 udnævnes af erhvervsministeren, og som skal opfylde betingelserne for at  

 blive udnævnt til dommer.
Erhvervsministeren udnævner tillige stedfortrædere.
Stk. 3. Klage i henhold til stk. 1 indgives til Klagenævnet inden  

 seks uger efter, at registreringen i den pågældende værdipapircentral er  

 sket.
Klagenævnet har til brug for klagens behandling adgang til alle  

 oplysninger vedrørende sagen i værdipapircentralen og i det kontoførende  

 institut.
Klagenævnet træffer en begrundet afgørelse, som tilstilles  

 parterne.
 Stk. 4. Klagenævnet kan i særlige tilfælde behandle klager, der  

 indgives efter udløbet af klagefristen i stk. 3.
 Stk. 5. Klagenævnet kan afvise at behandle klager, der skønnes  

 åbenbart grundløse.
 Stk. 6. Klagenævnet er i sin virksomhed uafhængig af instruktioner  

 om den enkelte sags behandling og afgørelse.
Stk. 7. De nærmere regler for Klagenævnets virksomhed fastsættes  

 af Finanstilsynet.
Der kan fastsættes regler om betaling af gebyr for  

 klagebehandlingen og om offentliggørelse af Klagenævnets afgørelser.
§ 78. Klage efter § 77 kan indgives af 1) enhver, der har en rimelig interesse heri, 2) et kontoførende institut, såfremt det vil anfægte en værdipapircentrals  

 afgørelse i henhold til §§ 67, 74 og 75, og 3) en værdipapircentral, såfremt den ønsker at anfægte et kontoførende  

 instituts indrapportering til registrering.
§ 79. De af Klagenævnet trufne afgørelser kan inden to uger efter,  

 at afgørelsen er meddelt vedkommende, indbringes for Østre Landsret.  

 Indbringelsen sker ved indgivelse af kæreskrift til Klagenævnet.
Reglerne om  

 kæremål i borgerlige sager finder med de fornødne tillempelser anvendelse på  

 indbringelsen for og behandlingen ved landsretten.
 Stk. 2. Sager, der efter §§ 77 og 78 kan indbringes for  

 Klagenævnet, kan kun indbringes for domstolene efter stk. 1.
Stk. 3. Landsrettens afgørelser kan ikke kæres.  

 Procesbevillingsnævnet kan dog give tilladelse til kære til Højesteret, hvis  

 kæren vedrører spørgsmål af principiel karakter.
Retsplejelovens § 392, stk.  

 2, finder tilsvarende anvendelse.
§ 80. En værdipapircentral er erstatningspligtig for tab som følge  

 af fejl i forbindelse med registrering, ændring eller udslettelse af  

 rettigheder på konti i den pågældende værdipapircentral eller udbetalinger  

 herfra, selv om fejlen er hændelig.
Kan fejlen henføres til et kontoførende  

 institut, påhviler erstatningspligten dog dette, jf. § 81.
 Stk. 2. Den rettighedshaver, der som følge af bestemmelsen i § 69,  

 2. pkt., ikke erhverver eller mister sin ret over fondsaktiver, kan kræve det  

 lidte tab erstattet af den pågældende værdipapircentral.
 Stk. 3. Har skadelidte forsætligt eller uagtsomt medvirket til  

 fejlen, kan erstatningen nedsættes eller bortfalde.
 Stk. 4. Den samlede erstatning efter stk. 1 for tab, der er en  

 følge af samme fejl, kan ikke overstige 500 mio. kr.
 § 81. Et kontoførende institut er erstatningspligtig for tab som  

 følge af egne fejl i forbindelse med indrapportering til registrering,  

 ændring eller udslettelse af rettigheder på konti i en værdipapircentral  

 eller udbetalinger herfra, selv om fejlen er hændelig.
 Stk. 2. Har skadelidte forsætligt eller uagtsomt medvirket til  

 fejlen, kan erstatningen nedsættes eller bortfalde.
 Stk. 3. Den samlede erstatning efter stk. 1 for tab, der er en  

 følge af samme fejl, kan ikke overstige 500 mio. kr.
 Stk. 4. Er et dansk kontoførende institut ikke i stand til at  

 udrede en erstatning efter stk. 1, hæfter de øvrige danske kontoførende  

 institutter, som har indgået tilslutningsaftale med den pågældende  

 værdipapircentral, for det manglende beløb op til 500 mio. kr. pr. fejl.
 Stk. 5. De danske kontoførende institutter skal indgå en indbyrdes  

 aftale om fordeling og udbetaling af beløb efter stk. 4. Aftalen skal  

 godkendes af Finanstilsynet.
 Stk. 6. Udenlandske kontoførende institutter kan tilslutte sig  

 ordningen i stk. 4 og 5.
 § 82. En værdipapircentrals samlede kapitalberedskab skal til  

 enhver tid udgøre mindst 1 mia. kr. i form af hæftelser.
 Stk. 2. Kontoførende institutter skal ved tilslutningsaftalen  

 forpligte sig til i nærmere bestemt omfang at bidrage til  

 værdipapircentralens samlede kapitalberedskab.
 Stk. 3. De nærmere regler om hæftelsen over for en  

 værdipapircentral fastsættes i dennes vedtægter.
Afsnit V Fondsråd og tilsyn m.v.
Kapitel 25 Fondsrådet § 83. Fondsrådet skal virke for et velfungerende dansk  

 værdipapirmarked, som har en sådan effektivitet, gennemskuelighed og  

 konkurrencedygtighed, at det er attraktivt for udstedere, investorer og  

 værdipapirhandlere, og som lever op til internationale standarder.
Stk. 2. Fondsrådet består af 11 medlemmer med henholdsvis  

 økonomisk eller juridisk indsigt samt indsigt i værdipapirmarkedet.  

 Erhvervsministeren udnævner formanden og næstformanden og udnævner de øvrige  

 medlemmer samt suppleanter herfor efter indstilling for indtil 4 år ad  

 gangen.
Et medlem af Fondsrådet og suppleanten for et medlem må ikke samtidig  

 være medlem af ledelsen for en fondsbørs, en autoriseret markedsplads, en  

 clearingcentral, en værdipapircentral, en autoriseret pengemarkedsmægler  

 eller en værdipapirmægler.
Stk. 3. Formanden og næstformanden skal repræsentere generelle  

 samfundsmæssige interesser.
Formanden skal have økonomisk-erhvervsmæssig  

 sagkundskab, mens næstformanden skal have juridisk-erhvervsmæssig  

 sagkundskab.
Danmarks Nationalbank indstiller et medlem,  

 Assurandør-Societetet, Arbejdsmarkedspensionsrådet, AMP-Samarbejdet og  

 Foreningen af Firmapensionskasser indstiller 2 medlemmer i fællesskab, og ATP  

 og LD indstiller et medlem i fællesskab.
Børsmæglerforeningen indstiller 2  

 medlemmer.
Finansrådet og Danske Investeringsforeningers Fællesrepræsentation  

 indstiller et medlem i fællesskab.
Realkreditrådet indstiller et medlem, og  

 Dansk Industri, Danmarks Rederiforening og Det Danske Handelskammer  

 indstiller et medlem i fællesskab.
 Stk. 4. Fondsrådet træffer afgørelse med simpelt flertal.
 Stk. 5. Erhvervsministeren godkender Fondsrådets forretningsorden,  

 der offentliggøres ved bekendtgørelse.
 Stk. 6. Regler udstedt i medfør af § 19, stk. 1 og 2, § 33, stk.  

 4, § 41, stk. 3, § 42, stk. 5, § 52, stk. 1 og 2, og § 54, stk. 4, samt  

 ændringer heri skal anmeldes til Fondsrådet.
 Stk. 7. Fondsrådet kan give fondsbørser, autoriserede  

 markedspladser og clearingcentraler pålæg om at ændre de efter stk. 6  

 omfattede regler eller fastsætte supplerende regler for disse områder.
Kapitel 26 Tilsyn § 84. Finanstilsynet virker som sekretariat for Fondsrådet og  

 påser overholdelsen af denne lov og de regler, der er udstedt i medfør af  

 loven.
 Stk. 2. § 50, stk. 4, og §§ 50 b og 51 i lov om banker og  

 sparekasser m.v. finder tilsvarende anvendelse på Finanstilsynets og  

 Fondsrådets tilsyn efter denne lov.
Stk. 3. Finanstilsynet og Fondsrådet afgiver en årlig beretning  

 til erhvervsministeren om deres virksomhed efter denne lov.
Finanstilsynet  

 udarbejder årligt en liste over regulerede markeder, dvs. fondsbørser og  

 autoriserede markedspladser, til opfyldelse af artikel 16 i Rådets direktiv  

 nr. 93/22/EØF af 10. maj 1993 om investeringsservice i forbindelse med  

 værdipapirer.
§ 85. Udgifterne ved Finanstilsynets og Fondsrådets virke i  

 henhold til denne lov afholdes af værdipapirhandlere, fondsbørser,  

 clearingcentraler, værdipapircentraler, kontoførende institutter,  

 autoriserede markedspladser, autoriserede pengemarkedsmæglere og  

 værdipapirmæglere efter regler fastsat af erhvervsministeren.
Bidrag  

 tillægges udpantningsret.
 § 86. Finanstilsynet fører tilsyn med, at værdipapirhandleres,  

 fondsbørsers, clearingcentralers, værdipapircentralers, kontoførende  

 institutters, autoriserede markedspladsers, autoriserede pengemarkedsmægleres  

 og værdipapirmægleres virksomhed, herunder at deres regler, forretningsgange,  

 kontrol- og sikkerhedsforanstaltninger, også vedrørende anvendelsen af edb,  

 er betryggende og i overensstemmelse med denne lov og bestemmelser fastsat i  

 medfør heraf.
 § 87. Finanstilsynet kan pålægge bestyrelse, direktion og revision  

 for værdipapirhandlere, fondsbørser, clearingcentraler, værdipapircentraler,  

 kontoførende institutter, autoriserede markedspladser, autoriserede  

 pengemarkedsmæglere, værdipapirmæglere og udstedere at give de oplysninger,  

 der er nødvendige for Finanstilsynets virksomhed, jf. dog § 60, stk. 2-4.
 Stk. 2. Finanstilsynet kan kræve alle oplysninger, herunder  

 regnskaber, regnskabsmaterialer, udskrift af bøger, andre forretningspapirer  

 og elektronisk lagrede data, som skønnes nødvendige for Finanstilsynets  

 virksomhed eller til afgørelse af, om en fysisk eller juridisk person er  

 omfattet af lovens bestemmelser.
 Stk. 3. Finanstilsynet kan pålægge de i stk. 1 nævnte selskaber at  

 indberette visse oplysninger i elektronisk form.
Stk. 4. På begæring af den kompetente myndighed i et andet land  

 inden for Den Europæiske Union eller lande, som Fællesskabet har indgået en  

 samarbejdsaftale med, eller i et andet land, som Finanstilsynet har indgået  

 samarbejdsaftale med, kan Finanstilsynet indhente oplysninger fra fysiske  

 eller juridiske personer, der må formodes at have undladt at opfylde  

 oplysningspligten i Rådets direktiv nr. 88/627/EØF af 12. december 1988 om  

 offentliggørelse af oplysninger ved erhvervelse og afhændelse af en betydelig  

 andel i et børsnoteret selskab.
Det samme gælder, hvis der er grundlag for at  

 formode, at nogen har handlet på baggrund af interne oplysninger eller  

 videregivet sådanne, herunder overtrædelse af Rådets direktiv 89/592/EØF af  

 13. november 1989 om samordning af retsforskrifterne vedrørende  

 insiderhandel.
 Stk. 5. Finanstilsynet kan indhente oplysninger herunder i  

 elektronisk form fra offentlige myndigheder.
 Stk. 6. Finanstilsynet kan til enhver tid mod behørig legitimation  

 og uden retskendelse aflægge kontrolbesøg på forretningsstedet for en  

 værdipapirhandler, en fondsbørs, en clearingcentral, en værdipapircentral, et  

 kontoførende institut, en autoriseret markedsplads, en autoriseret  

 pengemarkedsmægler samt en værdipapirmægler.
§ 88. Afgørelser truffet af Finanstilsynet eller Fondsrådet i  

 henhold til denne lov eller efter regler udstedt i medfør af loven kan  

 indbringes for Erhvervsministeriets Erhvervsankenævn senest 4 uger efter, at  

 afgørelsen er meddelt den pågældende.
Bestemmelsen i 1. pkt. omfatter ikke  

 afgørelser efter stk. 2 eller § 87.
Stk. 2. Fondsbørsers, autoriserede markedspladsers,  

 clearingcentralers eller værdipapircentralers beslutninger i sager af  

 vidtrækkende eller principiel betydning kan indbringes for Fondsrådet senest  

 4 uger efter, at afgørelsen er meddelt den pågældende.
Indbringelsen kan  

 tillægges opsættende virkning.
 Stk. 3. Erhvervsministeriets Erhvervsankenævns afgørelser eller  

 afgørelser, Fondsrådet træffer efter stk. 2, kan ved et sagsanlæg senest 8  

 uger efter, at afgørelsen er meddelt den pågældende, indbringes for  

 domstolene.
 Stk. 4. Afgørelser vedrørende registrering, ændring eller  

 udslettelse af rettigheder i en værdipapircentral truffet af en  

 værdipapircentral og afgørelser truffet af Klagenævnet for  

 Værdipapircentraler er ikke omfattet af stk. 1-3.
 § 89. Finanstilsynet kan fastsætte regler om, at  

 værdipapirhandlere, fondsbørser, clearingcentraler, værdipapircentraler,  

 kontoførende institutter, autoriserede markedspladser, autoriserede  

 pengemarkedsmæglere og værdipapirmæglere skal udarbejde oplysninger til brug  

 for offentligheden til statistiske formål.
 Stk. 2. Danmarks Statistik kan tillige fastsætte regler som nævnt  

 i stk. 1.
 § 90. Såfremt Finanstilsynet finder, at en værdipapircentral eller  

 et kontoførende institut ikke overholder bestemmelserne i denne lov, med  

 undtagelse af § 60, stk. 2-4, eller værdipapircentralens vedtægter eller  

 regler udstedt i medfør af denne lov, meddeler tilsynet den pågældende  

 værdipapircentral eller det pågældende institut pålæg om de foranstaltninger,  

 der skal foretages.
 § 91. Registertilsynet fører tilsyn med, at der ikke sker  

 overtrædelse af lov om private registre m.v., af bestemmelser, der er fastsat  

 i medfør heraf, eller af § 60, stk. 2-4. Tilsynet påser herunder af egen  

 drift eller efter klage fra en registreret, at en værdipapircentral anvendes  

 i overensstemmelse med de nævnte love og bestemmelser.
 Stk. 2. Tilsynet kan af en værdipapircentral eller af et  

 kontoførende institut kræve enhver oplysning, der er af betydning for dets  

 virksomhed, herunder til afgørelse af, om et forhold falder ind under denne  

 lov eller lov om private registre m.v.
 Stk. 3. For så vidt angår værdipapircentraler eller de  

 kontoførende institutter, har tilsynets medlemmer og personale til enhver tid  

 mod behørig legitimation uden retskendelse adgang til alle lokaler, hvorfra  

 værdipapircentralernes registre administreres eller kan benyttes, samt til de  

 lokaler, hvor registeret eller de tekniske hjælpemidler opbevares eller  

 anvendes.
Stk. 4. Såfremt Registertilsynet finder, at en værdipapircentral  

 eller et kontoførende institut ikke overholder § 60, stk. 2-4, meddeler  

 tilsynet den pågældende central eller institut pålæg om de foranstaltninger,  

 der skal foretages.
Registertilsynets pålæg kan ikke indbringes for anden  

 administrativ myndighed.
Kapitel 27 Inddragelse af tilladelse § 92. Finanstilsynet kan inddrage tilladelsen til, at en  

 fondsbørs, en autoriseret markedsplads, en autoriseret pengemarkedsmægler, en  

 værdipapirmægler, en clearingcentral eller en værdipapircentral driver  

 virksomhed 1) hvis virksomheden ikke påbegyndes inden 12 måneder efter tilladelsen er  

 givet, 2) hvis virksomheden ikke udøves i en periode på over 6 måneder, 3) hvis en virksomhed groft eller gentagne gange tilsidesætter sine  

 pligter efter denne lov eller pålæg i henhold til § 93, stk. 2, eller  

 bestemmelser udstedt i medfør af loven eller 4) i de i § 9, stk. 1, nævnte tilfælde.
 Stk. 2. Finder Finanstilsynet, at et kontoførende institut, der  

 omfattes af § 62, stk. 1, nr. 2-8, groft tilsidesætter sine forpligtelser  

 eller pålæg meddelt efter denne lov, kan Finanstilsynet fratage det  

 pågældende institut retten til at virke i henhold til § 62 og § 76, stk. 2.
 Stk. 3. Opfylder en fondsbørs', en autoriseret markedsplads', en  

 værdipapirmæglers, en autoriseret pengemarkedsmæglers, en clearingcentrals  

 eller en værdipapircentrals ansvarlige kapital ikke kapitalkravet på  

 tilladelsestidspunktet i henhold til § 8, stk. 2, nr. 2, kan Finanstilsynet  

 enten fastsætte en frist til at bringe den ansvarlige kapital op på dette  

 minimum eller straks inddrage tilladelsen. 1. pkt. finder tilsvarende  

 anvendelse i de tilfælde, hvor en værdipapircentrals samlede kapitalberedskab  

 ikke opfylder kravet i § 82, stk. 1.
 Stk. 4. Har en autoriseret pengemarkedsmægler eller en  

 værdipapirmægler tabt en del af sin aktiekapital, kan Finanstilsynet enten  

 fastsætte en frist til retablering af kapitalen eller straks inddrage  

 tilladelsen.
Afsnit VI Straffebestemmelser m.v.
Kapitel 28 Straffebestemmelser m.v.
§ 93. Overtrædelse af § 4, stk. 1, § 6, stk. 2 og 3, § 8, stk. 1,  

 § 10, stk. 1, § 11, § 12, § 14, stk. 1, 1. pkt., § 16, stk. 3 og 4, § 19,  

 stk. 1, § 20, stk. 2, § 25, stk. 1, § 27, stk. 1, § 28, § 29, stk. 1 og 2, §  

 31, stk. 1, § 32, stk. 1 og 2, § 33, stk. 1 og 3, § 35, stk. 2, § 36, stk. 2,  

 § 37, § 38, stk. 2, § 39, stk. 2, § 40, stk. 3, § 42, stk. 4 og 5, § 44, stk.  

 1 og 2, § 45, stk. 1, § 46, stk. 1, § 48, stk. 2, § 51, stk. 1, § 52, stk. 1,  

 2. pkt., § 60, stk. 1, 2. pkt., § 75, stk. 2, 2. pkt., og § 76, stk. 2,  

 straffes med bøde.
På samme måde straffes grov eller gentagen overtrædelse af  

 § 3, stk. 1, § 5, § 6, stk. 1, § 18, stk. 1 og 2, § 23, stk. 2, § 41, stk.  

 1-3, § 49, § 52, stk. 1, 1. pkt., og § 60, stk. 1, 1. pkt.
Stk. 2. Såfremt en fysisk eller juridisk person ikke opfylder sine  

 forpligtelser efter denne lov eller bestemmelser fastsat i medfør heraf, kan  

 Finanstilsynet eller Fondsrådet give den pågældende pålæg om ændring af  

 forholdet.
Såfremt det skønnes hensigtsmæssigt, kan Finanstilsynet  

 offentliggøre pålægget eller suspendere eller slette de berørte værdipapirer  

 fra notering på en fondsbørs.
Den, der ikke efterlever et pålæg fra  

 Finanstilsynet eller Fondsrådet eller afgiver urigtige eller vildledende  

 oplysninger til Finanstilsynet eller Fondsrådet, straffes med bøde, for så  

 vidt højere straf ikke er forskyldt efter anden lovgivning.
 Stk. 3. I forskrifter, der udstedes af erhvervsministeren,  

 Fondsrådet eller Finanstilsynet i medfør af denne lov, kan der fastsættes  

 straf af bøde for overtrædelse af bestemmelser i forskrifterne.
Stk. 4. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 Stk. 5. Forældelsesfristen for strafansvaret er 5 år.
§ 94. Overtrædelse af § 35, stk. 1, § 36, stk. 1, og § 39, stk. 1,  

 straffes med bøde, hæfte eller fængsel i indtil 1 år og 6 måneder.
Er en  

 overtrædelse af § 35, stk. 1, og § 39, stk. 1, forsætlig og af særlig grov  

 beskaffenhed, eller er der begået et større antal forsætlige overtrædelser,  

 kan straffen stige til fængsel i 4 år.
 Stk. 2. Bestemmelsen i § 93, stk. 5, finder tilsvarende  

 anvendelse.
 § 95. Undlader en værdipapirhandlers, en fondsbørs', en  

 clearingcentrals, en værdipapircentrals, et kontoførende instituts, en  

 autoriseret markedsplads', en autoriseret pengemarkedsmæglers, en  

 værdipapirmæglers eller en udsteders direktion, bestyrelse eller revisor at  

 efterkomme de pligter, der efter loven eller efter bestemmelser udstedt i  

 medfør heraf påhviler eller pålægges dem af Finanstilsynet, kan  

 Finanstilsynet som tvangsmiddel pålægge de pågældende daglige eller ugentlige  

 bøder.
 Stk. 2. Undlader en fysisk eller juridisk person at opfylde de  

 pligter, som påhviler dem efter denne lov, kan Finanstilsynet som  

 tvangsmiddel pålægge den fysiske person eller juridiske person eller de for  

 den juridiske person ansvarlige personer daglige eller ugentlige bøder.
 § 96. Bestyrelsesmedlemmer, direktører, revisorer samt disses  

 suppleanter og ansatte i en fondsbørs, en clearingcentral, en  

 værdipapircentral, et kontoførende institut eller en autoriseret  

 markedsplads, som uberettiget videregiver eller udnytter fortrolige  

 oplysninger, som de under udøvelsen af deres hverv har fået kendskab til,  

 straffes med bøde, for så vidt højere straf ikke er forskyldt efter anden  

 lovgivning.
 Stk. 2. Giver personer, der er knyttet til en fondsbørs, en  

 autoriseret markedsplads, en clearingcentral, en værdipapircentral, en  

 autoriseret pengemarkedsmægler, en værdipapirmægler eller et kontoførende  

 institut urigtige eller vildledende oplysninger om forhold vedrørende  

 fondsbørsen, markedspladsen, clearingcentralen, værdipapircentralen, den  

 autoriserede pengemarkedsmægler, værdipapirmægleren eller det kontoførende  

 institut til Finanstilsynet, Fondsrådet eller andre offentlige myndigheder,  

 straffes den pågældende med bøde eller hæfte, for så vidt højere straf ikke  

 er forskyldt efter anden lovgivning.
Afsnit VII Omdannelsesbestemmelser m.v.
Kapitel 29 Omdannelsesbestemmelser § 97. Københavns Fondsbørs, Værdipapircentralen og Garantifonden  

 for Danske Optioner og Futures kan omdannes til aktieselskaber efter reglerne  

 i §§ 98-104.
§ 98. Bestyrelsen i hver af de i § 97 nævnte fonde kan beslutte,  

 at fonden opløses uden likvidation ved overdragelse af aktiver og gæld som  

 helhed til et eller flere af fonden ejede eller oprettede aktieselskaber, der  

 har tilladelse til at drive virksomhed efter lovens § 7, nr. 1, 5 eller 6.  

 Samtidig overdrages aktier i hver af aktieselskaberne svarende til værdien af  

 de indskudte aktiver efter fradrag af fondens indskudte gæld til en nystiftet  

 fond.
Bestyrelserne i de nystiftede fonde kan med fondsmyndighedens samtykke  

 beslutte, at fondene sammenlægges.
Stk. 2. Opløsning uden likvidation kan tillige ske ved  

 overdragelse af fondens aktiver og gæld som helhed til et eller flere  

 aktieselskaber, der har tilladelse til at drive virksomhed efter lovens § 7,  

 nr. 1, 5 eller 6. Samtidig overdrages aktier i hver af disse aktieselskaber  

 svarende til værdien af de indskudte aktiver efter fradrag af fondens  

 indskudte gæld til en nystiftet fond.
Såfremt overdragelsen sker til et eller  

 flere aktieselskaber, der er oprettet i medfør af stk. 1, kan bestyrelserne i  

 de nystiftede fonde med fondsmyndighedens samtykke beslutte, at fondene  

 sammenlægges.
 Stk. 3. Omdannelse efter stk. 1 og 2 kan tillige ske ved, at  

 aktierne i det eller de i stk. 1 og 2 nævnte aktieselskaber overdrages til  

 den eksisterende fond, såfremt dette er i overensstemmelse med den  

 eksisterende fonds vedtægter.
Stk. 4. Beslutning i henhold til stk. 1-3 træffes med det flertal,  

 der i øvrigt kræves til væsentlige beslutninger.
Bestyrelsen i det eller de i  

 stk. 2 omtalte aktieselskaber skal udarbejde en aktionæroverenskomst, der  

 skal godkendes af erhvervsministeren.
 Stk. 5. Den fortsættende fond i henhold til stk. 1, 2. og 3. pkt.,  

 stk. 2, 2. og 3. pkt., og stk. 3 anses for erhvervsdrivende efter lov om  

 erhvervsdrivende fonde.
 § 99. Ved omdannelse efter § 98, stk. 1-3, finder  

 aktieselskabslovens §§ 6 a - 6 c og § 33, stk. 1, sammenholdt med §§ 134-134  

 i eller § 136 tilsvarende anvendelse med de nødvendige tilpasninger.
 Stk. 2. Den i aktieselskabslovens § 134 b nævnte fælles  

 regnskabsopstilling og åbningsbalance skal udarbejdes efter de  

 regnskabsregler, der gælder for aktieselskaber, som driver den type  

 virksomhed, som de nystiftede aktieselskaber påtænker at drive.
 Stk. 3. Dokumenter, der ifølge aktieselskabsloven skal indsendes  

 til Erhvervs- og Selskabsstyrelsen, indsendes tillige til Finanstilsynet.
 Stk. 4. Finanstilsynet skal godkende omdannelsen efter § 98, stk.  

 1-3.
 § 100. Den fortsættende fond, jf. § 98, stk. 1-3, ledes af en  

 bestyrelse på mindst 5 medlemmer.
 Stk. 2. Et flertal af medlemmerne udpeges af aktieselskabets  

 bestyrelse blandt bestyrelsens medlemmer.
 Stk. 3. Erhverver fonden i forbindelse med omdannelsen aktier i  

 mere end et aktieselskab omdannet efter § 98, finder stk. 2 ikke anvendelse.
§ 101. Bestyrelserne i hver af de i § 97 nævnte fonde kan  

 ligeledes beslutte, at fonden eller fondene opløses uden likvidation ved  

 overdragelse af aktiver og passiver som helhed til et eller flere af fonden  

 eller fondene ejede eller oprettede aktieselskaber, der har tilladelse til at  

 drive virksomhed efter lovens § 7, nr. 1, 5 eller 6. De overdragne aktivers  

 værdi skal i hvert aktieselskab svare til eller overstige værdien af den  

 overdragne gæld.
I hvert aktieselskab oprettes en bunden fondsreserve  

 svarende til værdien af de indskudte aktiver efter fradrag af fondens  

 indskudte gæld, jf. §§ 102 og 103.
Stk. 2. Opløsning uden likvidation kan tillige ske ved  

 overdragelse af fondens aktiver og passiver som helhed til et eller flere  

 aktieselskaber, der har tilladelse til at drive virksomhed efter lovens § 7,  

 nr. 1, 5 eller 6. De overdragne aktivers værdi skal i hvert aktieselskab  

 svare til eller overstige værdien af den overdragne gæld.
I hvert  

 aktieselskab oprettes en bunden fondsreserve svarende til værdien af de  

 indskudte aktiver efter fradrag af fondens indskudte gæld, eller, såfremt der  

 i forvejen består en sådan bunden fondsreserve i aktieselskabet, forøges  

 denne med værdien af de indskudte aktiver efter fradrag af fondens indskudte  

 gæld, jf. §§ 102 og 103.
 Stk. 3. § 98, stk. 4, og § 99 finder tilsvarende anvendelse ved  

 omdannelse efter stk. 1 og 2.
 § 102. Den bundne fondsreserve kan bruges til dækning af  

 underskud, der ikke dækkes af beløb, der kan anvendes til udbytte i  

 aktieselskabet.
 Stk. 2. I tilfælde af aktieselskabets ophør kan udlodning til  

 aktionærerne kun finde sted, når forpligtelserne efter stk. 4 er opfyldt.
 Stk. 3. Ved overdragelse af aktieselskabets aktiver og passiver  

 til et eller flere aktieselskaber, der driver virksomhed efter lovens § 7,  

 nr. 1, 5 eller 6, overtager det fortsættende selskab fondsreserven på de  

 samme vilkår, som var gældende indtil overdragelsen.
Stk. 4. Der fastsættes i omdannelsesbeslutningen efter § 101, stk.  

 1 eller 2, nærmere regler for anvendelse af fondsreserven i tilfælde af  

 selskabets ophør.
Fondsreserven skal, afhængig af hvorvidt aktieselskabet har  

 tilladelse til at drive virksomhed efter § 7, nr. 1, 5 eller 6, anvendes til  

 formål, som vedrører henholdsvis børsvirksomhed, clearingvirksomhed eller  

 registreringsvirksomhed.
 § 103. Der skal henlægges 10 pct. af årets overskud, der ikke  

 medgår til dækning af underskud fra tidligere år, til fondsreserven.  

 Henlæggelsen kan dog ikke overstige den forrentning af fondsreserven, der  

 svarer til den af skatteministeren fastsatte mindsterente med fradrag af en  

 forholdsmæssig andel af årets selskabsskat.
§ 104. Bestyrelsen i hver af de i § 97 nævnte fonde kan ligeledes  

 beslutte, at omdannelsen skal ske ved kombination af de i §§ 98 og 101  

 beskrevne omdannelser.
Fonden eller fondene overdrager aktiver og gæld som  

 helhed til et eller flere aktieselskaber, jf. § 98, stk. 1 og 2, og § 101,  

 stk. 1 og 2. I hvert aktieselskab oprettes en bunden fondsreserve, jf. §§ 102  

 og 103. Samtidig overdrages aktier i hvert af aktieselskaberne svarende til  

 værdien af de indskudte aktiver efter fradrag af fondens indskudte gæld og  

 efter fradrag af den bundne fondsreserve til en fond, jf. § 98, stk. 1-3, der  

 anses som erhvervsdrivende efter lov om erhvervsdrivende fonde.
 Stk. 2. §§ 98-103 finder med de nødvendige tilpasninger anvendelse  

 på omdannelsen efter stk. 1.
Afsnit VIII Ændring af andre love Kapitel 30 Ændring af andre love § 105. I lov om indkomstbeskatning af aktieselskaber m.v.  

 (selskabsskatteloven), jf. lovbekendtgørelse nr. 769 af 19. september 1995,  

 foretages følgende ændringer:
 1. I § 1, stk. 1, indsættes efter nr. 2 b som nyt nummer:
 »2 c) Københavns Fondsbørs, Værdipapircentralen og Garantifonden for  

 Danske Optioner og Futures,».
 2. § 3, stk. 1, nr. 18, affattes således:
»18) Københavns Fondsbørs.
Fritagelsen gælder dog kun for indtægt ved  

 institutionens almindelige statutmæssige virksomhed, men ikke for indtægt ved  

 drift, udlejning, bortforpagtning af fast ejendom eller ved anden  

 erhvervsmæssig virksomhed.
Fritagelsen gælder endvidere for omdannelse til et  

 aktieselskab efter §§ 98-104 i lov om værdipapirhandel.« 3. § 3, stk. 1, nr. 12 og 18, ophæves.
 4. I § 9, stk. 1, 1. pkt., ændres »De i § 1, stk. 1,  

 nr. 6, § 2, stk. 1, litra a), b) og f), og § 3, stk. 1, nr. 18,» til:  

 »De i § 1, stk. 1, nr. 6, og § 2, stk. 1, litra a, b og f,».
 5. I § 13, stk. 1, nr. 2, 1. pkt., ændres »§ 1, stk.  

 1, nr. 1, 2, 2 a, 2 b, 3 a, 4, 5 og 5 b,» til: »§ 1, stk. 1, nr.  

 1-2 c, og 3 a-5 og 5 b,».
 6. I § 17, stk. 1, ændres »§ 1, stk. 1, nr. 1-2 b og 3  

 a-6,» til: »§ 1, stk. 1, nr. 1-2 c og 3 a-6,».
 7. I § 17, stk. 2, ændres »§ 1, stk. 1, nr. 1-2 b, og  

 3 a-5 og 5 b,» til: »§ 1, stk. 1, nr. 1-2 c, og 3 a-5 og 5  

 b,».
 8. I § 32, stk. 1, 1. pkt., ændres »§ 1, stk. 1, nr.  

 1, 2, 2 a, 2 b,» til: »§ 1, stk. 1, nr. 1, 2, 2 a, 2 b, 2 c,».
 9. I § 35 J indsættes som stk. 5:
»Stk. 5. Stk. 1 finder tilsvarende anvendelse på Garantifonden for  

 Danske Optioner og Futures ved overgang fra og med indkomståret 1997 til  

 beskatning efter § 1, stk. 1, nr. 2 c, fra beskatning efter § 1, stk. 1, nr.  

 6.« 10. I § 35 K, stk. 1, ændres i 1. pkt. »gælder  

 2.-11. pkt.« til: »gælder 2.-12. pkt.«, og efter 6. pkt.  

 indsættes: »Valget skal træffes for samtlige aktier under et.« 11. I § 35 K, stk. 2, ændres  

 »aktieavancebeskatningslovens § 6, stk. 6,» til:  

 »aktieavancebeskatningslovens § 6, stk. 5,».
 12. I § 35 K indsættes som stk. 7:
»Stk. 7. Reglerne i stk. 1-4 finder tilsvarende anvendelse på  

 Garantifonden for Danske Optioner og Futures ved overgang fra og med  

 indkomståret 1997 til beskatning efter § 1, stk. 1, nr. 2 c, fra beskatning  

 efter § 1, stk. 1, nr. 6.« 13. Efter § 35 M indsættes:
»§ 35 N.
For Københavns Fondsbørs og Værdipapircentralen  

 finder overgangsbestemmelserne i fondsbeskatningslovens §§ 16-19 og  

 selskabsskattelovens § 35 K, stk. 1-4, tilsvarende anvendelse ved overgang  

 fra og med indkomståret 1997 til beskatning efter § 1, stk. 1, nr. 2 c.« § 106. I lov om skattemæssig behandling af gevinst og tab på  

 fordringer, gæld og finansielle kontrakter (kursgevinstloven), jf.  

 lovbekendtgørelse nr. 597 af 10. juli 1995, foretages følgende ændringer:
 1. I § 2 ændres »§ 1, stk. 1, nr. 1-2 b og 3  

 a-6,» til: »§ 1, stk. 1, nr. 1-2 c og 3 a-6,».
 2. § 3, stk. 1, affattes således:
»Personer og dødsboer, der er skattepligtige efter kildeskattelovens  

 § 1 eller § 2, stk. 1, litra d, skal medregne gevinst og tab på fordringer,  

 som omfattes af § 1, ved opgørelsen af den skattepligtige indkomst, hvis de  

 udøver næring ved køb og salg af fordringer eller driver næringsvirksomhed  

 ved finansiering.« § 107. I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 869 af 15. november 1995,  

 foretages følgende ændringer:
 1. I § 8 G, stk. 1 og 2, ændres »§ 1, stk. 1,  

 nr. 1-2 b og 3 a-6,» til: »§ 1, stk. 1, nr. 1-2 c og 3 a-6,».
 2. I § 8 H, stk. 1, ændres »§ 1, stk. 1, nr. 1-2 b og  

 3 a-6,» til: »§ 1, stk. 1, nr. 1-2 c og 3 a-6,».
 § 108. I lov om beskatning af fortjeneste ved afståelse af aktier  

 m.v. (aktieavancebeskatningsloven), jf. lovbekendtgørelse nr. 620 af 19. juli  

 1995, foretages følgende ændringer:
 1. I § 2, stk. 3, ændres »§ 1, stk. 1, nr. 1-2 b og 3  

 a-5 b,» til: »§ 1, stk. 1, nr. 1-2 c og 3 a-5 b,».
 2. I § 2 d, stk. 2, ændres »§ 1, stk. 1, nr. 1-2 b og  

 3 a-5 b,» til: »§ 1, stk. 1, nr. 1-2 c og 3 a-5 b,».
3. I § 4, stk. 2, 2. pkt., ændres »fondsbørs godkendt  

 af Finanstilsynet i medfør af § 40 i lov om Københavns Fondsbørs, jf.  

 lovbekendtgørelse nr. 26 af 15. januar 1992.« til: »dansk fondsbørs  

 eller på en udenlandsk fondsbørs godkendt af Finanstilsynet i medfør af § 16,  

 stk. 1, nr. 2 eller 3, i lov om værdipapirhandel m.v. eller anerkendt i  

 medfør af § 16, stk. 1, nr. 4, i lov om værdipapirhandel m.v.« 4. I § 4, stk. 6, ændres »§ 1, stk. 1, nr. 1-2 b og 3  

 a-5 b,» til: »§ 1, stk. 1, nr. 1-2 c og 3 a-5 b,».
 § 109. I konkursskatteloven, jf. lovbekendtgørelse nr. 725 af 4.  

 september 1995, foretages følgende ændring:
 1. I § 2 ændres »§ 1, stk. 1, nr. 1-2 b og 3 a-6«  

 til: »§ 1, stk. 1, nr. 1-2 c og 3 a-6«.
 § 110. I lov om beskatning af medlemmer af investeringsforeninger,  

 jf. lovbekendtgørelse nr. 770 af 19. september 1995, foretages følgende  

 ændring:
 1. I § 3, stk. 6 og 7, ændres »§ 1, stk. 1, nr.  

 1-2 b og 3 a-5 b,» til: »§ 1, stk. 1, nr. 1-2 c og 3 a-5 b,».
 § 111. I skattekontrolloven, jf. lovbekendtgørelse nr. 498 af 21.  

 juni 1995, foretages følgende ændringer:
 1. I § 10 A, stk. 1, 1. pkt., ændres  

 »Værdipapircentralen« til: »værdipapircentraler«.
 2. I § 11 A, stk. 2, 2. pkt., og § 11 B, stk. 2, 2.  

 pkt., ændres »børsmæglerselskaber« til:  

 »værdipapirhandlere«.
 3. I § 11 B, stk. 1, 1. pkt., ændres  

 »Værdipapircentralen« til: »en værdipapircentral her i  

 landet«.
 § 112. I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 621 af 19. juli 1995,  

 foretages følgende ændringer:
 1. I § 14 a indsættes efter stk. 2 som nyt stykke:
»Stk. 3. En bunden sparekassereserve som nævnt i § 52 h i lov  

 om banker og sparekasser m.v., der tilføres det modtagende aktieselskab,  

 medregnes ikke ved opgørelsen af den skattepligtige indkomst for det  

 modtagende selskab.« Stk. 3 og 4 bliver herefter stk. 4 og 5.
 2. Efter § 14 g indsættes i kapitel 2:
» § 14 h.
Ved omdannelse af Københavns Fondsbørs,  

 Værdipapircentralen og Garantifonden for Danske Optioner og Futures, jf.  

 selskabsskattelovens § 1, stk. 1, nr. 2 c, til aktieselskaber i henhold til  

 kapitel 29 i lov om værdipapirhandel m.v., finder bestemmelserne i § 5, § 6,  

 stk. 1, 3, 4 og 6, § 7, § 8 og § 10, stk. 2, tilsvarende anvendelse, jf. dog  

 3. pkt.
Såfremt overdragelsen sker til flere aktieselskaber, kan et  

 modtagende selskab alene overtage den del af den indskydende fonds  

 skattemæssige afskrivninger, nedskrivninger og henlæggelser, der vedrører de  

 overtagne aktiver. § 15 b, stk. 3, finder tilsvarende anvendelse.
Stk. 2. Underskud fra tidligere indkomstår kan uanset § 8, stk. 6,  

 bringes til fradrag i det modtagende selskabs indkomstopgørelse efter  

 ligningslovens § 15, hvis fondens aktiver og gæld som helhed overdrages til  

 et af fonden ejet eller oprettet aktieselskab, hvori fonden på tidspunktet  

 for overdragelsen ejer hele aktiekapitalen.
Det er en betingelse, at  

 aktieselskabet ikke tidligere har drevet erhvervsmæssig virksomhed.
 Stk. 3. En bunden fondsreserve som nævnt i § 101, stk. 1 og 2, i  

 lov om værdipapirhandel m.v., der tilføres et modtagende aktieselskab,  

 medregnes ikke ved opgørelsen af den skattepligtige indkomst for det  

 modtagende selskab.
Stk. 4. Aktier i det modtagende selskab, som den erhvervsdrivende  

 fond modtager i henhold til § 98, stk. 1-3, eller § 104 i lov om  

 værdipapirhandel m.v., anses for anskaffet på det tidspunkt, hvor omdannelsen  

 er vedtaget i alle de involverede selskaber og fonde m.v.
Som anskaffelsessum  

 anvendes den skattemæssige værdi af de indskudte aktiver og passiver.
Den  

 skattemæssige værdi af de indskudte aktiver opgøres efter reglerne i § 4,  

 stk. 3 og 5, i lov om skattefri virksomhedsomdannelse.« § 113. I lov om indkomstskat og formueskat for personer m.v.  

 (personskatteloven), jf. lovbekendtgørelse nr. 742 af 9. september 1995, som  

 senest ændret ved § 1 i lov nr. 826 af 27. oktober 1995, foretages følgende  

 ændring:
 1. § 4, stk. 3, 1. og 2. pkt., ophæves, og i stedet  

 indsættes:
»Personer skal medregne indtægter og udgifter som nævnt i stk. 1 og 2  

 ved opgørelsen af den personlige indkomst, hvis de udøver næring ved køb og  

 salg af fordringer eller driver næringsvirksomhed ved finansiering.« § 114. I lov om stempelafgift, jf. lovbekendtgørelse nr. 741 af 4.  

 september 1995, foretages følgende ændringer:
 1. I § 62, stk. 1, indsættes som nr. 13 og  

14:
 »13. sikkerhedsstillelse og andre forpligtelser over for  

 clearingcentraler, clearingdeltagere eller selskaber eller institutioner som  

 nævnt i § 4, stk. 1, i lov om værdipapirhandel m.v., når sikkerhedsstillelsen  

 vedrører clearing og afvikling af handel med værdipapirer, jf. §§ 55 og 56 i  

 lov om værdipapirhandel m.v., hvor en clearingcentral medvirker, og når en  

 eventuel kredittid ikke overstiger 3 bankdage.
14. garantidokumenter vedrørende forpligtelser, der udstedes efter § 82,  

 stk. 2, i lov om værdipapirhandel m.v., når de udstedes som led i  

 værdipapircentralers samlede kapitalberedskab.« 2. § 62, stk. 6, 1. pkt., affattes således:
»Stempelfri er endvidere dokumenter om lån mod håndpant, som optages  

 mellem selskaber og institutioner som nævnt i § 4, stk. 1, i lov om  

 værdipapirhandel m.v. som led i deres virksomhed, eller som optages mellem  

 disse og clearingcentraler, jf. § 7, nr. 5, i nævnte lov, Arbejdsmarkedets  

 Tillægspension, Lønmodtagernes Dyrtidsfond, Den Sociale Pensionsfond,  

 livsforsikringsselskaber eller pensionskasser som led i disses  

 værdipapirhandel.« § 115. I lov nr. 486 af 30. juni 1993 om ændring af lov om  

 indkomstbeskatning af aktieselskaber m.v. (selskabsskatteloven) og lov om  

 beskatning af fonde og visse foreninger (fondsbeskatningsloven). (Ophævelse  

 af udlandslempelsen), som ændret ved § 10 i lov nr. 427 af 14. juni 1995,  

 foretages følgende ændring:
 1. I § 4, stk. 1, ændres »§ 1, nr. 1-2 b, 3 a-5 og 5  

 b,» til »§ 1, stk. 1, nr. 1-2 c, 3 a-5 og 5 b«.
 § 116. I lov om en værdipapircentral, jf. lovbekendtgørelse nr.  

 807 af 6. oktober 1993, affattes § 3 således:
 » § 3. Værdipapircentralen ledes af en bestyrelse på indtil 14  

 medlemmer og en direktion.
Stk. 2. Erhvervsministeren udnævner for tre år ad gangen formanden  

 for bestyrelsen og de øvrige bestyrelsesmedlemmer, jf. dog § 4. Af  

 medlemmerne udnævnes fire efter indstilling fra organisationer, der  

 repræsenterer udstederne af fondsaktiverne, fire efter indstilling fra  

 organisationer, der repræsenterer de i § 6, nr. 2 og 4, nævnte kontoførende  

 institutter, og et efter indstilling fra Danmarks Nationalbank.
To af  

 medlemmerne udnævnes med særligt henblik på at varetage interesser for ejerne  

 af fondsaktiverne.
For medlemmerne skal udnævnes stedfortrædere.
Stk. 3. De i bestyrelsen behandlede anliggender afgøres, for så  

 vidt der ikke efter vedtægterne kræves særligt stemmeflertal, ved simpelt  

 stemmeflertal.
Det kan i vedtægterne bestemmes, at formandens stemme er  

 afgørende i tilfælde af stemmelighed.« § 117. I lov om aktieselskaber, jf. lovbekendtgørelse nr. 760 af  

 15. september 1995, foretages følgende ændringer:
 1. I § 6 c, stk. 3, ændres »Fondsbørsen« til:  

 »en fondsbørs, jf. § 7, nr. 1, i lov om værdipapirhandel m.v.  

 (fondsbørs)».
2. I § 21, stk. 1, 2. pkt. , ændres  

 »Værdipapircentralen« til: »en værdipapircentral, jf. § 7, nr.  

 6, i lov om værdipapirhandel m.v. (værdipapircentral).« 3. I § 23 a, stk. 1, 1. pkt., og stk. 2, § 23 b, stk. 1,  

 1. pkt., § 23 c, stk. 1, 1. led, § 23 d, 1. pkt., § 25, stk. 1, 3. pkt., § 25  

 a, stk. 1, 1. pkt., § 25 b, stk. 1, og § 41 a, nr. 1, 2 og  

3 , ændres »Værdipapircentralen« til: »en  

 værdipapircentral«.
 4. I § 23 a, stk. 3, 3. pkt., og stk. 4, og § 23  

 c, stk. 1, 2. led, og stk. 2, 1. pkt. , ændres  

 »Værdipapircentralen« til: »en værdipapircentral«.
5. I § 23 d, 2. pkt., ændres »et pengeinstitut, et  

 kreditinstitut, der har særlig tilladelse, eller et børsmæglerselskab.«  

 til: »en værdipapirhandler, jf. § 4, stk. 3, i lov om værdipapirhandel  

 m.v.« 6. § 28 c ophæves.
7. I § 40, 2. pkt., § 134 l, stk. 4, 2. pkt., og § 135,  

 stk. 6, 2. pkt., ændres »et børsmæglerselskab, et kreditinstitut,  

 der har tærlig tilladelse, eller et pengeinstitut.« til: »en  

 værdipapirhandler, jf. § 4, stk. 3, i lov om værdipapirhandel m.v.« 8. I § 51, stk. 3, § 56, stk. 5, og § 76, stk. 3, 1.  

 pkt., ændres »Københavns Fondsbørs« til: »en fondsbørs,  

 jf. § 7, nr. 1, i lov om værdipapirhandel m.v. (fondsbørs)».
9. I § 53, stk. 2 , ændres »§ 28 c« til: »§  

 29 i lov om værdipapirhandel m.v.« 10. § 159 c ophæves.
 11. I § 161, stk. 3, udgår »§ 28 c,».
 § 118. I lov om erhvervsdrivende fonde, jf. lovbekendtgørelse nr.  

 756 af 18. november 1991, foretages følgende ændring:
1. I § 9, stk. 4, 1. pkt. , ændres »Københavns  

 Fondsbørs« til: »en fondsbørs, jf. kapitel 3 i lov om  

 værdipapirhandel m.v.« § 119. I lov om banker og sparekasser m.v., jf. lovbekendtgørelse  

 nr. 182 af 20. marts 1995, som senest ændret ved lov nr. 367 og 368 af 14.  

 juni 1995, foretages følgende ændringer:
 1. I § 33, stk. 3, § 42 b, stk. 3, 1. pkt., og § 42 b,  

 stk. 3, 2. pkt. , ændres »Københavns Fondsbørs« til: »en  

 fondsbørs«.
 2. I § 42 b, stk. 5 , ændres  

 »Værdipapircentralen« til: »en værdipapircentral«.
 § 120. I lov om forsikringsvirksomhed, jf. lovbekendtgørelse nr.  

 963 af 29. november 1994, som ændret ved lov nr. 369 af 14. juni 1995,  

 foretages følgende ændringer:
 1. I § 128, stk. 1, nr. 9, 10 og 12 , ændres  

 »offentlig« til: »en«.
 2. I § 131, stk. 9, 2. pkt. , ændres  

 »Værdipapircentralen« til: »en værdipapircentral«.
 3. I § 182, stk. 7 , ændres »Københavns  

 Fondsbørs« til: »en fondsbørs«.
 § 121. I lov om tilsyn med firmapensionskasser, jf.  

 lovbekendtgørelse nr. 670 af 19. august 1993, som ændret ved lov nr. 363 af  

 18. maj 1994, foretages følgende ændring:
 1. I § 49, stk. 8, 2. pkt. , ændres  

 »Værdipapircentralen« til: »en værdipapircentral«.
 § 122. I lov om investeringsforeninger, jf. lovbekendtgørelse nr.  

 85 af 12. februar 1990, foretages følgende ændring:
 1. I § 43 a, 1. pkt. , ændres  

 »Værdipapircentralen« til: »en værdipapircentral«.
 § 123. I lov om rettens pleje, jf. lovbekendtgørelse nr. 905 af  

 10. november 1992, som senest ændret ved lov nr. 903 af 29. november 1995,  

 foretages følgende ændringer:
1. I § 526, stk. 3 og stk. 4, 3. pkt. , ændres  

 »registrerede fondsaktiver, jf. lov om en værdipapircentral« til:  

 »fondsaktiver, jf. § 59, stk. 2, i lov om værdipapirhandel m.v.« 2. § 538, stk. 1, 2. pkt. , ophæves, og i stedet  

 indsættes:
»Værdipapirer, jf. § 2 i lov om værdipapirhandel m.v., som har kurs  

 på en dansk eller udenlandsk fondsbørs, sælges dog gennem en  

 værdipapirhandler, jf. § 4, stk. 3, i lov om værdipapirhandel m.v.  

 Fogedretten kan bestemme, at værdipapirer, der har kurs på en autoriseret  

 markedsplads, jf. § 7, nr. 2, jf. § 40, stk. 1, i lov om værdipapirhandel  

 m.v., sælges gennem en værdipapirhandler.« 3. § 557 affattes således:
» § 557. Er udlæg foretaget i værdipapirer, jf. § 2 i lov om  

 værdipapirhandel m.v., som har kurs på en dansk eller udenlandsk fondsbørs,  

 bortsælges disse ikke ved tvangsauktion.
De nævnte værdipapirer sælges efter  

 anmodning fra udlægshaveren af fogedretten gennem en værdipapirhandler, jf. §  

 4, stk. 3, i lov om værdipapirhandel m.v.
Stk. 2. Er udlæg foretaget i værdipapirer, som har kurs på en  

 autoriseret markedsplads, jf. § 7, nr. 2, jf. § 40, stk. 1, i lov om  

 værdipapirhandel m.v., kan fogedretten bestemme, at disse ikke bortsælges ved  

 tvangsauktion, og at stk. 1, 2. pkt., finder tilsvarende anvendelse.« § 124. I lov om tinglysning, jf. lovbekendtgørelse nr. 622 af 15.  

 september 1986, som senest ændret ved § 2 i lov nr. 389 af 14. juni 1995,  

 foretages følgende ændring:
 1. § 41, stk. 2, affattes således:
»Stk. 2. Hvis der i et efterstående pantebrev er henvist til,  

 at det står tilbage for et lån i et af staten godkendt realkreditinstitut,  

 således at lånet kan indfries ved de af institutterne udstedte  

 ihændehavergældsbreve, der har kurs på en dansk fondsbørs, kræves  

 efterpanthaverens samtykke til forhøjelsen af renten på den foranstående  

 panteret samt til anbringelse på dennes plads af andre midler end de nævnte  

 midler.« § 125. I lov om skifte af dødsbo og fællesbo m.v., jf.  

 lovbekendtgørelse nr. 725 af 23. oktober 1986, som senest ændret ved § 14 i  

 lov nr. 389 af 14. juni 1995, foretages følgende ændring:
 1. § 28, stk. 1 , affattes således:
»Værdipapirer, jf. § 2 i lov om værdipapirhandel m.v., som har kurs  

 på en dansk eller udenlandsk fondsbørs, sælges gennem en værdipapirhandler,  

 jf. § 4, stk. 3, i lov om værdipapirhandel m.v.
Skifteretten kan bestemme, at  

 værdipapirer, der har kurs på en autoriseret markedsplads, jf. § 7, nr. 2,  

 jf. § 40, stk. 1, i lov om værdipapirhandel m.v., sælges gennem en  

 værdipapirhandler.« Afsnit IX Ikrafttrædelses- og overgangsbestemmelser m.v.
Kapitel 31 Ikrafttrædelses- og overgangsbestemmelser m.v.
§ 126. Tidspunktet for lovens eller dele af lovens ikrafttræden  

 fastsættes af erhvervsministeren, for så vidt angår § 105, nr. 1, 3-9, 12 og  

 13, og §§ 106-115 efter drøftelse med skatteministeren, og for så vidt angår  

 § 123-125 efter drøftelse med justitsministeren. § 105, nr. 2, 10 og 11,  

 træder i kraft dagen efter bekendtgørelsen i Lovtidende.
For  

 værdipapircentral- og clearingvirksomhed træder loven dog senest i kraft den  

 1. juni 1997. Loven skal dog senest være trådt i kraft den 1. juni 1996 med  

 undtagelse af § 6, stk. 3, der træder i kraft den 1. juni 1997.
 Stk. 2. Erhvervsministeren kan helt eller delvis ophæve lov om  

 Københavns Fondsbørs, jf. lovbekendtgørelse nr. 713 af 8. september 1993, lov  

 om en værdipapircentral, jf. lovbekendtgørelse nr. 807 af 6. oktober 1993,  

 samt lov nr. 213 af 10. april 1991 om prospekter ved første offentlige udbud  

 af visse værdipapirer.
 Stk. 3. § 105, nr. 1, 3-9, 12 og 13, § 106, nr. 1, § 107, § 108,  

 nr. 1, 2 og 4, § 109, § 110, § 112, nr. 2, og § 115 har virkning fra og med  

 indkomståret 1997, jf. dog stk. 6 og 7.
 Stk. 4. § 105, nr. 10, har virkning for selskaber og foreninger  

 m.v., der fra og med bestemmelsens ikrafttræden bliver omfattet af  

 selskabsskattelovens § 35 K.
 Stk. 5. § 112, nr. 1, har virkning fra og med indkomståret 1988.
 Stk. 6. Ved omdannelse af Københavns Fondsbørs og  

 Værdipapircentralen til et aktieselskab inden den 1. januar 1997 finder  

 fusionsskattelovens § 14 h, stk. 3, som affattet ved denne lovs § 112, nr. 2,  

 tilsvarende anvendelse.
 Stk. 7. Ved omdannelse af Garantifonden for Danske Optioner og  

 Futures til et aktieselskab inden den 1. januar 1997 finder  

 fusionsskattelovens § 14 h som affattet ved denne lovs § 112, nr. 2,  

 tilsvarende anvendelse.
 § 127. Uanset bestemmelserne i § 7, nr. 1, og § 8, stk. 2, nr. 1  

 og 2, kan Københavns Fondsbørs udøve børsvirksomhed indtil 1. juli 1997. Ved  

 udøvelsen af denne virksomhed betragtes Københavns Fondsbørs som en fondsbørs  

 efter denne lov.
Stk. 2. Uanset bestemmelserne i § 7, nr. 5 og 6, og § 8, stk. 2,  

 nr. 1 og 2, kan Værdipapircentralen og Garantifonden for Danske Optioner og  

 Futures fortsat udøve clearingvirksomhed.
Ved udøvelsen af denne virksomhed  

 betragtes Garantifonden for Danske Optioner og Futures og Værdipapircentralen  

 som clearingcentraler efter denne lov.
Stk. 3. Uanset bestemmelserne i § 7, nr. 6, og § 8, stk. 2, nr. 1  

 og 2, kan Værdipapircentralen fortsat udøve registreringsvirksomhed.
Ved  

 udøvelsen af denne virksomhed betragtes Værdipapircentralen som en  

 værdipapircentral efter denne lov.
 Stk. 4. Ved omdannelse af Københavns Fondsbørs til et aktieselskab  

 har medarbejderne i aktieselskabet ret til at udpege et bestyrelsesmedlem.  

 Ved omdannelse af Værdipapircentralen til et aktieselskab har medarbejderne i  

 aktieselskabet ret til at udpege to bestyrelsesmedlemmer.
 Stk. 5. Stk. 4 finder anvendelse i en periode på tre år fra  

 omdannelsen, hvorefter selskabets medarbejderes ret til at blive  

 repræsenteret i bestyrelsen reguleres af aktieselskabslovens bestemmelser.
§ 128. For aktieselskaber, der oprettes i henhold til § 101 eller  

 § 104, kan Finanstilsynet uanset bestemmelserne i § 8, stk. 2, nr. 2, meddele  

 tilladelse til udøvelse af henholdsvis børsvirksomhed, clearingvirksomhed og  

 registreringsvirksomhed, såfremt den ansvarlige kapital i selskabet på  

 tilladelsestidspunktet mindst udgør 40 mio. kr.
Heraf skal et beløb på mindst  

 16 mio. kr. være aktiekapital.
§ 129. Bestemmelsen i § 6, stk. 3, 1. pkt., vedrørende  

 kundesamtykke finder anvendelse på nye kundeforhold indgået efter  

 bestemmelsens ikrafttræden.
For eksisterende kundeforhold skal der senest 18  

 måneder efter, at § 6, stk. 3, 1. pkt., er trådt i kraft, være indhentet  

 samtykkeerklæring fra den enkelte kunde, såfremt en værdipapirhandler  

 opbevarer kundens værdipapirer i samledepot.
 § 130. Loven gælder ikke for Færøerne og Grønland, men kan med  

 undtagelse af §§ 105-115, § 123 og § 125 ved kongelig anordning sættes i  

 kraft for disse landsdele med de afvigelser, som de særlige færøske og  

 grønlandske forhold tilsiger.
 Stk. 2. § 125 kan ved kongelig anordning sættes i kraft for  

 Færøerne med de afvigelser, som de særlige færøske forhold tilsiger.
(* 1) Loven indeholder bestemmelser, der implementerer Rådets direktiv nr.  

 93/22/EØF af 10. maj 1993 om investeringsservice i forbindelse med  

 værdipapirer, EF-tidende, nr.
L 141, s. 27.
