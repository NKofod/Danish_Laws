Cirkulære om lov nr. 386 af 2. juni 1999  

  om ændring af ligningsloven, afskrivningsloven,   

 personskatteloven og boafgiftsloven (Lempelse af beskatningen af løbende ydelser og  

 goodwill m.v.) Indholdsfortegnelse:
 1.
Indledning 2 2.
Hvad er en løbende ydelse, § 12 B, stk. 1 2 3.
Reglernes anvendelsesområde 3 3.1.
Parterne 3 3.2.
Aktiverne 4 3.3.
 Institutioner m.v.
4 4.
Beskatningen af løbende ydelser 4 4.1.
Kapitalisering, § 12 B, stk. 2 4 4.2.
Førelse af saldo, § 12 B, stk. 3 5 4.3.
Negativ saldo, § 12 B, stk. 4 og 5 6 4.4.
Den løbende ydelses ophør, § 12 B, stk. 4 og  

 5 6 4.5.
Afståelse af retten til ydelsen 7 4.5.1.
Modtagerens beskatning, § 12 B, stk. 6 7 4.5.2.
Afståelse til yderen, § 12 B, stk. 7 7 4.5.3.
Afståelse til tredjemand, § 12 B, stk. 8 8 4.6.
Afståelse af forpligtelsen, § 12 B, stk.  

 9 8 5.
Indkomstart 8 6.
Henstandsordningen 8 7.
Afskrivning på udbytteretter 10 8.
Eksempler vedrørende beskatning af løbende  

 ydelser 10 9.
Ikrafttræden af ændringerne i ligningsloven,  

 afskrivningsloven og personskatteloven 14 10.
Boafgiftsloven 14 10.1.
Boafgift af kapitaler og formuegoder med brugs- eller  

 indtægtsnydelser, § 14 14 10.2.
Gaveafgift af kapitaler og formuegoder med brugs- eller  

 indtægtsnydelser, § 24 15 10.3.
Ikrafttræden af ændringerne i boafgiftsloven 16 1. Indledning Dette cirkulære omtaler de ændringer, der blev  

 gennemført ved lov nr. 386 af 2. juni 1999 om ændring af  

 ligningsloven, afskrivningsloven, personskatteloven og boafgiftsloven  

 (Lempelse af beskatningen af løbende ydelser og goodwill m.v.).
Med loven er der foretaget en generel omlægning af  

 beskatningen af løbende ydelser, som udgør helt eller delvist  

 vederlag i gensidigt bebyrdende aftaler, der er indgået den 1. juli  

 1999 eller senere.
Indtil lovens ikrafttræden den 1. juli 1999 var den  

 skattemæssige behandling af løbende ydelser reguleret af  

 ligningslovens § 12, stk. 7, og statsskattelovens § 4. Disse regler har i et  

 vist omfang medført en dobbeltbeskatning på grund af  

 kombinationen af kapitalisering og løbende beskatning.
Dette skyldes,  

 at den kapitaliserede værdi af den løbende ydelse indgår  

 ved opgørelsen af modtagerens afståelsessum og dermed i den  

 skattepligtige avance, der beskattes på afståelsestidspunktet,  

 samtidig med, at de enkelte ydelser er skattepligtige, efterhånden som  

 de betales.
For yderen har der ligeledes kunnet forekomme dobbelte  

 skattemæssige virkninger.
Hvis den løbende ydelse er vederlag  

 for erhvervelsen af et afskrivningsberettiget aktiv, indgår den  

 kapitaliserede værdi således i erhververens afskrivningsgrundlag  

 samtidig med, at denne har fradragsret for ydelserne, efterhånden som  

 disse betales.
Med loven lovfæstes det, at der skal ske  

 kapitalisering af de løbende ydelser, og at den løbende  

 beskatning og fradragsretten skal udskydes til det tidspunkt, hvor den  

 nominelle sum af de akkumulerede ydelser overstiger den kapitaliserede  

 værdi af den løbende forpligtelse på aftaletidspunktet.
En  

 bestemmelse, der samlet regulerer dette, er indsat som § 12 B i  

 ligningsloven.
For gensidigt bebyrdende aftaler indgået før  

 den 1. juli 1999 gælder de hidtidige regler om beskatningen af  

 løbende ydelser uændret.
Disse regler vil ikke blive behandlet  

 nærmere i dette cirkulære.
Med loven er endvidere gennemført en særlig  

 henstandsordning ved beskatning af goodwill og andre immaterielle aktiver,  

 der ved salg finansieres med en løbende ydelse.
Ordningen  

 indebærer, at sælger først skal betale den opgjorte skat,  

 efterhånden som ydelserne modtages.
Reglerne er indsat i  

 afskrivningslovens § 40, stk. 7.
Loven indeholder endvidere ændringer af  

 boafgiftslovens regler vedrørende kapitaler og formuegoder,  

 hvorpå der hviler løbende ydelser i form af brugs- og  

 indtægtsnydelser.
Disse regler er justeret, således at de  

 harmonerer med de nye regler om beskatning af løbende ydelser.  

 Ændringerne medfører blandt andet afgiftsmæssige  

 lettelser.
2. Hvad er en løbende ydelse, § 12 B, stk. 1 I forbindelse med overdragelse af et eller flere aktiver  

 kan parterne vælge at indgå en gensidigt bebyrdende aftale om, at  

 en del af købesummen betales i form af en løbende ydelse.
Der er tale om en løbende ydelse, når der  

 hersker usikkerhed om enten ydelsens varighed - eksempelvis en »livsvarig  

 ydelse« - eller om de enkelte ydelsers størrelse - eksempelvis fordi  

 de er fastsat som en procentvis andel af en virksomheds overskud eller  

 omsætning.
Ydelserne er således ikke et led i afviklingen af et  

 nærmere fastlagt tilgodehavende, som tilfældet er i et  

 almindeligt gældsforhold, hvor ydelserne består i afdrag og  

 renter.
Det er endvidere afgørende, at den løbende ydelse  

 løber ud over aftaleåret, det vil sige, at en eller flere  

 ydelser opgøres og forfalder efter aftaleårets udløb.
Er  

 der tale om den ovennævnte form for usikkerhed med hensyn til ydelsens  

 størrelse, indebærer det, at der er tale om en løbende  

 ydelse, når ydelsen løber ud over aftaleåret.
Ved  

 aftaleåret forstås det indkomstår, hvori aftalen  

 indgås.
Som det fremgår af lovens definition på en  

 løbende ydelse er det kun beløb, hvorom der hersker usikkerhed,  

 der kan betegnes som en løbende ydelse.
Såfremt der i aftalen er  

 fastsat en tidsbegrænset årlig minimumsbetaling, er det  

 beløbet derudover, der anses for at være den løbende  

 ydelse.
Selve minimumsbeløbet anses for at være afdrag på  

 en fordring, idet man ved overdragelsen kan opgøre det  

 nøjagtige beløb, som minimumsbetalingerne vil udgøre  

 over den givne årrække.
Behandlingen heraf afgøres efter  

 skattelovgivningens almindelige regler, typisk kursgevinstloven.
 Indeholder en aftale, dels et fastsat  

 afståelsesvederlag, der erlægges i aftaleåret, dels en  

 reguleringsbestemmelse vil det afhænge af den nærmere udformning  

 af denne, om der foreligger en løbende ydelse.
 Går reguleringen ud på, at der i tillæg  

 til betalingen af et kontantbeløb i aftaleåret, skal betales en  

 procentdel af for eksempel overskuddet i ét eller flere  

 efterfølgende år, udgør de overskudsafhængige  

 beløb en løbende ydelse, hvis værdi skal kapitaliseres og  

 beskattes i aftaleåret sammen med kontantvederlaget.
 En reguleringsklausul om, at sælgeren i  

 tilfælde af eksempelvis omsætningsnedgang, skal betale et  

 beløb til køberen, dvs. at en del af det modtagne vederlag skal  

 »tilbagebetales«, er ikke omfattet af reglerne i § 12 B.
Drejer det sig om, at der i aftalen tages forbehold for  

 udefrakommende begivenheder, såsom miljø- eller skattekrav, vil  

 der ikke være tale om en løbende ydelse.
Den aftalte  

 reguleringsbestemmelse i tilfælde af et sådant krav er ikke en  

 berigtigelsesform.
En løbende ydelse kan også bestå i  

 naturalier.
Der kan for eksempel være tale om, at køberen af en  

 virksomhed som en del af betalingen påtager sig at stille en fribolig  

 til rådighed for sælgeren.
Er beskatningen af den løbende ydelse reguleret i  

 anden lovgivning, er det de deri fastsatte bestemmelser, der finder  

 anvendelse.
Der kan f.eks. være tale om  ydelser i henhold til  

 pensionsbeskatningsloven.
Ligeledes skal eksempelvis renter ikke behandles  

 som en løbende ydelse.
Det betyder også, at indeksregulerede  

 fordringer eller variable rentebetalinger ikke betragtes som løbende  

 ydelser, uanset den usikkerhed, der måtte være, men behandles  

 efter de for den type fordringer eller rentebetalinger gældende  

 regler.
Tilsvarende skal reglerne i ligningslovens § 12 B ikke  

 anvendes, hvis der er tale om overdragelse af for eksempel ophavsretten til  

 en bog, hvor reglen i ligningslovens § 27A om fordeling af  

 vederlagsbeløb på de år, de faktisk betales, finder  

 anvendelse.
Skattepligtige, der skal beskattes af vederlag for  

 afhændelse af patentret, ophavsret til litterære og kunstneriske  

 værker, ret til mønster eller varemærke eller lignende  

 tidsbegrænsede rettigheder eller vederlag for knowhow, kan, hvis  

 vederlaget efter aftalen ikke skal betales fuldt ud i  

 afhændelsesåret, vælge i dette og senere år alene at  

 indtægtsføre de vederlagsbeløb, som efter den oprindelige  

 aftale kunne kræves betalt i det pågældende år.  

 Vederlagsbeløbene skal dog senest indtægtsføres i det  

 år, hvori de betales.
Det er en betingelse for at anvende  

 ligningslovens § 27 A, at den skattepligtige er ophavsmand til den  

 afhændede rettighed eller knowhow, eller at den pågældende  

 rettighed eller knowhow er afhændet som led i den skattepligtiges  

 næringsvej eller i spekulationsøjemed.
Ligningslovens § 27 A  

 omfatter ikke vederlag for goodwill.
For at reglerne i ligningslovens § 12 B finder anvendelse,  

 er det en betingelse, at den løbende ydelse udgør vederlag i en  

 aftale om overdragelse af et eller flere aktiver.
Uden for  

 bestemmelsen falder således royalties, dvs. betalinger, der modtages  

 som vederlag for anvendelsen af eller retten til at anvende ethvert patent,  

 varemærke, mønster eller model, tegning, hemmelig formel eller  

 fremstillingsmetode eller som vederlag for oplysninger om industrielle,  

 kommercielle eller videnskabelige erfaringer.
3. Reglernes anvendelsesområde 3.1. Parterne Parterne i den gensidigt bebyrdende aftale om overdragelse  

 af et aktiv mod en løbende ydelse kan være såvel personer  

 som selskaber m.v., og disse vil således være omfattet af § 12  

 B.
 Reglerne i § 12 B finder kun anvendelse, såfremt  

 mindst den ene af parterne, der indgår aftalen om en løbende  

 ydelse, på tidspunktet for aftalens indgåelse var fuldt  

 skattepligtig til Danmark eller begrænset skattepligtig hertil efter  

 reglerne om fast driftssted her i landet, jf. § 12 B, stk. 10.
Såfremt den anden part senere bliver skattepligtig  

 til Danmark efter disse regler, anvendes ordningen også for den  

 pågældende.
Reglerne anvendes med udgangspunkt i den  

 kapitaliserede værdi, som blev opgjort for den part, der var  

 skattepligtig ved aftalens indgåelse.
Såfremt den tilflyttede part modtager ydelser, skal  

 den pågældende ved tilflytningen således opgøre en  

 saldo som forskellen mellem den kapitaliserede værdi  ved aftalens  

 indgåelse og de ydelser, som den pågældende har modtaget i  

 perioden mellem aftalens indgåelse og tidspunktet for indtræden  

 af skattepligten.
Sålænge denne saldo er positiv, beskattes den  

 pågældende ikke af ydelserne.
I det indkomstår, hvor  

 saldoen bliver negativ, beskattes den pågældende af det negative  

 beløb for dette år.
Derefter beskattes den  

 pågældende af ydelserne.
Såfremt den tilflyttede part er yderen i relation  

 til den løbende ydelser, skal den pågældende ved  

 tilflytningen opgøre en saldo som forskellen mellem den kapitaliserede  

 værdi  ved aftalens indgåelse og de ydelser, som den  

 pågældende har betalt i mellemtiden.
Sålænge denne  

 saldo er positiv, har den pågældende ikke fradragsret for  

 ydelserne.
I det indkomstår, hvor saldoen bliver negativ, har den  

 pågældende fradragsret for det negative beløb for dette  

 år.
Derefter har den pågældende fradragsret for  

 ydelserne.
Situationen, hvor ingen af parterne ved aftalens  

 indgåelse var fuldt skattepligtige eller begrænset skattepligtige  

 til Danmark, men en eller begge efterfølgende bliver det, falder uden  

 for de her omtalte regler i ligningslovens § 12 B og skal behandles efter  

 skattelovgivningens almindelige regler.
For så vidt angår  

 modtageren indebærer dette, at der skal ske beskatning af de ydelser,  

 der forfalder efter skattepligtens indtræden.
Hvad angår yderen  

 vil en eventuel fradragsret for ydelserne afhænge af en vurdering af,  

 om ydelserne har karakter af en driftsomkostning.
3.2. Aktiverne Aftalen kan angå vederlag for overdragelse af alle  

 former for aktiver, herunder fast ejendom, goodwill, aktier og andre  

 værdipapirer.
Ligningslovens § 12 B omfatter også de situationer,  

 hvor den løbende ydelse er vederlag for afståelse af et aktiv,  

 hvor avancen ikke er skattepligtig.
Der kan eksempelvis være tale om et  

 parcelhus, der har tjent som familiens bolig.
Det indebærer  

 således, at der også i disse situationer skal udregnes en  

 kapitaliseret værdi af den løbende ydelse.
Først hvis de  

 modtagne ydelser overstiger den kapitaliserede værdi, sker der  

 beskatning.
Hermed sikres det, at der ikke foretages løbende  

 beskatning af den del af den løbende ydelse, der er afdrag på en  

 skattefri avance.
 3.3. Institutioner m.v.
Efter ligningslovens § 12 B, stk. 11, kan bestemmelserne i  

 § 12 B, stk. 3-10, ikke anvendes, hvis den gensidigt bebyrdende aftale  

 indebærer en forpligtelse, hvorefter yderen skal udrede løbende  

 ydelser til institutioner m.v., over hvilken yderen eller dennes familie har  

 bestemmende indflydelse.
Der skal dog af hensyn til en eventuel  

 avancebeskatning på aftaletidspunktet foretages en kapitalisering af  

 den løbende ydelse.
I de nævnte situationer vil der ikke  

 være fradragsret for ydelserne, heller ikke for den del, der overstiger  

 den kapitaliserede værdi.
Modtageren af en sådan løbende  

 ydelse skal medregne ydelserne til den skattepligtige indkomst, jf.  

 statsskattelovens § 4 c.
4. Beskatningen af løbende ydelser 4.1. Kapitalisering, § 12 B, stk. 2 Den løbende ydelse skal kapitaliseres i forbindelse  

 med indgåelsen af den gensidigt bebyrdende aftale.
Den kapitaliserede  

 værdi af den løbende ydelse kan også betegnes som  

 kontantværdien eller nutidsværdien.
Man når frem til den  

 kapitaliserede værdi ved at opgøre de forventede fremtidige  

 nominelle ydelser og tilbagediskontere ydelserne med en markedsrente.
Fastsætter andre dele af skatte- og  

 afgiftslovgivningen metoder for kapitaliseringen, skal disse regler  

 følges.
Eksempelvis skal kapitaliseringen af aftægtsydelser ske  

 efter de tabeller, der er fastsat i bekendtgørelse nr. 1068 af 18.  

 december 1997 om fastsættelse af værdien af brugs-, rente- eller  

 indtægtsnydelser ved beregning af arve- og gaveafgift.
Er den løbende ydelse af en sådan karakter,  

 at der ikke er fastsat særlige retningslinier for en kapitalisering,  

 må værdien fastsættes efter et skøn.
Skønnet  

 foretages af parterne.
Sælger og køber skal således  

 nå til enighed om størrelsen af de forventede fremtidige  

 nominelle ydelser og den markedsrente, hvormed disse skal tilbagediskonteres.  

 Renten vil bl.a. afspejle sælgers og købers renteforhold samt  

 det forhold, at sælger eventuelt påtager sig en del af  

 driftsrisikoen i aftaleperioden.
Ved skønnet  kan der endvidere henses til  

 værdien i handel og vandel af det formuegode, f.eks. goodwill, der  

 vederlægges med en løbende ydelse, idet parterne ved den  

 nærmere udformning af den løbende ydelse må anses for at  

 forsøge at ramme et beløb, der svarer til, hvad overdrageren  

 under lignende vilkår ville kunne opnå for det  

 pågældende aktiv.
Den kapitaliserede værdi af den  

 løbende ydelse må således forventes at svare til  

 kontantværdien af det aktiv, der vederlægges med en  

 løbende ydelse.
Kapitaliseringen er undergivet de skatteansættende  

 myndigheders prøvelse.
Det vil sige, at den skatteansættende  

 myndighed kan tilsidesætte kapitaliseringen, hvis skønnet ikke  

 svarer til den reelle værdi af den løbende ydelse.
Som eksempel  

 kan nævnes, at den løbende ydelse består af 10 pct. af  

 virksomhedens overskud i de næste 10 år.
Her må  

 kapitaliseringen fastsættes efter parternes skøn.
Hvis parterne  

 ansætter virksomhedens overskud betydeligt højere i  

 løbetiden, end overskuddet har været de seneste år op til  

 aftalens indgåelse, uden at det er tilstrækkeligt  

 sandsynliggjort, at overskuddet må forventes at stige, vil  

 kapitaliseringen næppe blive accepteret.
Hvor parterne har konkret modstridende interesser, kan de  

 forvente, at  ligningsmyndighederne vil lægge den af parterne valgte  

 tilbagediskonteringsrente til grund.
I tilfælde, hvor parterne ikke har  

 konkret modstridende interesser, vil ligningsmyndighederne kunne  

 tilsidesætte den valgte rente, såfremt denne ikke er udtryk for  

 en markedsrente i det pågældende forhold.
At parterne ikke har  

 konkret modstridende interesser kan eksempelvis følge af, at der er  

 tale om løbende ydelser i familieforhold, mellem interesseforbundne  

 parter, mellem koncernforbundne selskaber, eller fordi parternes forskellige  

 forhold gør valget af en høj eller en lav rente fordelagtigt  

 for begge parter.
Told·Skat vil to gange årligt udmelde en rentesats,  

 der vil kunne anvendes til kapitalisering af løbende ydelser,  

 såfremt parterne ikke selv har kunnet nå frem til et bedre udtryk  

 for markedsrenten i det pågældende forhold.
 I det tilfælde, hvor modtager og yder af den  

 løbende ydelse ikke hører under den samme  

 skatteansættende myndighed, foretager modtagers skatteansættende  

 myndighed prøvelsen af kapitaliseringen af den løbende ydelse.  

 Modtagers skatteansættende myndighed skal høre yders  

 skatteansættende myndighed, inden der træffes  

 afgørelse.
 Det kræves endvidere, at det fremgår af  

 parternes aftale, hvilke aktiver der vederlægges med en løbende  

 ydelse, og hvilke aktiver der vederlægges på anden vis.
Parterne har pligt til at oplyse de skatteansættende  

 myndigheder om den indgåede aftale, herunder om kapitaliseringen og den  

 efter § 12 B, stk. 2, 5. pkt., foretagne fordeling.
Oplysningen skal ske ved  

 at indsende en meddelelse til myndighederne senest samtidig med  

 udløbet af fristen for indgivelse af selvangivelse for det  

 indkomstår, hvori aftalen indgås.
Har parterne ikke afgivet de fornødne oplysninger,  

 foreligger der ikke en behørig selvangivelse.
En tilsidesættelse  

 af oplysningspligten betyder derimod ikke, at regelsættet ikke finder  

 anvendelse.
 Når overdragelsen sker mellem parter, der ikke har  

 konkret modsatrettede interesser, vil der udover prøvelsen af  

 kapitaliseringen af den løbende ydelse, kunne foretages en  

 prøvelse efter skattelovgivningens almindelige regler af, om  

 overdragelsessummen i form af den løbende ydelse svarer til  

 handelsværdien af det overdragne aktiv.
4.2. Førelse af saldo, § 12 B, stk. 3 Den kapitaliserede værdi skal føres på  

 en saldo.
Denne saldo udgør i år 1 den kapitaliserede  

 værdi på aftaletidspunktet.
Saldoen skal føres af  

 såvel modtageren som yderen af den løbende ydelse.
Saldoen  

 opgøres herefter hvert år, således at den nominelle  

 værdi af de betalte ydelser fradrages saldoen.
Saldoen efter fradrag  

 for de i indkomståret betalte ydelser overføres til det  

 følgende indkomstår.
Begge parter skal have det samme  

 beløb på saldoen, jf. dog nedenfor om afståelse af retten  

 til den løbende ydelse.
Saldoværdien giver et aktuelt udvisende  

 af, hvor stor en del af den kapitaliserede værdi, der endnu ikke er  

 modsvaret af betalte ydelser.
Så længe saldoen er positiv,  

 beskattes de betalte ydelser ikke hos modtageren, og yderen kan ikke foretage  

 fradrag for disse.
Saldoen føres til og med det indkomstår,  

 hvori den løbende ydelse endeligt ophører, eller hvor saldoen  

 bliver negativ.
Saldoen skal hvert år oplyses til de  

 skatteansættende myndigheder, og dette skal ske senest samtidig med  

 udløbet af fristen for indgivelse af selvangivelse for det enkelte  

 indkomstår.
 Under afsnit 8. er der givet eksempler på  

 anvendelsen af det i § 12 B fastsatte saldosystem.
Består den løbende ydelse i naturalier,  

 eksempelvis ved, at der som en del af vederlaget for en virksomhed stilles en  

 fribolig til rådighed for sælgeren, skal den kapitaliserede  

 værdi heraf ligeledes føres på en saldo.
Sælgerens  

 saldo skal hvert år reduceres med værdien af ydelsen - i  

 eksemplet boligens udlejningsværdi -  i det pågældende  

 år.
Samme beløb skal fratrækkes købers saldo.  

 Så længe saldoen er positiv, beskattes sælgeren ikke af  

 værdien af fri bolig, og køberen kan ikke foretage fradrag for  

 ydelsen.
For at en ydelse kan siges at udgøre et vederlag fra  

 køber til sælger, må køber først erhverve  

 ret til det, der erlægges.
Det gælder virksomhedens overskud,  

 aktieudbytte o.s.v.
På samme måde skal den køber, der  

 stiller en fribolig til rådighed for sælger,  ved  

 opgørelsen af sin skattepligtige indkomst medregne en  

 lejeindtægt svarende til udlejningsværdien.
4.3. Negativ saldo, § 12 B, stk. 4 og 5 Når saldoen bliver negativ, er det et udtryk for, at  

 de betalte ydelser overstiger den kapitaliserede værdi på  

 aftaletidspunktet.
I det indkomstår, hvor saldoen bliver negativ, skal  

 modtageren medregne det negative beløb til den skattepligtige indkomst  

 for dette indkomstår.
Yderen kan fradrage et tilsvarende beløb i  

 den skattepligtige indkomst for det pågældende indkomstår.  

 I efterfølgende indkomstår medregner modtageren de i det  

 pågældende indkomstår betalte ydelser til den  

 skattepligtige indkomst, og yderen fradrager de betalte ydelser.
Beskatning  

 og fradrag sker i kapitalindkomst, jf. afsnit 5. nedenfor.
Det er den faktiske betaling af ydelserne, der er det  

 afgørende kriterium for skattepligt henholdsvis fradragsret.
Herved  

 fraviges det almindelige udgangspunkt om, at retserhvervelsestidspunktet er  

 afgørende.
4.4. Den løbende ydelses ophør, § 12 B, stk. 4 og 5 Hvis den løbende ydelse endeligt ophører,  

 inden saldoen bliver nul eller negativ, reguleres dette i  

 ophørsåret ved, at modtager får fradrag for et  

 beløb svarende til saldoen på ophørstidspunktet, jf. § 12  

 B, stk. 4, 4. pkt., mens yderen skal  medregne et tilsvarende beløb  

 ved indkomstopgørelsen, jf. § 12 B, stk. 5, 4. pkt.
Modtageren får dog ikke fradrag, hvis der har  

 været tale om en overdragelse af et aktiv, hvor avancen ved  

 afståelse af et sådant aktiv ikke er skattepligtig, jf. § 12 B,  

 stk. 4, 5. pkt.
Med formuleringen »et sådant aktiv« tilkendegives det,  

 at det er aktivets art - og den for sådanne aktiver i den  

 pågældende situation gældende beskatning/skattefrihed - der  

 er afgørende for, om der skal ske regulering ved ophør af den  

 løbende ydelse, og ikke det forhold, at der i den konkrete situation  

 ikke kommer et beløb til beskatning som følge af eksempelvis  

 anskaffelsessummens størrelse.
Yderen skal ikke beskattes, hvis anskaffelsessummen for  

 det pågældende aktiv ikke er skatterelevant, jf. § 12 B, stk. 5,  

 5. pkt.
Ved bedømmelsen af, om et aktiv er skatterelevant, skal der  

 tages udgangspunkt i yderens forhold.
Restsaldoen skal således ikke  

 medregnes i opgørelsen af yderens skattepligtige indkomst i de  

 tilfælde, hvor beløbet svarer til et beløb, der er  

 fastsat som vederlag for et aktiv, hvis anskaffelsessum yderen hverken kan  

 afskrive, fradrage eller lade indgå i opgørelsen af  

 skattepligtig avance ved yderens afståelse af aktivet.
Beløbet  

 skal medregnes ved opgørelsen af yderens skattepligtige indkomst, blot  

 ét af de nævnte forhold gør sig gældende.
Er der overdraget såvel skatterelevante som ikke  

 skatterelevante aktiver, foretages der på ophørstidspunktet en  

 forholdsmæssig fordeling af den resterende positive saldo på de  

 overdragne aktiver med henblik på modtagerens fradrag eller yderens  

  beskatning.
Herved forstås, at fordelingen sker i samme forhold, som  

 den oprindelige saldo fordelte sig på de forskellige aktiver.
Har  

 parterne således efter § 12 B, stk. 2, oplyst, at der er sket  

 overdragelse mod en løbende ydelse, der er kapitaliseret til 600.000  

 kr., hvoraf de 400.000 kr. er vederlag for goodwill, og de 200.000 kr. for en  

 privat bil, vil en restsaldo på 60.000 kr. skulle fordeles med 40.000  

 kr. på goodwill og 20.000 kr. på bilen.
 Der kan ikke foretages fradrag for den del af saldoen, der  

 svarer til grundlaget for et ikke betalt henstandsbeløb efter  

 afskrivningslovens § 40, stk. 7. Dette hænger sammen med reglen i  

 afskrivningslovens § 40, stk. 7, om, at kravet på et ikke betalt  

 henstandsbeløb frafaldes, hvis den løbende ydelse endeligt  

 ophører inden 7 år, uden at modtageren fra yderen har  

 opnået tilstrækkelige ydelser til dækning af  

 henstandsbeløbet, jf. afsnit 6. nedenfor.
Der er i § 12 B, stk. 5, 6. pkt., fastsat en særlig  

 regel for den situation, hvor den løbende ydelse ophører, inden  

 saldoen er gået i nul, og den løbende ydelse er fastsat som  

 vederlag for et aktiv, yderen stadig ejer, og hvis anskaffelsessum, yderen  

 ikke kan afskrive eller fradrage, men som vil kunne indgå i  

 opgørelsen af skattepligtig avance ved afståelse af aktivet.
I  

 stedet for at beskatte yderen af restsaldoen sker der en nedsættelse af  

 yderens anskaffelsessum for aktivet til det faktisk betalte beløb.  

 Hermed foretages alene en korrektion af den anskaffelsessum, som først  

 skal bruges ved den senere avanceopgørelse, når aktivet  

 afstås.
I de tilfælde, hvor aktivet er afstået på det  

 tidspunkt, hvor ydelsen ophører, finder den almindelige regel om  

 beskatning af restsaldoen i kapitalindkomst anvendelse.
 Ordningen gælder kun for  

 ikke-afskrivningsberettigede aktiver, da yderen for så vidt angår  

 afskrivningsberettigede aktiver fra aftalens indgåelse drager fordel af  

 den høje anskaffelsessum.
Bestemmelsen om nedsættelse af yderens  

 anskaffelsessum for aktivet til det faktisk betalte beløb tager  

 endvidere højde for, at der ved afståelse af aktier, der er  

 betalt med en løbende ydelse, kan opstå den situation, at det  

 på tidspunktet for ophør af den løbende ydelse ikke  

 vides, om yderen ved afståelsen af aktierne bliver skattepligtig af  

 avancen.
Det gælder eksempelvis, hvis yderen er et selskab, og den  

 løbende ydelse ophører inden tre år, uden at aktierne er  

 videresolgt.
I den situation sker der en nedsættelse af yderens  

 anskaffelsessum.
Afstås aktierne efterfølgende inden for de tre  

 år, vil den lavere anskaffelsessum slå igennem ved beskatningen.
Den løbende ydelse anses for ophørt,  

 når den ifølge den indgåede aftale ikke længere  

 løber, fordi den eksempelvis er tidsbegrænset til et bestemt  

 antal år, eller fordi en på forhånd aftalt  

 ophørsgrund er indtrådt.
Endvidere kan den anses for  

 ophørt, hvis det må konstateres, at yderen er ude af stand til  

 at betale, for eksempel i tilfælde af  yderens konkurs, insolvente  

 likvidation, akkord, forsvinden eller lignende.
I den situation, hvor der ikke er indtrådt en  

 sådan ophørsgrund, men modtageren opgiver retten til at modtage  

 den løbende ydelse, foreligger der en afståelse af retten til  

 den løbende ydelse, og reglerne i § 12 B, stk. 6 og 7, finder  

 anvendelse, jf. afsnit 4.5.1. og 4.5.2. nedenfor.
Sker afståelsen uden  

 modydelse, foreligger der en gave.
En sådan gave eller arv skal  

 afgiftsberigtiges eller beskattes efter de almindelige regler.
I forhold til  

 opgørelse af saldoen sættes vederlaget til rettens  

 handelsværdi på overdragelsestidspunktet.
Tilsvarende  

 gælder ved arv eller arveforskud.
Om en af parternes dødsfald er en  

 ophørsgrund afhænger af den af parterne  indgåede aftale.  

 Er der truffet aftale om, at en af parternes død skal bringe aftalen  

 til ophør, finder de ovenfor beskrevne ophørsregler anvendelse.  

 Såfremt dødsfald ikke er aftalt som ophørsgrund, og en af  

 parterne dør, inden den løbende ydelse er endeligt  

 ophørt, viderefører den overlevende part den oprindelige  

 ordning med saldo m.v.
Efter dødsboskattelovens regler indtræder  

 et dødsbo, der ikke er fritaget for beskatning, i afdødes  

 skattemæssige stilling.
Tilsvarende gælder for en  

 ægtefælle, der beskattes efter reglerne for uskiftet bo m.v.
I  

 andre situationer  afhænger det af almindelige successionsregler, om  

 der kan succederes i saldoen.
Den løbende ydelse behandles som et  

 aktiv henholdsvis passiv på linje med andre aktiver/passiver.
 Da korrektionen for, at den kapitaliserede værdi -  

 og dermed sælgers avancebeskatning og købers  

 afskrivningsgrundlag - har været for høj eller lav, skal ske  

 på baggrund af saldoværdien på ophørstidspunktet,  

 skal der ikke foretages regulering af yderens anskaffelsessum og eventuelle  

 afskrivningsgrundlag for tidligere indkomstår.
4.5. Afståelse af retten til ydelsen 4.5.1. Modtagerens beskatning, § 12 B, stk. 6 Afstår modtageren retten til den løbende  

 ydelse, reduceres modtagerens saldo ifølge § 12 B, stk. 6, med det  

 kontantomregnede vederlag for retten til den løbende ydelse, og § 12  

 B, stk. 4, finder tilsvarende anvendelse.
Det betyder, at der kun sker  

 beskatning af den del af vederlaget, der overstiger saldoværdien  

 på afståelsestidspunktet.
Er saldoen efter fradrag af vederlaget  

 fortsat positiv, kan modtageren fradrage et beløb svarende til  

 restsaldoen, hvis den løbende ydelse oprindeligt er fastsat som  

 vederlag for et aktiv, hvor avancen ved afståelse af et sådant  

 aktiv er skattepligtig.
Er saldoen ophørt, fordi den allerede i et  

 tidligere indkomstår er blevet negativ, medregnes vederlaget til den  

 skattepligtige indkomst.
 Ved kontantomregnet vederlag forstås den  

 værdi, der beregnes ved at lægge den kontante del af salgssummen  

 sammen med eventuelt overtagne gældsposter vedrørende retten.
Sker afståelsen uden modydelse foreligger der en  

 gave.
I forhold til opgørelsen af modtagerens saldo sættes  

 vederlaget til rettens handelsværdi på overdragelsestidspunktet,  

 jf. § 12 B, stk. 6, sidste pkt.
Tilsvarende gælder ved arv eller  

 arveforskud.
Overstiger rettens handelsværdi restsaldoen, sker der  

 således beskatning af det beløb, der overstiger  

 saldoværdien.
Er saldoen efter fradrag af et beløb svarende til  

 rettens handelsværdi fortsat positiv, kan modtageren fradrage  

 restsaldoen, hvis den løbende ydelse oprindeligt er fastsat som  

 vederlag for et aktiv, hvor avancen ved afståelse af et sådant  

 aktiv er skattepligtig.
4.5.2. Afståelse til yderen, § 12 B, stk. 7 Sker afståelsen af retten til den løbende  

 ydelse til yderen af den løbende ydelse, fragår  

 afløsningssummen på yderens saldo, og den pågældende  

 kan således alene få fradrag for den del af  

 afløsningssummen, der overstiger saldoen på  

 afståelsestidspunktet.
Sker afståelsen ved, at modtageren opgiver retten  

 til at modtage den løbende ydelse, således at der ydes en gave,  

 sættes vederlaget i forbindelse med opgørelsen af yderens saldo  

 til rettens handelsværdi på overdragelsestidspunktet, jf.  

 § 12 B, stk. 7, sidste pkt.
Tilsvarende gælder ved arv eller  

 arveforskud.
Overstiger rettens handelsværdi restsaldoen, kan yderen  

 fradrage det beløb, der overstiger saldoværdien.
Er saldoen  

 efter fradrag af et beløb svarende til rettens handelsværdi  

 fortsat positiv, skal yderen medregne et beløb svarende til  

 restsaldoen  i opgørelsen af sin skattepligtige indkomst, med mindre  

 beløbet svarer til et beløb, der er fastsat som vederlag for et  

 aktiv, hvis anskaffelsessum yderen hverken kan afskrive, fradrage eller lade  

 indgå i opgørelsen af skattepligtig avance ved yderens  

 afståelse af aktivet.
 Herudover skal den ydede gave eller arv afgiftsberigtiges  

 eller beskattes efter de almindelige regler.
4.5.3. Afståelse til tredjemand, § 12 B, stk. 8 Sker afståelsen af den løbende ydelse til  

 tredjemand, skal denne erhverver samt senere erhververe medregne ydelserne i  

 den skattepligtige indkomst i de indkomstår, hvori de betales.  

 Afståelsen får i denne situation ikke konsekvenser for yderen.  

 Yderen vil fortsat være omfattet af reglerne i ligningslovens § 12 B.
Erhververen af den løbende ydelse vil ikke  

 være omfattet af ligningslovens regler om saldo m.v., idet disse kun  

 finder anvendelse på de oprindelige parter, der har aftalt vederlag i  

 form af den løbende ydelser i forbindelse med indgåelsen af en  

 gensidigt bebyrdende aftale.
En senere erhverver af den løbende ydelse  

 vil derimod kunne være omfattet af afskrivningslovens § 40, stk. 2,  

  jf. lov nr. 433 af 26. juni 1998, som bl.a. regulerer en erhververs  

 afskrivning på udbytteretter.
Efter denne regel kan erhververen fra og  

 med det indkomstår, hvori retten endelig erhverves, afskrive på  

 anskaffelsessummen med indtil 1/7 årligt.
Der kan ikke foretages  

 afskrivning i det år, hvor retten overdrages eller sælges.
4.6. Afståelse af forpligtelsen, § 12 B, stk. 9 I det tilfælde, hvor yderen af den løbende  

 ydelse ønsker at overdrage sin forpligtelse til at betale ydelserne,  

 kræves modtagerens samtykke til overdragelsen af forpligtelsen, idet  

 der er tale om debitorskifte.
Såfremt samtykket opnås, nedskrives  

 saldoen for yderen efter den oprindelige aftale med det erlagte vederlag.  

 Går saldoen ikke i nul eller i negativ, skal situationen behandles som  

 efter § 12 B, stk. 5, således at yderen bliver skattepligtig af det  

 resterende saldobeløb, med mindre anskaffelsessummen for det  

 pågældende aktiv ikke er skatterelevant for yderen.
Den  

 oprindelige yder kommer herved helt ud af forholdet.
Erhververen af forpligtelsen behandles på  

 tilsvarende vis som den oprindelige yder af den løbende ydelse.
Det  

 vil sige, at erhververen skal kapitalisere og føre saldo over  

 ydelserne efter reglerne i § 12 B, stk. 2 - 11.
5. Indkomstart Beløb, der er skattepligtige eller  

 fradragsberettigede efter reglerne i ligningslovens § 12 B, stk. 4-7,  

 medregnes til kapitalindkomsten.
Dette fremgår af personskattelovens §  

 4, stk. 1, nr. 17. For modtageren og yderen betyder det, at beløb skal  

 medregnes til kapitalindkomsten, når saldoen bliver negativ, eller hvis  

 den løbende ydelse ophører, inden saldoen bliver nul eller  

 negativ.
 Er der tale om selvstændige erhvervsdrivende, der  

 anvender virksomhedsordningen, og den løbende ydelse som et  

 erhvervsmæssigt aktiv eller passiv indgår heri, indgår  

 ovennævnte beløb i virksomhedens indkomst.
Personskattelovens § 4, stk. 1, nr. 17, henviser ikke til  

 ligningslovens § 12 B, stk. 8. Det indebærer, at det kun er  

 beløb, der skal medregnes til den skattepligtige indkomst hos de  

 oprindelige parter, der er kapitalindkomst.
Hvis modtageren afstår  

 retten til den løbende ydelse til tredjemand, skal denne og senere  

 erhververe medregne de modtagne ydelser til den personlige indkomst.
Med  

 andre ord omfatter bestemmelsen kun de personer, der skal føre saldo,  

 dvs. den oprindelige modtager og yderen samt en eventuel erhverver af  

 forpligtelsen til at betale de løbende ydelser, jf. § 12 B, stk. 9,  

 der henviser til reglerne i § 12 B, stk. 2-11.
6. Henstandsordningen Med lov nr. 386 af 2. juni 1999 blev der også  

 gennemført en særlig henstandsordning vedrørende  

 løbende ydelser, der modtages i forbindelse med overdragelse af  

 goodwill og andre immaterielle aktiver.
Henstandsordningen går ud  

 på at give overdrageren henstand for den del af skattebetalingen, som  

 vedrører salg af goodwill eller andre immaterielle aktiver finansieret  

 med en løbende ydelse.
Henstanden betyder, at avanceskatten  

 først skal betales, når ydelserne betales, dog senest efter 7  

 år.
Den henstand, der kan gives efter denne bestemmelse, er uforrentet,  

 hvilket er en fravigelse af det almindelige udgangspunkt for henstand med  

 skattebetalingen.
 Efter henstandsordningen kan overdrageren få  

 henstand med betaling af skatten af fortjenesten efter afskrivningslovens §  

 40, stk. 6, (goodwill m.v.), såfremt vederlaget udgøres af en  

 løbende ydelse omfattet af reglerne i ligningslovens § 12 B , stk.  

 1-5. Ved beregningen af skatten modregnes eventuelle  tab og eventuelle  

 underskud fra tidligere år efter de almindelige regler.
Det beløb, der kan gives henstand med, findes  

 således ved at sammenholde den almindelige skatteberegning for  

 overdrageren, hvor fortjeneste ved salg af goodwill m.v., der er finansieret  

 med en løbende ydelse, indgår, med en »skyggeberegning« uden  

 fortjenesten.
Differencen mellem de to beregninger anses for at udgøre  

 skatten af fortjenesten, dvs. det beløb, der kan gives henstand  

 med.
Udgøres finansieringen kun delvis af en  

 løbende ydelse, gives der kun henstand for den del af avanceskatten,  

 som svarer til forholdet mellem den kapitaliserede værdi af den  

 løbende ydelse og afståelsessummen for aktivet.
I den situation,  

 hvor der afstås oparbejdet goodwill for eksempelvis 1.000.000 kr., der  

 udløser avanceskat på 600.000 kr., og den kapitaliserede  

 værdi af den løbende ydelse er opgjort til 500.000 kr.,  

 opgøres henstandsbeløbet således: 600.000 kr. x 500.000  

 kr./1.000.000 kr. = 300.000 kr.
Avancer, der beskattes som personlig indkomst,  

 indgår i grundlaget for beregning af arbejdsmarkedsbidrag for  

 selvstændige erhvervsdrivende.
I disse tilfælde kan der på  

 tilsvarende måde opnås henstand med betalingen af  

 arbejdsmarkedsbidrag, der påhviler selvstændige erhvervsdrivende  

 i henhold til arbejdsmarkedsfondslovens § 10.
Det er en betingelse for opnåelse af henstand, at  

 begæringen indsendes inden udløbet af selvangivelsesfristen for  

 aftaleåret.
Er der bevilget udsættelse med indsendelsen af  

 selvangivelsen, forlænges fristen for indsendelse af  

 henstandsanmodningen tilsvarende.
Skatten gøres op på  

 afståelsestidspunktet, men skal først betales, når  

 ydelserne indgår.
De modtagne ydelser skal betales som afdrag på  

 henstandsbeløbet.
Beløbet forfalder til betaling den 1. i  

 måneden efter modtagelsen af ydelsen med sidste rettidige betalingsdag  

 den 10. i forfaldsmåneden.
Betales beløbet ikke rettidigt, skal  

 der betales 0,6 pct. i månedlig rente for hver påbegyndt  

 måned fra forfaldsdagen at regne, dog mindst 25 kr.
Renten kan ikke  

 fratrækkes ved opgørelsen af den skattepligtige indkomst.
Der  

 betales et rykkergebyr på 65 kr. for erindringsskrivelser  

 vedrørende manglende betaling af afdrag på  

 henstandsbeløbet.
Der kan gives henstand i op til 7 år efter den  

 indgåede aftale.
Er skatten ikke endeligt betalt 7 år efter  

 indgåelsen af overdragelsesaftalen, forfalder restbeløbet til  

 betaling ved udløbet af dette indkomstår.
Skatten kan ikke  

 fordeles lineært over de 7 år.
Der skal betales et beløb  

 svarende til hele den modtagne ydelse som afdrag på henstanden.
Hvis der er ydet henstand, og ydelserne endeligt  

 ophører, inden modtageren fra yderen har opnået  

 tilstrækkelige ydelser til dækning af skatten, frafaldes den  

 resterende del af henstandsbeløbet.
I den situation kan der derfor  

 ikke foretages fradrag efter ligningslovens  § 12 B, stk. 4, for den del af  

 saldoen, der svarer til grundlaget for et ikke betalt henstandsbeløb  

 efter afskrivningslovens § 40, stk. 7.
 I det tilfælde, hvor den løbende ydelse  

 ophører, efter at modtageren har svaret den fulde avanceskat, er der  

 ikke længere tale om en henstandssituation, og situationen behandles  

 efter ligningslovens § 12 B, stk. 4.
Ved grov og gentagen misligholdelse af henstandsordningen  

 fra den skattepligtiges side, ophører henstanden, og det resterende  

 henstandsbeløb forfalder til betaling.
Der vil fra dette tidspunkt  

 blive beregnet renter efter de almindelige regler.
Om der er tale om grov og  

 gentagen misligholdelse afgøres på baggrund af en vurdering af  

 såvel misligholdelsens omfang som grund.
Nogle få dages  

 forsinkelse med et afdrag vil ikke kunne anses for en grov misligholdelse.
 Ordningen omfatter såvel goodwill som andre  

 immaterielle aktiver.
 Henstandsordningen berører ikke den anden parts  

 (erhververens) adgang til at afskrive på den erhvervede goodwill og  

 andre immaterielle aktiver.
 Den i loven indeholdte kompetence for skatteministeren til  

 at give henstand er udlagt til Told- og Skatteregionerne.
7. Afskrivning på udbytteretter I afskrivningslovens § 40, stk. 2, er der indsat en  

 bestemmelse, hvorefter erhververen af en løbende ydelse ikke kan  

 afskrive på anskaffelsessummen, når erhververen er identisk med  

 yderen af den løbende ydelse, dvs. når  

 afståelsen/erhvervelsen er omfattet af bestemmelsen i ligningslovens §  

 12 B, stk. 7. Praksis efter ligningslovens § 16 F, stk. 2 (som nu er  

 afløst af afskrivningslovens § 40, stk. 2), gav yderen af den  

 løbende ydelse ret til i et vist omfang at afskrive på en  

 afløsningssum, der blev betalt til modtageren af ydelsen, for at  

 bringe udbytteretten til ophør.
Denne adgang er der ikke grundlag for  

 at opretholde, i og med at ligningslovens §12 B, stk. 7, nu regulerer den  

 skattemæssige behandling af yderen i den situation, hvor den  

 løbende ydelse ophører ved, at der betales en  

 afløsningssum.
I afskrivningslovens § 40, stk. 6, er der indsat en  

 bestemmelse, hvorefter § 40, stk. 6, 1. og 2. pkt., ikke finder anvendelse  

 ved salg eller opgivelse af en udbytteret, hvor beskatning sker efter  

 ligningslovens § 12 B, stk. 6. Baggrunden herfor er, at der i § 12 B er  

 fastsat regler, der regulerer beskatningen ved de oprindelige parters  

 afståelse af en løbende ydelse.
Disse regler hænger sammen  

 med bestemmelsens regler om opgørelse af saldo m.v.
Senere erhververes  

 afståelse af udbytteretter er derimod fortsat omfattet af § 40, ligesom  

 en sådan erhverver kan afskrive efter § 40, stk. 2.
8. Eksempler vedrørende beskatning af løbende ydelser Eksempel 1:
En virksomhedsejer vil sælge sin virksomhed.  

 Virksomhedens aktiver udgøres af fast ejendom,  driftsmidler,  

 varelagre og goodwill.
Det antages, at køber kan lånefinansiere  

 købet af fast ejendom, driftsmidler og varelagre.
Det er derimod ikke  

 muligt at optage lån til finansiering af goodwill.
Sælger og køber enes derfor om, at  

 køber betaler goodwillen ved at give sælger 10 pct. af  

 virksomhedens overskud i de første 7 år - altså med  en  

 løbende ydelse.
Det antages, at virksomheden kan skabe et overskud  

 på 1 mill. kr. om året.
Den forventede årlige ydelse er  

 dermed 100.000 kr.
Ved en rente på 6 pct. pr. år bliver den  

 kapitaliserede værdi af den løbende ydelse 558.238 kr.
Dette  

 svarer til goodwillens kontantværdi på salgstidspunktet.
For at holde eksemplet overskueligt er det valgt at  

 anvende ens skattesatser for både køber og sælger.
Satsen  

 er sat til 60 pct.
 Sælger:
Det antages, at den samlede afståelsessum fra  

 salget af goodwill skal beskattes, enten fordi goodwillen er fuldt afskrevet  

 hos sælger, eller fordi goodwillens værdi er oparbejdet i  

 virksomheden.
Ved en skattesats på 60 pct. bliver den samlede  

 skattebetaling hos sælger på 334.943 kr.
Sælger forventes at modtage 100.000 kr. hvert  

 år i 7 år.
Efter afskrivningslovens § 40, stk. 7, kan der ydes  

 henstand for den beregnede skattebetaling i op til 7 år.
De  

 første 334.943 kr. af de modtagne ydelser skal anvendes til at  

 nedbringe henstanden fuldt ud.
Sælger skal således ikke betale  

 mere af på henstandsbeløbet, end der modtages fra  

 køberen.
 Såfremt sælgers modtagne ydelser overskrider  

 saldobeløbet på 558.238 kr., hvoraf der er beregnet skat, skal  

 der ske kapitalindkomstbeskatning af disse ydelser, det vil i eksemplet sige  

 af et beløb på 141.762 kr., jf. afsnit 4.3. ovenfor.
 Sælger:
År 1 2 3 4 5 6 71) Saldo, primo 558.238 458.238 358.238 258.238 158.238 58.238 - Løbende ydelser 100.000 100.000 100.000 100.000 100.000 100.000 100.000 Saldo, ultimo 458.238 358.238 258.238 158.238 58.238 -41.762 - Nedbringelse af   

 skattehenstand 100.000 100.000 100.000 34.943 - - - Skat af ydelser udover kapitaliseret værdi - - - - - 25.057 60.000 Provenu efter skat 0 0 0 65.057 100.000 74.943 40.000 1) Køber:
Ved overtagelsen af virksomheden vil køber  

 kunne afskrive fuldt ud på aktiver, også på goodwill,  

 selvom sælger har fået henstand med skattebetalingen.  

 Køber skal betale 10 pct. af overskuddet, forventeligt 100.000 kr. pr.  

 år, i 7 år.
Køber kan afskrive goodwill på normal  

 vis, dvs. lineær afskrivning over 7 år af kontantværdien af  

 goodwillen, dvs. af 558.238 kr.
 Såfremt købers ydelser overskrider  

 saldobeløbet på 558.238 kr., vil han på  

 betalingstidspunktet kunne fradrage disse overskydende ydelser i  

 kapitalindkomst, jf. afsnit 4.3. ovenfor.
 Køber:
År 1 2 3 4 5 6 71) Saldo, primo 558.238 458.238 358.238 258.238 158.238 58.238 - Løbende ydelser 100.000 100.000 100.000 100.000 100.000 100.000 100.000 Saldo, ultimo 458.238 358.238 258.238 158.238 58.238 -41.762 - Skatteværdi af good-will-afskrivning 47.849 47.849 47.849 47.849 47.849 47.849 47.849 Fradragsværdi for ydelser udover kapitaliseret  

 værdi - - - - - 25.057 60.000 Ydelse efter skat 52.151 52.151 52.151 52.151 52.151 27.094 -7.849 1) Eksempel 2:
I en løbende ydelse ligger, at man ikke er sikker  

 på størrelsen af den fremtidige betaling.
Ydelsen kan  

 således blive anderledes end det forventede.
Den kapitaliserede  

 værdi påvirkes ikke, men nedskrivningen af saldo og afdrag  

 på henstanden tager udgangspunkt i de faktiske ydelser.
 Følgende eksempel illustrerer en situation, hvor  

 overskuddene varierer fra år til år, og hvor ydelserne  

 ophører i år 6 efter 5 betalinger af 10 pct. af årets  

 overskud, jf. afsnit 4.4. ovenfor.
År 1 2 3 4 5 6 71) Konto:
Saldo, primo 558.238 453.238 353.238 263.238 178.238 103.238 - Løbende ydelser 105.000 100.000 90.000 85.000 75.000 0 0 Saldo, ultimo 453.238 353.238 263.238 178.238 103.238 0 - Sælger:
Nedbringelse af   

 skattehenstand 105.000 100.000 90.000 39.943 - - - Fradragsværdi, restsaldo - - - - - 61.943 - Provenu efter skat 0 0 0 45.057 75.000 61.943 0 Køber:
Skatteværdi af good-will-afskrivning 47.849 47.849 47.849 47.849 47.849 47.849 47.849 Skat af restsaldo - - - - - 61.943 - Ydelse efter skat 57.151 52.151 42.151 37.151 27.151 14.094 -47.849 1) Eksempel 3:
I eksempel 3 ophører den løbende ydelse  

 efter tre betalinger.
Henstandsbeløbet er ikke fuldt ud betalt.
Kravet  

 på det ikke betalte henstandsbeløb frafaldes, og sælgeren  

 kan fradrage saldoen efter fradrag for et beløb, der svarer til  

 grundlaget for det ikke betalte henstandsbeløb, jf. afsnit 4.4. og  

 afsnit 6. ovenfor.
År 1 2 3 4 51) 6 7 Konto:
Saldo, primo 558.238 453.238 353.238 307.031 - - - Løbende ydelser 105.000 100.000 46.207 0 0 0 0 Saldo, ultimo 453.238 353.238 307.031 0 - - - Sælger:
Nedbringelse af skattehenstand 105.000 100.000 46.207 0 - - - Henstandsbeløb,   

 der frafaldes - - - 83.7362) Fradragsværdi,  

 restsaldo - - - 100.4833) - - - Provenu efter skat 0 0 0 184.219 0 0 0 Køber:
Skatteværdi af good-  

 will-afskrivning 47.849 47.849 47.849 47.849 47.849 47.849 47.849 Skat af restsaldo - - - 184.219 - - - Ydelse efter skat 57.151 52.151 -1.642 136.370 -47.849 -47.849 -47.849 1) 2) 3) Eksempel 4:
I eksempel 4 overdrager selskab A en post aktier til  

 selskab B mod betaling af en løbende ydelse over 7 år.
Ydelsen  

 kapitaliseres til 600.000 kr.
Selskab A har ejet aktierne i mere end tre  

 år og er derfor ikke skattepligtig af en eventuel avance.
I år 5  

 ophører den løbende ydelse.
Da selskab A ikke har været  

 skattepligtig af avancen ved afståelsen til selskab B, kan selskab A  

 ikke fradrage et beløb svarende til restsaldoen.
For selskab B er der  

 i eksemplet vist, hvad der sker, dels i den situation (1), hvor aktierne er  

 afstået, før den løbende ydelse ophører, dels i  

 den situation (2), hvor aktierne fortsat er i behold på  

 ophørstidspunktet.
Reglerne er beskrevet i afsnit 4.4. ovenfor.
År 1 2 3 4 5 61) 7 Konto:
Saldo, primo 600.000 495.000 400.000 350.000 330.000 - - Løbende ydelser 105.000 95.000 50.000 20.000 0 0 0 Saldo, ultimo 495.000 400.000 350.000 330.000 330.000 - - Sælger:
Provenu efter skat 105.000 95.000 50.000 20.000 0 0 0 Køber:
(1)Anskaffelsessum 600.000 600.000 - - - - - Skat af restsaldo - - - - 105.600 - - (2)Anskaffelsessum 600.000 600.000 600.000 600.000 270.000 270.000 270.000 Skat af restsaldo - - - - 0 - - 1) Eksempel 5:
I en situation svarende til eksempel 1 overdrager  

 sælger i år 5 den løbende ydelse til tredjemand for  

 267.301 kr. svarende til den kapitaliserede værdi af de resterende  

 ydelser (100.000 kr. i hvert af de efterfølgende tre år).  

 Vederlaget fragår på saldoen, og sælger beskattes af den  

 del, der ligger udover den kapitaliserede værdi, jf. afsnit 4.5.1.  

 ovenfor.
Er der tale om en udbytteret omfattet af afskrivningslovens § 40,  

 stk. 2, kan erhververen afskrive på det vederlag, han har betalt for  

 den løbende ydelse.
For yderen får overdragelsen i denne  

 sammenhæng ingen betydning.
 Sælger:
År 1 2 3 4 5 61) 7 Saldo, primo 558.238 458.238 358.238 258.238 158.238 - - Løbende ydelser 100.000 100.000 100.000 100.000 0 0 0 Vederlag - - - - 267.301 - - Saldo, ultimo 458.238 358.238 258.238 158.238 -109.063 - - Nedbringelse af   

 skattehenstand 100.000 100.000 100.000 34.943 - - - Skat af ydelser udover kapitaliseret værdi - - - - 65.438 - - Provenu efter skat 0 0 0 65.057 201.863 0 0 1) Eksempel 6:
I en situation svarende til eksempel 1 overdrager  

 køber efter samtykke fra modtageren af den løbende ydelse i  

 år 5 forpligtelsen til at betale ydelserne til tredjemand.
Køber  

 betaler tredjemand 267.301 kr. herfor svarende til den kapitaliserede  

 værdi af de resterende ydelser (100.000 kr. i hvert af de  

 efterfølgende tre år). Vederlaget fragår saldoen, og  

 køber har fradrag for den del, der ligger udover den kapitaliserede  

 værdi, jf. afsnit 4.5.3. ovenfor.
 Køber:
År 1 2 3 4 5 61) 7 Saldo, primo 558.238 458.238 358.238 258.238 158.238 - - Løbende ydelser 100.000 100.000 100.000 100.000 0 0 0 Vederlag - - - - 267.301 - - Saldo, ultimo 458.238 358.238 258.238 158.238 -109.063 - - Skatteværdi af good-will-afskrivning 47.849 47.849 47.849 47.849 47.849 47.849 47.849 Fradragsværdi for ydelser udover kapitaliseret  

 værdi - - - - 65.438 - - Ydelse efter skat 52.151 52.151 52.151 52.151 154.014 -47.849 -47.849 1) 9. Ikrafttræden af ændringerne i ligningsloven,  

 afskrivningsloven og personskatteloven Lov nr. 386 af 2. juni 1999 trådte i kraft den 1.  

 juli 1999 og har virkning for aftaler om løbende ydelser, der er  

 indgået denne dato eller senere.
De hidtidige regler skal fortsat  

 gælde for tidligere indgåede aftaler.
Reglerne fremgår af  

 ligningslovens § 12, stk. 7, samt statsskattelovens § 4.
I ligningslovens § 12 B er det direkte fastsat, at  

 bestemmelsen alene gælder aftaler om løbende ydelser, der er  

 indgået den 1. juli 1999 eller senere.
De ændringer, der er  

 gennemført i afskrivningsloven, får ligeledes kun betydning for  

 sådanne aftaler, da der i bestemmelserne er henvist til reglerne i § 12  

 B.
 Udgifter til løbende ydelser, som den  

 skattepligtige ensidigt har forpligtet sig til at udrede, reguleres fortsat  

 efter ligningslovens § 12, stk. 1-6.
10. Boafgiftsloven De ændringer, der med lov nr. 386 af 2. juni 1999 er  

 gennemført af reglerne i boafgiftsloven vedrørende den  

 afgiftsmæssige behandling af kapitaler og formuegoder med tilknyttede  

 brugs- eller indtægtsnydelser, omfatter såvel  

 dødsfaldssituationen i boafgiftslovens § 14 som gavesituationen i §  

 24. Der er tale om en præcisering af lovteksten og en tilpasning til de  

 nye regler om løbende ydelser.
10.1. Boafgift af kapitaler og formuegoder med brugs- eller  

 indtægtsnydelser, § 14 Der er for det første sket en omformulering af  

 bestemmelsen, således at det utvetydigt fremgår, at der skal  

 beregnes boafgift og tillægsboafgift af hele kapitalen eller  

 formuegodets værdi uden hensyntagen til brugs- eller  

 indtægtsnydelsen.
De almindelige regler for boafgiftsfritagelse finder ikke  

 anvendelse for kapitaler og formuegoder, hvorpå der hviler en brugs-  

 eller indtægtsnydelse.
Hvor kapitalen eller formuegodet tilfalder den  

 afdødes ikke fraseparerede ægtefælle eller en offentlig  

 institution m.m., indtræder der afgiftspligt, uanset reglerne i  

 boafgiftslovens § 3, stk. 1, litra a, henholdsvis § 3, stk. 2, om  

 afgiftsfritagelse for den pågældende modtagerkreds.
Det  er  

 tydeliggjort i selve lovteksten, at der skal betales en boafgift på 15  

 pct. i de situationer, hvor kapitalen eller formuegodet tilfalder  

 afdødes ikke fraseparerede ægtefælle.
Boafgiftslovens  

 regler for beregning af boafgiften på de 15 pct., herunder reglen i  

 boafgiftslovens § 6 om et bundfradrag på 203.500 kr. (2000-niveau), og  

 reglerne for beregning af tillægsboafgift finder herefter tilsvarende  

 anvendelse i forhold til kapitaler eller formuegoder, der tilfalder  

 afdødes ikke fraseparerede ægtefælle eller en offentlig  

 institution m.m., som nævnt i boafgiftslovens § 3, stk. 2. Selve  

 brugs- eller indtægtsnydelsen er boafgiftsfri, jf. boafgiftslovens § 3,  

 stk. 1, litra e.
Endvidere er reglen om, at bo- og tillægsboafgift  

 kan betales af kapitalen, udvidet til også at omfatte formuegoder,  

 hvortil der ved dødsfaldet knyttes en brugs- eller  

 indtægtsnydelse.
Dette svarer til, hvad der tidligere gjaldt og fortsat  

 gælder i forhold til gavesituationen.
Afgiften kan således  

 betales af kapitalen eller formuegodet, uden at dette får  

 afgiftsmæssige konsekvenser i forhold til boafgiftsloven.
Denne ret til  

 at kræve afgiften betalt af kapitalen eller formuegodet kan dog  

 begrænses i henhold til arveladers testamente, hvilket svarer til  

 nugældende praksis.
Endelig er det kun i de situationer, hvor brugs- eller  

 indtægtsnydelsen stiftes ved selve dødsfaldet, at  

 afgiftsberegningen skal ske på grundlag af hele kapitalens eller  

 formuegodets værdi uden hensyntagen til brugs- eller  

 indtægtsnydelsen.
Når brugs- eller indtægtsnydelsen  

 først stiftes ved dødsfaldet, er situationen den, at hele  

 kapitalen eller formuegodet indgår i afdødes bo, og etableringen  

 af brugs- eller indtægtsnydelsen sker som et led i fordelingen af boets  

 aktiver mellem arvingerne m.v.
Da boafgiften og tillægsboafgiften  

  beregnes af arvebeholdningen, og det er hele kapitalen eller formuegodet,  

 der indgår i arvebeholdningen, bør afgiftsberegningen ske uden  

 hensyntagen til brugs- eller indtægtsnydelsen.
Hvor brugs- eller indtægtsnydelsen er stiftet  

 før dødsfaldet, er der derimod tale om en byrde på  

 kapitalen eller formuegodet, som har betydning for værdien af den  

 kapital eller det formuegode, der skal beregnes afgift af.
Som følge  

 heraf finder hovedreglen i boafgiftslovens § 12 om ansættelse til  

 handelsværdi og boafgiftslovens § 13 om fradrag for  

 gældsforpligtelser og andre byrder anvendelse i disse tilfælde.  

 Det vil sige, at de berørte aktiver i disse situationer ansættes  

 til handelsværdien, jf. boafgiftslovens § 12, og ved  

 opgørelsen af den afgiftspligtige beholdning fratrækkes  

 værdien af brugs- eller indtægtsnydelsen, som hviler på  

 kapitalen eller formuegodet, jf. boafgiftslovens § 13.
10.2. Gaveafgift af kapitaler og formuegoder med brugs- eller  

 indtægtsnydelser, § 24 § 24, stk. 1, som formuleret i lovændringen,  

 er en videreførelse af den hidtil gældende § 24, stk. 3 og 4, om  

 afgiftsfrihed for brugs- og indtægtsnydelser m.v.
§ 24, stk. 2, der indeholder en ændring af  

 den hidtil gældende § 24, stk. 1, medfører, at der skal betales  

 normal gaveafgift af kapitalens eller formuegodets værdi.
Hvis brugs-  

 eller indtægtsnydelsen gives til andre end gavegiver selv, skal der  

 ikke tages hensyn til, at der hviler en brugs- eller indtægtsnydelse  

 på gaven.
Det betyder, at værdien, der lægges til grund  

  for afgiftsberigtigelsen af en gave, hvorpå der hviler en brugs- eller  

 indtægtsnydelse, er hele værdien af aktivet, således at der  

 ikke gives fradrag for brugs- eller indtægtsnydelsen.
På denne  

 måde sikres det, at der svares afgift af hele gaven, uanset om  

 gavegiver har bestemt, at der skal være tilknyttet en brugs- eller  

 indtægtsnydelse eller ej.
En far kan således give sin søn en post  

 obligationer samtidig med, at datteren får den fremtidige  

 indtægtsnydelse hertil.
Sønnen skal betale 15 pct. i afgift af  

 obligationernes fulde værdi uden fradrag for indtægtsnydelsen, og  

 datteren er afgiftsfri af værdien af den løbende ydelse, men  

 skal betale indkomstskat heraf, når ydelserne fremover udbetales.
 § 24, stk. 2, indeholder også en  

 ændring af afgiftsberegningen i tilfælde, hvor giver forbeholder  

 sig selv retten til brugs- eller indtægtsnydelsen af gaven.
Efter de hidtil gældende regler i § 24, stk. 2,  

 skulle modtageren i disse tilfælde betale afgift med fradrag af  

 værdien af brugs- eller indtægtsnydelsen.
Værdien af brugs-  

 eller indtægtsnydelsen blev opgjort som en kapitaliseret værdi.  

 Når brugs- eller indtægtsnydelsen ophørte, blev der betalt  

 afgift af den tidligere fratrukne kapitaliserede værdi.
De nye regler betyder, at hvis brugs- eller  

 indtægtsnydelsen er udformet således, at den udgør et helt  

 eller delvist vederlag i en gensidigt bebyrdende aftale, indgår brugs-  

 eller indtægtsnydelsen ikke som en del af gaven, og værdien af en  

 sådan brugs- eller indtægtsnydelse kan derfor fratrækkes i  

 afgiftsgrundlaget.
Beskatningen af en sådan brugs- eller  

 indtægtsnydelse vil herefter ske i henhold til de nye regler i  

 ligningslovens § 12 B.
En brugs- eller indtægtsnydelse kan anses for at  

 være et vederlag i en gensidigt bebyrdende aftale, hvis gavegiver  

 forbeholder sig selv brugs- eller indtægtsnydelsen af en kapital eller  

 et formuegode.
En far kan eksempelvis overdrage sin udlejningsejendom til sin  

 søn.
Overdragelsen berigtiges ved overtagelse af gæld, en  

 kontant gave og ved, at faderen forbeholder sig selv en indtægtsnydelse  

 af de fremtidige lejeindtægter.  I denne situation må  

 indtægtsnydelsen anses for en del af sønnens vederlag for at  

 overtage ejendommen.
Den kapitaliserede værdi af indtægtsnydelsen  

 afgiftsberigtiges ikke.
Sønnen betaler derfor alene 15 pct. afgift af  

 selve gaven.
Den løbende ydelse behandles efter reglerne i  

 ligningslovens § 12 B.
Dette indebærer, at vederlaget fra sønnen  

 svarende til den kapitaliserede værdi af indtægtsnydelsen  

 indgår ved opgørelsen af faderens afståelsessum og dermed  

 også ved opgørelsen af en eventuel skattepligtig fortjeneste  

 vedrørende ejendommen.
Den kapitaliserede værdi anvendes som  

 indgangsværdi på henholdsvis faderens og sønnens saldo,  

 jf. § 12 B, stk. 3. Sønnen beskattes af de modtagne  

 lejeindtægter efter skattelovgivningens almindelige regler.
Når  

 beløbet betales til faderen, fragår det på henholdsvis  

 faderens og sønnens saldo.
Så længe saldoen er positiv,  

 beskattes de betalte ydelser ikke hos faderen, jf. § 12 B, stk. 4, og  

 sønnen kan ikke foretage fradrag for disse, jf. § 12 B, stk. 5.  

 Når saldoen bliver negativ, skal faderen medregne det negative  

 beløb i sin kapitalindkomst, og sønnen har fradrag for  

 beløbet, jf. ovennævnte bestemmelser.
Et andet eksempel er en situation, hvor en mor overdrager  

 en post aktier til sin datter og forbeholder sig selv al fremtidigt afkast  

 herfra.
Moderens indtægtsnydelse (udbytteret) må anses for at  

 udgøre datterens vederlag for overdragelsen.
Der skal derfor  

 opgøres en kapitaliseret værdi af udbytteretten.
Ved beregningen  

 af gavens værdi fratrækkes den kapitaliserede værdi i  

 aktiernes samlede værdi.
Datteren skal betale 15 pct. i afgift af  

 gavens værdi, og den løbende ydelse, som moderen fremover  

 modtager, behandles efter reglerne i ligningslovens § 12 B.
Svarende til  

 situationen ovenfor indebærer dette, at vederlaget fra datteren  

 svarende til den kapitaliserede værdi af udbytteretten indgår ved  

 opgørelsen af moderens afståelsessum for aktierne og dermed i en  

 eventuel avance, der beskattes efter reglerne i aktieavancebeskatningsloven.  

 Den kapitaliserede værdi anvendes som indgangsværdi på  

 henholdsvis moderens og datterens saldo.
Datteren beskattes som  

 aktionær af det modtagne udbytte efter skattelovgivningens almindelige  

 regler.
Når beløbet betales til moderen, fragår det  

 på henholdsvis moderens og datterens saldo.
Så længe  

 saldoen er positiv, beskattes de betalte ydelser ikke hos moderen, og  

 datteren kan ikke foretage fradrag for disse.
Når saldoen bliver  

 negativ, skal moderen medregne det negative beløb i sin  

 kapitalindkomst, og datteren har fradrag for beløbet, jf. § 12 B, stk.  

 4 og 5.
 Hvis den løbende ydelse oprettes i forbindelse med  

 overdragelsen af formuegodet, men til fordel for andre end sælgeren af  

 formuegodet, udgør den løbende ydelse ikke et vederlag i en  

 gensidigt bebyrdende aftale, og § 12 B finder derfor ikke anvendelse, jf. i  

 øvrigt ovenfor.
 Såfremt den løbende ydelse opgives, kan der  

 efter omstændighederne foreligge en afgiftspligtig gave, idet der i  

 så fald ikke er ydet fuldt vederlag, jf. nærmere herom i afsnit  

 4.4. og 4.5. En sådan gave skal afgiftsberigtiges eller beskattes efter  

 de almindelige regler.
 Det følger af den nye § 24, stk. 3, at uanset hvem  

 gaven gives til inden for gavepersonkredsen i boafgiftsloven, skal der  

 betales almindelig gaveafgift, når der hviler en brugs- eller  

 indtægtsnydelse på gaven. Ægtefæller, som ellers er  

 afgiftsfri, skal betale 15 pct. i afgift af gaven udover det afgiftsfri  

 grundbeløb nævnt i § 22, stk. 1. Ægtefæller  

 får dermed mulighed for at anvende bundfradraget på 45.200 kr.  

 (2000-niveau), som årligt reguleres efter personskattelovens  

 § 20.
 § 24, stk. 4, om betaling af gaveafgift af  

 kapitaler og formuegoder, som nævnt i § 24, stk. 2, er en  

 videreførelse af reglen i den tidligere gældende § 24, stk. 2,  

 2. pkt.   § 24, stk. 5, om gaveafgift, som gavegiver betaler for  

 gavemodtager, er en videreførelse af den tidligere gældende §  

 24, stk. 5.
10.3. Ikrafttræden af ændringerne i boafgiftsloven Lovændringerne vedrørende boafgiftsloven  

 finder anvendelse på boer og anmeldelser vedrørende personer,  

 som afgår ved døden den 1. juli 1999 eller senere.
Dette  

 betyder, at de hidtil gældende regler fortsat finder anvendelse for  

 brugs- og indtægtsnydelser, der er stiftet inden denne dato.
For  

 succession får lovændringerne virkning ved indtrædelse den  

 1. juli 1999 eller senere.
I tilfælde, hvor der skal betales afgift af  

 førstafdødes del af et fællesbo som følge af, at  

 den efterlevende ægtefælle indgår nyt ægteskab, og  

 boet ikke skiftes, finder de nye regler anvendelse, når  

 ægteskabet indgås den 1. juli 1999 eller senere.  

 Lovændringerne finder endvidere anvendelse på arv efter  

 førstafdøde ægtefælle, som den efterlevende  

 ægtefælle i et uskiftet bo udbetaler den 1. juli 1999 eller  

 senere.
Lovændringerne finder ligeledes anvendelse på skifte af  

 uskiftede boer, når begæring om skifte indgives til skifteretten  

 den 1. juli 1999 eller senere.
Endelig finder de nye regler anvendelse  

 på gaver, som modtages den 1. juli 1999 eller senere.
