Nr LSF 60 Forslag til Lov om integration af udlændinge i Danmark (integrationslov) Fremsat af indenrigsministeren (Thorkild Simonsen) den 16. april 1998 Vedtaget ved tredjebehandling den 26. juni 1998 Lov nr. 474 af 02/07/1998 Kapitel 1 Formål m.v.
§ 1. Lovens formål er gennem en integrationsindsats at 1) bidrage til, at nyankomne udlændinge sikres mulighed for deltagelse på  

 lige fod med andre borgere i samfundets politiske, økonomiske,  

 arbejdsmæssige, sociale, religiøse og kulturelle liv, 2) bidrage til, at nyankomne udlændinge hurtigt bliver selvforsørgende, og 3) bibringe den enkelte udlænding en forståelse for det danske samfunds  

 grundlæggende værdier og normer.
§ 2. Loven gælder for udlændinge med lovligt ophold i Danmark.
Ved  

 udlændinge forstås i denne lov flygtninge og indvandrere, jf. stk. 2, med  

 lovligt ophold i Danmark.
 Stk. 2. Ved flygtninge forstås i denne lov flygtninge m.v., jf. §  

 54. Ved indvandrere forstås i denne lov familiesammenførte udlændinge til  

 flygtninge, jf. § 55, samt andre familiesammenførte udlændinge, jf. § 56.
 Stk. 3. Loven gælder ikke for udlændinge, der er statsborgere i et  

 andet nordisk land eller er statsborgere i et land, der er tilsluttet Det  

 Europæiske Fællesskab eller er omfattet af aftalen om Det Europæiske  

 Økonomiske Samarbejde, eller er omfattet af Det Europæiske Fællesskabs regler  

 om visumfritagelse og om ophævelse af indrejse- og opholdsbegrænsninger i  

 forbindelse med arbejdskraftens frie bevægelighed, etablering og udveksling  

 af tjenesteydelser m.v.
 § 3. Integrationsindsatsen omfatter boligplacering af flygtninge,  

 jf. kapitel 3, introduktionsprogrammer for udlændinge, jf. kapitel 4, og en  

 almindelig integrationsindsats, jf. stk. 2.
 Stk. 2. Ved almindelig integrationsindsats forstås i denne lov  

 ethvert tiltag, som ikke er omfattet af lovens kapitel 3 og 4, og som  

 foretages af den offentlige forvaltning med det formål at integrere  

 flygtninge og indvandrere i det danske samfund.
Kapitel 2 Kommunalbestyrelsens opgaver § 4. Kommunalbestyrelsen har ansvaret for boligplacering af  

 flygtninge, der er visiteret til den pågældende kommune, jf. kapitel 3,  

 introduktionsprogrammer for udlændinge, jf. kapitel 4, udbetaling af  

 introduktionsydelse, jf. kapitel 5, og samordning af den almindelige  

 integrationsindsats i kommunen, jf. § 3, stk. 2.
 Stk. 2. Ansvaret efter stk. 1 for flygtninge påhviler  

 kommunalbestyrelsen fra udgangen af den første hele måned efter tidspunktet  

 for meddelelse af opholdstilladelse til den pågældende, jf. dog stk. 3.
 Stk. 3. Ansvaret efter stk. 1 for indvandrere og for flygtninge  

 med opholdstilladelse efter udlændingelovens § 7, stk. 4, og § 8 påhviler  

 kommunalbestyrelsen fra tidspunktet for den pågældendes registrering i Det  

 Centrale Personregister (CPR) som tilflyttet kommunen eller, hvis ansøgningen  

 om opholdstilladelse er indgivet her i landet, fra tidspunktet for meddelelse  

 af opholdstilladelse.
Stk. 4. Ansvaret efter stk. 1 påhviler kommunalbestyrelsen i den  

 kommune, hvortil flygtningen bliver visiteret efter reglerne i kapitel 3,  

 eller hvor indvandreren bor eller opholder sig.
Tager udlændingen bopæl eller  

 ophold i en anden kommune, overgår ansvaret for introduktionsprogram og  

 udbetaling af introduktionsydelse efter de nærmere regler i kapitel 4 og 5  

 til kommunalbestyrelsen i denne kommune.
 § 5. En kommunalbestyrelse kan overlade udførelsen af bestemte  

 opgaver som led i gennemførelse af introduktionsprogrammer til en eller flere  

 organisationer eller foreninger m.v., herunder Dansk Flygtningehjælp,  

 uddannelsesinstitutioner og andre kommunalbestyrelser.
Kapitel 3 Boligplacering af flygtninge § 6. Udlændingestyrelsen udsender hvert år senest den 1. april  

 meddelelse om det antal flygtninge, som Udlændingestyrelsen påregner at der  

 meddeles opholdstilladelse til i hvert af de kommende tre år (landstallet).  

 Landstallet kan ændres af Udlændingestyrelsen, hvis forholdene gør det  

 nødvendigt.
 § 7. Kommuneforeningerne i hvert amt og Københavns og  

 Frederiksberg Kommuner skal søge at aftale boligplaceringen inden for de  

 enkelte amter og i Københavns og Frederiksberg Kommuner i hvert af de  

 kommende tre år af det antal flygtninge, der er fastsat i landstallet, jf. §  

 6 (aftalte amtskvoter). Aftalen skal meddeles Udlændingestyrelsen inden den  

 1. juni hvert år.
Stk. 2. Ændres landstallet for det indeværende kalenderår, jf. §  

 6, 2. pkt., skal kommuneforeningerne i hvert amt og Københavns og  

 Frederiksberg Kommuner søge at indgå en ny aftale.
Aftalen skal meddeles  

 Udlændingestyrelsen inden for en af Udlændingestyrelsen fastsat frist på  

 normalt ikke mindre end 6 uger fra datoen for ændringen af landstallet.
 Stk. 3. Har kommuneforeningerne i hvert amt og Københavns og  

 Frederiksberg Kommuner ikke givet meddelelse om indgåelse af en aftale efter  

 stk. 1 til Udlændingestyrelsen inden den 1. juni, fastsætter  

 Udlændingestyrelsen inden den 15. juni i det pågældende år det antal  

 flygtninge, som påregnes boligplaceret inden for de enkelte amter og i  

 Københavns og Frederiksberg Kommuner i hvert af de kommende tre år (fastsatte  

 amtskvoter).
 Stk. 4. Ændres landstallet for det indeværende kalenderår, og har  

 kommuneforeningerne i hvert amt og Københavns og Frederiksberg Kommuner ikke  

 givet meddelelse om aftale efter stk. 2, fastsætter Udlændingestyrelsen inden  

 30 dage efter udløbet af fristen i stk. 2 det antal flygtninge, som påregnes  

 boligplaceret inden for de enkelte amter og i Københavns og Frederiksberg  

 Kommuner i det pågældende og de efterfølgende to år.
 Stk. 5. De fastsatte amtskvoter efter stk. 3 og 4 kan ændres af  

 Udlændingestyrelsen, hvis ændrede forhold gør det nødvendigt.
 § 8. Kommunalbestyrelserne inden for et amt skal søge at aftale, i  

 hvilke kommuner det antal flygtninge, der er aftalt eller fastsat i  

 amtskvoterne, jf. § 7, stk. 1 og 3, skal boligplaceres i hvert af de kommende  

 tre år (aftalte kommunekvoter). Aftalen skal meddeles Udlændingestyrelsen  

 inden den 10. september hvert år.
Stk. 2. Ændres de aftalte eller fastsatte amtskvoter for det  

 indeværende kalenderår, jf. § 7, stk. 2, 4 og 5, skal kommunalbestyrelserne i  

 hvert amt søge at indgå en ny aftale.
Aftalen skal meddeles  

 Udlændingestyrelsen inden for en af Udlændingestyrelsen fastsat frist på  

 normalt ikke mindre end 6 uger fra datoen for ændringen af amtskvoten.
 Stk. 3. Har kommunalbestyrelserne inden for et amt ikke givet  

 meddelelse om indgåelse af en aftale efter stk. 1 til Udlændingestyrelsen  

 inden den 10. september, fastsætter Udlændingestyrelsen inden den 30.  

 september i det pågældende år for hver kommune i amtet det antal flygtninge,  

 som påregnes boligplaceret inden for de enkelte kommuner i hvert af de  

 kommende tre år (fastsatte kommunekvoter).
 Stk. 4. Ændres de aftalte eller fastsatte amtskvoter for det  

 indeværende kalenderår, og har kommunalbestyrelserne inden for et amt ikke  

 givet meddelelse om aftale efter stk. 2, fastsætter Udlændingestyrelsen inden  

 30 dage efter udløbet af fristen i stk. 2 det antal flygtninge, som påregnes  

 boligplaceret inden for de enkelte kommuner i det pågældende år og de  

 efterfølgende to år.
 Stk. 5. De fastsatte kommunekvoter efter stk. 3 og 4 kan ændres af  

 Udlændingestyrelsen, hvis ændrede forhold gør det nødvendigt.
 § 9. Indenrigsministeren fastsætter nærmere regler om landstal,  

 jf. § 6, om indgåelse af aftaler om amts- og kommunekvoter, jf. § 7, stk. 1  

 og 2, og § 8, stk. 1 og 2, om fastsættelse af amts- og kommunekvoter, jf. §  

 7, stk. 3 og 4, og § 8, stk. 3 og 4, og om ændring af fastsatte amtskvoter,  

 jf. § 7, stk. 5, og § 8, stk. 5.
 § 10. I forbindelse med meddelelse af opholdstilladelse til en  

 flygtning træffer Udlændingestyrelsen afgørelse om, i hvilken kommune den  

 pågældende skal tage bopæl (visitering).
Stk. 2. En flygtning, der visiteres til en kommune i medfør af stk. 1,  

 skal af Udlændingestyrelsen registreres i Det Centrale Personregister (CPR)  

 som tilflyttet landet i denne kommune.
Registreringen sker fra den dato, hvor  

 ansvaret for flygtningen overgår til kommunen, jf. § 4, stk. 2.
 Stk. 3. Registrering i medfør af stk. 2 finder sted, uanset om  

 flygtningen tager bopæl eller ophold i kommunen fra den i stk. 2 nævnte dato.
 Stk. 4. Indenrigsministeren kan fastsætte nærmere regler om  

 Udlændingestyrelsens afgørelser efter stk. 1 og om registrering i Det  

 Centrale Personregister, jf. stk. 2 og 3.
 § 11. Udlændingestyrelsen træffer afgørelse om visitering på  

 grundlag af de aftalte eller fastsatte kommunekvoter, jf. § 8, den pågældende  

 flygtnings personlige forhold samt forholdene i kommunen.
 § 12. Kommunalbestyrelsen skal anvise bolig til de flygtninge, som  

 Udlændingestyrelsen visiterer til kommunen, jf. § 10.
Stk. 2. Den anviste bolig skal være passende i forhold til den  

 enkelte flygtnings behov.
Lejen for den anviste bolig må ikke overstige  

 halvdelen af husstandsindkomsten.
Kommunalbestyrelsen kan dog i særlige  

 tilfælde anvise en bolig med en leje, der overstiger halvdelen af  

 husstandsindkomsten.
Kommunalbestyrelsen kan i så fald ikke nægte at yde fuld  

 støtte i medfør af § 15 i lov om individuel boligstøtte.
 Stk. 3. Kommunalbestyrelsen afholder de udgifter, der er forbundet  

 med flygtningens flytning til kommunen.
 § 13. Kommunalbestyrelsen kan erhverve, indrette eller leje  

 ejendomme i kommunen med henblik på gennem udlejning til beboelse at medvirke  

 til en bedre fordeling af udlændinges bosætningsmuligheder på landsplan,  

 regionalt plan og lokalt i kommunen.
 Stk. 2. Ved udlejning af en bolig efter stk. 1 kan  

 kommunalbestyrelsen tillægge både danske og udenlandske statsborgere en  

 fortrinsret i forhold til andre boligsøgende, når dette sker af hensyn til  

 behovet for generelt at fremme udlændinges mulighed for integration.
§ 14. Kommunalbestyrelsen skal inden 3 måneder, efter at ansvaret  

 er overgået til kommunalbestyrelsen, anvise boliger til de flygtninge, som  

 Udlændingestyrelsen har visiteret til kommunen.
Indtil det er muligt at  

 anvise en bolig, skal kommunalbestyrelsen anvise de pågældende flygtninge et  

 midlertidigt opholdssted.
Reglerne i lejeloven finder ikke anvendelse i  

 forbindelse med indkvartering på midlertidige opholdssteder.
 Stk. 2. Indenrigsministeren fastsætter nærmere regler om betaling  

 for indkvartering på midlertidige opholdssteder og om inddrivelse heraf.
§ 15. Anviser kommunalbestyrelsen ikke inden 3 måneder, efter at  

 ansvaret er overgået til kommunalbestyrelsen, boliger til de flygtninge, som  

 Udlændingestyrelsen har visiteret til kommunen, kan Udlændingestyrelsen med  

 henblik på at anvise boliger til de pågældende på vegne af  

 kommunalbestyrelsen og for kommunens regning indgå aftaler om 1) at erhverve, indrette eller leje ejendomme i kommunen, 2) at købe anvisningsret til private udlejningsejendomme i medfør af lov  

 om kommunal anvisningsret, 3) at en almen boligorganisation stiller ledige familieboliger eller  

 ledige almene ungdomsboliger til rådighed for Udlændingestyrelsen, jf. § 59,  

 stk. 2 og 3, i lov om almene boliger samt støttede private andelsboliger  

 m.v., 4) at indtil hver fjerde ledige bolig skal anvises af en almen  

 boligorganisation efter særlige sociale kriterier, jf. § 60 i lov om almene  

 boliger samt støttede private andelsboliger m.v., 5) at indtil hver 10. ledige lejlighed i særlige private  

 udlejningsejendomme stilles til rådighed for Udlændingestyrelsen, jf. § 53 e  

 i lejeloven og § 63 a i lov om midlertidig regulering af boligforholdene, og 6) at pensionskasser stiller boliger til rådighed for Udlændingestyrelsen.
 Stk. 2. Med henblik på at anvise bolig til de i stk. 1 nævnte  

 flygtninge kan Udlændingestyrelsen endvidere på vegne af kommunalbestyrelsen  

 og for kommunens regning træffe beslutning om, at indtil hver fjerde ledige  

 almene familiebolig eller almene ungdomsbolig i kommunen skal stilles til  

 rådighed for Udlændingestyrelsen, jf. § 59, stk. 1 og 3, i lov om almene  

 boliger samt støttede private andelsboliger m.v.
Stk. 3. Aftaler efter stk. 1, nr. 2-5, kan indgås, i det omfang  

 kommunalbestyrelsen ikke har indgået aftaler med udlejer.
Beslutning efter  

 stk. 2 kan træffes i det omfang, boligorganisationen ikke allerede stiller  

 1/4 af de ledige almene familie- og ungdomsboliger til rådighed for  

 kommunalbestyrelsen efter § 59, stk. 1-3, i lov om almene boliger samt  

 støttede private andelsboliger m.v.
Kapitel 4 Introduktionsprogrammet § 16. Udlændinge, der på tidspunktet for kommunalbestyrelsens  

 overtagelse af ansvaret er fyldt 18 år, skal tilbydes et af den ansvarlige  

 kommunalbestyrelse tilrettelagt introduktionsprogram.
 Stk. 2. Et introduktionsprogram omfatter kursus i  

 samfundsforståelse, jf. § 20, danskundervisning, jf. §§ 21 og 22, og  

 aktivering, jf. §§ 23 og 24. Omfang og indhold af introduktionspro-grammet  

 for den enkelte udlænding fastlægges i en individuel handlingsplan, jf. § 19.
 Stk. 3. Introduktionsprogrammet skal påbegyndes senest en måned  

 efter, at kommunalbestyrelsen har overtaget ansvaret for en udlænding.
 Stk. 4. Introduktionsprogrammet har en varighed på tre år efter,  

 at kommunalbestyrelsen har overtaget ansvaret for en udlænding.
 Stk. 5. Mindreårige uledsagede asylansøgere med opholdstilladelse  

 efter udlændingelovens § 7 eller § 9, stk. 2, nr. 4, kan tilbydes  

 introduktionsprogram, jf. stk. 1-4.
 § 17. Introduktionsprogrammet for udlændinge, der tilbydes  

 aktivering i medfør af § 23, skal have et omfang af gennemsnitligt mindst 30  

 timer pr. uge.
 § 18. En udlænding kan fortsætte sin deltagelse i et  

 introduktionsprogram i en anden kommune, hvis kommunalbestyrelsen i denne  

 kommune godkender at overtage ansvaret for introduktionsprogrammet.
 Stk. 2. Kommunalbestyrelsen i den kommune, hvortil udlændingen  

 flytter, skal overtage ansvaret for introduktionsprogrammet, hvis flytningen  

 er af væsentlig betydning for den pågældende udlændings integrationsforløb,  

 eller hvis særlige personlige forhold i øvrigt taler derfor.
Handlingsplan § 19. Kommunalbestyrelsen skal inden en måned efter at have  

 overtaget ansvaret for en udlænding omfattet af § 16 i samarbejde med den  

 pågældende udarbejde en individuel handlingsplan med det i § 16, stk. 2,  

 angivne indhold.
 Stk. 2. Handlingsplanen skal udarbejdes på grundlag af en  

 vurdering af den enkelte udlændings individuelle færdigheder og  

 forudsætninger og skal målrettet sigte mod den enkelte udlændings  

 introduktion på arbejdsmarkedet eller mod en uddannelse.
Kursus i samfundsforståelse § 20. Kommunalbestyrelsen skal tilbyde udlændinge omfattet af § 16  

 et kursus i forståelsen af danske samfundsforhold m.v.
Kursuset skal have en  

 varighed af mindst 20 timer.
 Stk. 2. Kommunalbestyrelsen kan undlade at tilbyde en udlænding  

 deltagelse i kurset, når den pågældende må anses for at have tilstrækkelig  

 viden om de emner, kursuset omhandler, eller når ganske særlige grunde i  

 øvrigt taler derfor.
 Stk. 3. Indenrigsministeren fastsætter nærmere regler om kursusets  

 indhold.
Danskundervisning § 21. Kommunalbestyrelsen skal inden en måned efter at have  

 overtaget ansvaret for en udlænding omfattet af § 16 tilbyde den pågældende  

 undervisning i dansk.
Undervisningen i dansk har til formål at sætte  

 udlændinge i stand til at gennemføre en normal samtale på dansk og læse og  

 skrive tekster på det niveau, som den enkeltes introduktionsprogram retter  

 sig imod.
Danskundervisningen tilrettelægges i overensstemmelse med det i 2.  

 pkt. angivne formål og i overensstemmelse med den enkelte udlændings  

 handlingsplan, jf. § 19.
 Stk. 2. I forbindelse med danskundervisningens afslutning udstedes  

 et bevis for aktiv deltagelse til de udlændinge, der har deltaget aktivt i  

 danskundervisningen.
 Stk. 3. Undervisningsministeren fastsætter regler om  

 danskundervisningens indhold og om udstedelse af bevis for aktiv deltagelse.
 Stk. 4. Kommunalbestyrelsen kan helt eller delvis undlade at  

 tilbyde en udlænding deltagelse i danskundervisning, når den pågældendes  

 danskkundskaber skønnes at være tilstrækkelige, eller når ganske særlige  

 grunde i øvrigt taler derfor.
 § 22. Kommunalbestyrelsen skal tilbyde særskilt tilrettelagt  

 danskundervisning til udlændinge, der har behov derfor, og som på grund af  

 påbegyndt beskæftigelse eller uddannelse ikke kan følge det ellers tilbudte  

 danskundervisningsforløb.
Aktivering § 23. Udlændinge, der i medfør af kapitel 5 er berettiget til  

 introduktionsydelse, skal af kommunalbestyrelsen tilbydes aktivering.  

 Aktiveringen tilrettelægges i overensstemmelse med den enkelte udlændings  

 handlingsplan, jf. § 19.
 Stk. 2. Aktivering kan omfatte en eller flere af følgende typer  

 aktiviteter:
 1) Kortvarige vejlednings- og introduktionsprogrammer med vejledning om  

 arbejds- og uddannelsesmuligheder og med adgang til at afprøve  

 beskæftigelsesønsker.
 2) Virksomhedspraktik, herunder individuel jobtræning, jf. §§ 22 og 24 i  

 lov om en aktiv arbejdsmarkedspolitik, hos private og offentlige  

 arbejdsgivere.
 3) Særligt tilrettelagte uddannelsesaktiviteter.
 4) Særligt tilrettelagte aktiverende forløb i form af vejlednings- og  

 praktikforløb, erhvervsmodnende kurser eller andre tilsvarende forløb med en  

 kombination af arbejde og uddannelse.
 5) Frivillige og ulønnede aktiviteter efter udlændingens eget ønske, som  

 kommunalbestyrelsen anser for at have samfundsmæssig betydning eller  

 betydning for den pågældendes uddannelses- eller arbejdsmæssige situation.
 6) Voksen- eller efteruddannelse efter udlændingens eget ønske, som er  

 omfattet af de regler om uddannelser, hvortil der kan opnås  

 uddannelsesgodtgørelse og orlov til uddannelse (positivlisten), som  

 arbejdsministeren fastsætter i medfør af § 27, stk. 1, i lov om en aktiv  

 arbejdsmarkedspolitik og § 3, stk. 2, i lov om orlov.
 Stk. 3. Reglerne i § 18 i lov om aktiv socialpolitik finder  

 tilsvarende anvendelse på udlændinge, der tilbydes virksomhedspraktik i  

 medfør af stk. 2, nr. 2.
 Stk. 4. De regler, som socialministeren fastsætter i medfør af §  

 16, stk. 3, i lov om aktiv socialpolitik, gælder også for de  

 uddannelsesaktiviteter, som kommunalbestyrelsen kan tilbyde i medfør af stk.  

 2, nr. 3.
 Stk. 5. Det er en betingelse for at deltage i voksen- eller  

 efteruddannelse i medfør af stk. 2, nr. 6, at uddannelsen indgår i  

 handlingsplanen efter § 19, og at der ikke er en rimelig udsigt til, at  

 udlændingen får stabilt og ustøttet arbejde i den planlagte  

 uddannelsesperiode.
 Stk. 6. De regler, som socialministeren fastsætter i medfør af §  

 13 i lov om retssikkerhed og administration på det sociale område, gælder  

 også for de uddannelsesaktiviteter, som kommunalbestyrelsen kan tilbyde i  

 medfør af stk. 2, nr. 3 og 6.
 Stk. 7. Når kommunalbestyrelsen tilbyder aktivering, skal den så  

 vidt muligt give flere tilbud at vælge imellem.
 Stk. 8. Kommunalbestyrelsen kan helt eller delvis undlade at  

 tilbyde en udlænding deltagelse i aktivering, når ganske særlige grunde taler  

 derfor.
 Stk. 9. Indenrigsministeren fastsætter nærmere regler om  

 aktiveringens indhold.
§ 24. Såfremt aktiveringen har en sammenhængende varighed på 12  

 måneder eller derover, skal der ud over den fastlagte aktiveringsperiode  

 indlægges en friperiode på en måned, således at aktiveringen ikke overstiger  

 11 måneder inden for en 12 måneders periode.
Kommunalbestyrelsen skal  

 tilstræbe, at friperioden fastlægges efter aftale med den pågældende  

 udlænding.
 Stk. 2. I friperioden er udlændingen ikke omfattet af pligten til  

 at udnytte sine arbejdsmuligheder efter § 25, stk. 2.
Kapitel 5 Introduktionsydelse § 25. Udlændinge, der tilbydes et introduktionsprogram, jf.  

 kapitel 4, er efter reglerne i dette kapitel berettiget til  

 introduktionsydelse i op til tre år fra det tidspunkt, hvor ansvaret overgår  

 til kommunalbestyrelsen.
Kommunalbestyrelsen træffer afgørelse om udbetaling  

 af introduktionsydelse efter reglerne i dette kapitel.
 Stk. 2. Der kan kun udbetales introduktionsydelse, hvis  

 udlændingen opfylder betingelserne i § 13, stk. 1, 4 og 5, § 14 og § 15 i lov  

 om aktiv socialpolitik og forskrifter udstedt i medfør af disse regler. § 2 i  

 lov om aktiv socialpolitik finder tilsvarende anvendelse.
Stk. 3. Hvis udlændingen og dennes ægtefælle på tidspunktet for  

 integrationsansvarets overgang til kommunalbestyrelsen har en samlet indtægt,  

 der mindst svarer til, hvad den eller de pågældende ville have opnået i hjælp  

 til forsørgelse efter §§ 25 eller 34 i lov om aktiv socialpolitik, kan der  

 ikke udbetales introduktionsydelse.
I den samlede indtægt medregnes ikke de i  

 § 33 i lov om aktiv socialpolitik angivne indtægter.
 Stk. 4. Har en person, der bor i Danmark, påtaget sig at forsørge  

 udlændingen, og er opholdstilladelsen betinget af, at den pågældende har  

 godtgjort at være i stand hertil, jf. udlændingelovens § 9, er udlændingen  

 ikke berettiget til at få introduktionsydelse.
 Stk. 5. Det er en betingelse for udbetaling af  

 introduktionsydelse, at udlændingen ikke er berettiget til at modtage statens  

 uddannelsesstøtte og ikke opfylder betingelserne for tilkendelse af  

 førtidspension i henhold til lov om social pension.
§ 26. En udlænding, der efter § 25 er berettiget til  

 introduktionsydelse eller er omfattet af § 25, stk. 4, er ikke berettiget til  

 hjælp efter lov om aktiv socialpolitik eller til folkepension efter lov om  

 social pension.
Dette gælder dog ikke hjælp til repatriering i medfør af lov  

 om aktiv socialpolitik § 86.
 Stk. 2. Modtagelse af introduktionsydelse er ikke til hinder for  

 udbetaling af ydelser efter anden lovgivning end den i stk. 1 anførte.
§ 27. Den månedlige introduktionsydelse udgør for enlige personer  

 højst 5.000 kr. pr. person og for personer, der har forsørgelsespligt over  

 for mindreårige børn, højst 7.000 kr. pr. person.
Reglerne i § 25, stk. 5, og  

 § 26, stk. 1 og 2, i lov om aktiv socialpolitik finder tilsvarende  

 anvendelse.
 Stk. 2. Introduktionsydelsen efter stk. 1 kan dog ikke overstige  

 den forsørgelsesydelse, som en person ville være berettiget til efter lov om  

 aktiv socialpolitik eller lov om social pension.
 § 28. Har udlændingen eller dennes ægtefælle indtægter, trækkes  

 disse fra introduktionsydelsen, jf. dog stk. 2-5.
 Stk. 2. Har udlændingen arbejdsindtægter, nedskrives hjælpen  

 forholdsmæssigt med det antal timer, den pågældende er beskæftiget pr. uge i  

 forhold til en 30-timers-arbejdsuge, jf. dog stk. 4.
 Stk. 3. Såfremt også udlændingens ægtefælle er omfattet af  

 introduktionsprogrammet, trækkes den del af ægtefællens eventuelle  

 arbejdsindkomst, der hidrører fra det antal arbejdstimer, der overstiger 30  

 timer pr. uge, fra udlændingens introduktionsydelse, jf. dog stk. 4.
 Stk. 4. Den del af udlændingens eller dennes ægtefælles  

 arbejdsindtægt, der overstiger det beløb, udlændingen ville have opnået i  

 hjælp til forsørgelse efter §§ 25 eller 34 i lov om aktiv socialpolitik,  

 trækkes fra den pågældendes introduktionsydelse.
 Stk. 5. §§ 32 og 33 i lov om aktiv socialpolitik finder  

 tilsvarende anvendelse.
 § 29. En udlænding, der som led i introduktionsprogrammet, jf.  

 kapitel 4, aktiveres i virksomhedspraktik, jf. § 23, stk. 2, nr. 2, modtager  

 en introduktionsydelse, der beregnes efter §§ 27 og 28. Ydelsen skal dog  

 mindst udgøre 30 kr. pr. aktiveringstime.
 Stk. 2. Ud over introduktionsydelsen efter stk. 1 modtager en  

 udlænding i virksomhedspraktik et beskæftigelsestillæg på 10 kr. pr.  

 aktiveringstime.
 § 30. Kommunalbestyrelsen kan nedsætte introduktionsydelsen med  

 indtil 20 pct. i forhold til den i henhold til §§ 27 og 28 og § 29, stk. 1,  

 beregnede ydelse, hvis udlændingen eller dennes ægtefælle uden rimelig grund  

 udebliver fra introduktionsprogrammet, jf. kapitel 4. § 39 i lov om aktiv  

 socialpolitik finder tilsvarende anvendelse.
 Stk. 2. Hvis udlændingen uden rimelig grund er udeblevet fra  

 virksomhedspraktik, jf. § 23, stk. 2, nr. 2, nedsætter kommunalbestyrelsen  

 beskæftigelsestillægget efter § 29, stk. 2, med et beløb svarende til det  

 antal timer, fraværet har varet.
 § 31. Kommunalbestyrelsen kan bestemme, at introduktionsydelsen  

 nedsættes eller ophører, hvis udlændingen eller dennes ægtefælle uden rimelig  

 grund afviser at deltage i introduktionsprogrammet, jf. kapitel 4.
 Stk. 2. Stk. 1 finder tilsvarende anvendelse, hvis udlændingen  

 eller dennes ægtefælle uden rimelig grund afviser tilbud om arbejde, så længe  

 muligheden for at benytte tilbudet består.
Stk. 3. Den i medfør af stk. 1 og 2 fastsatte nedsættelse eller  

 ophør af introduktionsydelse vedvarer, så længe grundlaget herfor er til  

 stede.
Kommunalbestyrelsen skal ved udgangen af hver måned foretage en  

 vurdering heraf.
 § 32. Har kommunalbestyrelsen i den kommune, hvortil den  

 pågældende udlænding flytter, ikke godkendt at overtage ansvaret for  

 introduktionsprogrammet, kan kommunalbestyrelsen i denne kommune bestemme, at  

 introduktionsydelsen nedsættes eller ophører.
 Stk. 2. Flytter en udlænding, der i medfør af stk. 1 har fået  

 nedsat sin introduktionsydelse, tilbage til den kommune, som den pågældende  

 er fraflyttet, udbetaler kommunalbestyrelsen i denne kommune efter ansøgning  

 fuld introduktionsydelse fra udgangen af den første hele måned efter  

 tilbageflytningen, såfremt de øvrige betingelser herfor efter reglerne i  

 dette kapitel er opfyldt.
Kapitel 6 Hjælp i særlige tilfælde Hjælp ved forsørgelsessvigt § 33. Kommunalbestyrelsen kan yde løbende hjælp til rimeligt  

 begrundede udgifter til forsørgelse til udlændinge, der efter § 25, stk. 4,  

 ikke er berettiget til introduktionsydelse, men efter de øvrige bestemmelser  

 i kapitel 5 ville være berettiget hertil, hvis det må udelukkes, at den  

 person, der har ansvaret for forsørgelse, opfylder sine forpligtelser.
Hjælp til udgifter ved deltagelse i introduktionsprogrammer § 34. Kommunalbestyrelsen kan yde udlændinge hjælp til  

 dokumenterede og rimelige udgifter i forbindelse med en udlændings deltagelse  

 i introduktionsprogrammer, herunder deltagerudgifter, transport,  

 arbejdsredskaber og værktøj, arbejdsbeklædning og undervisningsmaterialer.  

 Til udlændinge i virksomhedspraktik kan hjælpen alene udbetales, når  

 udgifterne ved deltagelse heri kun i begrænset omfang er dækket af  

 beskæftigelsestillægget efter § 29, stk. 2.
Enkeltudgifter § 35. Kommunalbestyrelsen kan yde udlændinge hjælp til rimeligt  

 begrundede enkeltudgifter, såfremt den pågældendes egen afholdelse af  

 udgifterne i afgørende grad vil vanskeliggøre den pågældendes og dennes  

 families muligheder for at klare sig selv i fremtiden.
Hjælpen kan normalt  

 kun ydes, hvis udgifterne er opstået som følge af behov, der ikke har kunnet  

 forudses.
Kommunalbestyrelsen kan dog efter en konkret vurdering  

 undtagelsesvis yde hjælp til en udgift, der har kunnet forudses, hvis  

 afholdelsen af udgiften er af helt afgørende betydning for den pågældendes  

 eller dennes families livsførelse.
 Stk. 2. Kommunalbestyrelsen kan give udlændinge med begrænsninger  

 i arbejdsevnen, som er ansat, eller som skal ansættes på arbejdsmarkedet,  

 hjælp til værktøj og arbejdsredskaber samt hjælp til kortvarige kurser. § 78  

 i lov om aktiv socialpolitik finder tilsvarende anvendelse.
 Sygebehandling m.v.
§ 36. Kommunalbestyrelsen kan yde udlændinge hjælp til udgifter  

 til sygebehandling, medicin, tandbehandling eller lignende, der ikke kan  

 dækkes efter anden lovgivning, hvis den pågældende ikke har økonomisk  

 mulighed for at betale udgifterne.
Der kan kun ydes hjælp, hvis behandlingen  

 er nødvendig og helbredsmæssigt velbegrundet.
Der kan kun undtagelsesvis ydes  

 hjælp til udgifter til behandling uden for det offentlige behandlingssystem.  

 Dette forudsætter, at der ikke er behandlingsmuligheder inden for det  

 offentlige behandlingssystem, og at behandlingen i hvert enkelt tilfælde er  

 lægeligt velbegrundet.
Særlig hjælp vedrørende børn § 37. Kommunalbestyrelsen kan yde udlændinge hjælp til udgifter  

 ved udøvelse af ret til samvær med egne børn under 18 år, som ikke bor hos  

 ansøgeren.
Det er en betingelse for at yde hjælp, at ansøgeren ikke har  

 økonomisk mulighed for at betale udgifterne.
Stk. 2. Kommunalbestyrelsen kan yde hjælp til rejseudgifter med  

 henblik på kontakt til børn, der er ført til udlandet uden samtykke fra  

 forældremyndighedens indehaver.
Det er en forudsætning, at sagen er blevet  

 anmeldt til dansk politi, og at kommunen har forelagt sagen for  

 Udenrigsministeriet.
Det er yderligere en forudsætning, at indehaveren af  

 forældremyndigheden ikke selv har økonomisk mulighed for at betale udgiften.
§ 38. Kommunalbestyrelsen kan yde udlændinge hjælp til udgifterne  

 ved at forsørge et barn, når forældremyndigheden ved  

 forældremyndighedsindehaverens død er tillagt en anden eller andre, der ikke  

 har forsørgelsespligt over for barnet.
Det er en betingelse, at barnets  

 indtægter, herunder det særlige børnetilskud efter lov om børnetilskud og  

 forskudsvis udbetaling af børnebidrag, ikke er tilstrækkelige til at dække  

 udgifterne ved at forsørge barnet.
Flytning § 39. Kommunalbestyrelsen kan yde hjælp til flytning, som  

 forbedrer bolig- eller erhvervsforhold for en udlænding eller dennes familie.  

 Det er en betingelse for hjælpen, at hverken den pågældende eller dennes  

 ægtefælle har økonomiske muligheder for at betale udgifterne.
 Stk. 2. Hjælp efter stk. 1 ydes af kommunalbestyrelsen i den  

 kommune, som udlændingen fraflytter.
 Stk. 3. Flytter udlændingen til en anden kommune, kan hjælp efter  

 stk. 1 kun ydes, såfremt kommunalbestyrelsen i denne kommune har godkendt at  

 overtage ansvaret for introduktionsprogrammet.
 Stk. 4. Hvis flytningen sker til udlandet, kan hjælp efter stk. 1  

 kun ydes, såfremt den pågældende udlænding er statsborger i eller har særlig  

 tilknytning til vedkommende land eller er sikret varige arbejdsmuligheder i  

 landet.
Kapitel 7 Udbetaling af hjælp og tilbagebetaling § 40. Reglerne om udbetaling af hjælp i kapitel 11 i lov om aktiv  

 socialpolitik finder tilsvarende anvendelse på ydelser udbetalt i medfør af  

 kapitel 5 og 6.
 § 41. Reglerne om tilbagebetaling i kapitel 12 i lov om aktiv  

 socialpolitik finder tilsvarende anvendelse på ydelser udbetalt i medfør af  

 kapitel 5 og 6.
Kapitel 8 Integrationsråd og Rådet for Etniske Minoriteter § 42. I kommuner, hvor flere end 50 personer over 18 år i  

 fællesskab fremsætter skriftlig anmodning herom, skal kommunalbestyrelsen  

 oprette et integrationsråd.
Stk. 2. Integrationsrådet kan afgive vejledende udtalelser om den  

 almindelige integrationsindsats i kommunen og om de introduktionsprogrammer,  

 der tilbydes af kommunalbestyrelsen.
Udtalelserne offentliggøres.
Stk. 3. Integrationsrådet består af mindst syv medlemmer med bopæl  

 i kommunen.
Medlemmerne udpeges af kommunalbestyrelsen.
Rådets  

 funktionsperiode følger den kommunale valgperiode.
Stk. 4. Kommunalbestyrelsen fastsætter medlemstallet.
Medlemmerne  

 udpeges blandt medlemmer af lokale flygtninge- og indvandrerforeninger eller  

 andre tilsvarende personer i kommunen.
Endvidere udpeges medlemmer blandt  

 personer med tilknytning til arbejdsmarkedets parter, skolebestyrelser og  

 lokale foreninger i kommunen.
Kommunalbestyrelsen kan udpege et eller flere  

 medlemmer af rådet som repræsentanter for kommunen.
 Stk. 5. Kommunalbestyrelsen drager omsorg for  

 sekretariatsbetjeningen af integrationsrådet.
 Stk. 6. Kommunalbestyrelsen fastsætter forretningsorden for  

 integrationsrådet på baggrund af en af indenrigsministeren udarbejdet  

 standardforretningsorden.
 § 43. Indenrigsministeren nedsætter repræsentantskabet for Rådet  

 for Etniske Minoriteter.
Stk. 2. Hvert af de i § 42 nævnte integrationsråd vælger hvert  

 fjerde år blandt de i § 42, stk. 4, 2. pkt., nævnte medlemmer et medlem til  

 repræsentantskabet for Rådet for Etniske Minoriteter.
Repræsentantskabets  

 opgave er at vælge Rådet for Etniske Minoriteter.
Repræsentantskabets  

 funktionsperiode følger den kommunale valgperiode.
 Stk. 3. Indenrigsministeren drager omsorg for  

 sekretariatsbetjeningen af repræsentantskabet for Rådet for Etniske  

 Minoriteter og for mødeledelsen.
 Stk. 4. Indenrigsministeren fastsætter regler om valg af og  

 forretningsorden for repræsentantskabet for Rådet for Etniske Minoriteter.
§ 44. Repræsentantskabet for Rådet for Etniske Minoriteter vælger  

 efter reglerne om forholdstalsvalg i § 24, stk. 3, i lov om kommunernes  

 styrelse hvert fjerde år blandt sine medlemmer 14 medlemmer til Rådet for  

 Etniske Minoriteter.
Rådets funktionsperiode følger den kommunale  

 valgperiode.
 Stk. 2. Rådet vælger et medlem som formand og to medlemmer som  

 næstformænd.
 Stk. 3. Indenrigsministeren udpeger to tilforordnede medlemmer fra  

 Indenrigsministeriet, som ikke har stemmeret.
Stk. 4. Rådet for Etniske Minoriteter rådgiver indenrigsministeren  

 om spørgsmål af betydning for flygtninge og indvandrere.
Rådet kan ikke  

 afgive udtalelser om enkeltsager.
 Stk. 5. Indenrigsministeren drager omsorg for  

 sekretariatsbetjeningen af Rådet for Etniske Minoriteter.
 Stk. 6. Indenrigsministeren fastsætter regler om valg af og  

 forretningsorden for Rådet for Etniske Minoriteter.
Kapitel 9 Finansiering og administration m.v.
 § 45. Udgifter efter denne lov til udlændinge afholdes af den  

 kommune, der er ansvarlig for integrationsindsatsen, jf. § 4. Tager  

 udlændingen bopæl eller ophold i en anden kommune, afholdes udgifterne efter  

 denne lov af denne kommune.
 Stk. 2. Staten refunderer 75 pct. af kommunernes udgifter til  

 introduktionsydelser, jf. kapitel 5.
Stk. 3. Uanset bestemmelsen i stk. 2 afholder staten en kommunes  

 udgifter til introduktionsydelser til udlændinge, jf. § 133 i lov om social  

 service, som 1) inden 12 måneder efter datoen for meddelelse af opholdstilladelse på  

 grund af en betydelig og varigt nedsat funktionsevne anbringes i døgnophold,  

 dog kun indtil udlændingen i en sammenhængende periode på 2 år har klaret sig  

 selv, eller 2) er meddelt opholdstilladelse efter udlændingelovens § 7 eller § 9, stk.  

 2, nr. 4, som mindreårige uledsagede asylansøgere, dog længst indtil  

 udlændingen fylder 18 år eller udlændingens forældre får lovligt ophold her i  

 landet.
 Stk. 4. Staten afholder kommunernes udgifter til hjælp i særlige  

 tilfælde, jf. kapitel 6.
Stk. 5. Staten yder i den 3-årige introduktionsperiode, jf. § 16,  

 stk. 4, et grundtilskud på 3.400 kr. pr. måned for hver udlænding omfattet af  

 introduktionsprogrammet, jf. § 16, til dækning af sociale merudgifter og  

 generelle udgifter i medfør af kapitel 3 og 4 til udlændinge til den kommune,  

 der er ansvarlig for integrationsindsatsen.
For udlændinge omfattet af stk. 3  

 er tilskuddet efter 1. pkt. dog alene 1.900 kr. pr. måned til dækning af de  

 generelle udgifter.
Tilskuddet udbetales til den pågældende udlændings  

 bopælskommune.
 Stk. 6. Staten yder et tilskud på 5.200 kr. pr. måned for hver  

 udlænding, der modtager aktivering under introduktionsprogrammet, jf. § 23,  

 til den kommune, der er ansvarlig for integrationsindsatsen.
 Stk. 7. Staten yder et tilskud på 3.300 kr. pr. måned for hver  

 udlænding, der ikke modtager aktivering under introduktionsprogrammet, men  

 alene modtager kursus i samfundsforståelse og danskundervisning, jf. §§ 20 og  

 21, til den kommune, der er ansvarlig for integrationsindsatsen.
 Stk. 8. Staten yder et tilskud på 950 kr. pr. måned for hver  

 udlænding, der modtager danskundervisning i medfør af § 22, til den kommune,  

 der er ansvarlig for integrationsindsatsen.
Stk. 9. Staten yder til den kommune, der ved udløbet af den  

 3-årige introduktionsperiode, jf. § 16, stk. 4, har ansvaret for  

 introduktionsprogrammet, et tilskud for hver udlænding, der har været  

 omfattet af programmet bortset fra udlændinge omfattet af stk. 3. Tilskuddet  

 er for den enkelte udlænding 2.900 kr., 1.950 kr. og 950 kr. pr. måned i  

 henholdsvis det 1. år, det 2. år og det 3. år efter udløbet af  

 introduktionsperioden.
Tilskuddet udbetales til den pågældende udlændings  

 bopælskommune.
 Stk. 10. Kommunalbestyrelsen skal tilvejebringe og meddele  

 indenrigsministeren de oplysninger, herunder statistiske oplysninger, som  

 denne måtte forlange om kommunalbestyrelsens integrationsindsats.
 Stk. 11. Indenrigsministeren kan fastsætte nærmere regler om  

 udbetaling af de i stk. 5-9 fastsatte tilskud og om vilkårene herfor.
 § 46. Staten yder forskudsrefusion af en kommunes udgifter efter  

 denne lov.
 Stk. 2. Tilskud efter § 45, stk. 5-9, afregnes forskudsvis i  

 forbindelse med de månedlige forskudsudbetalinger fra staten af kommunal  

 indkomstskat.
 § 47. Indenrigsministeren fastsætter nærmere regler om anvisning  

 af refusion og tilskud, regnskabsaflæggelse og revision.
 Stk. 2. Indenrigsministeren fastsætter regler om forældelse af  

 kommuners og amtskommuners krav om refusion og tilskud efter denne lov.
 § 48. De beløb, der er anført i § 27, stk. 1, § 29, § 45, stk.  

 5-9, og § 59, stk. 3 og 4, er fastsat i 1998-niveau og reguleres fra og med  

 1999 een gang årligt den 1. januar med satsreguleringsprocenten efter lov om  

 en satsreguleringsprocent.
Kapitel 10 Indhentning og videregivelse af oplysninger § 49. Den, der ansøger om eller modtager ydelser efter kapitel  

 4-6, har pligt til at medvirke til at tilvejebringe de oplysninger, der er  

 nødvendige for at afgøre, om den pågældende har ret til ydelsen.
 Stk. 2. Den, der modtager ydelser efter kapitel 4-6, har pligt til  

 at give kommunalbestyrelsen oplysninger om ændringer i sine forhold, der kan  

 have betydning for den fortsatte ret til ydelsen.
 Stk. 3. Kommunalbestyrelsen skal i forbindelse med behandling af  

 sager om ydelser efter kapitel 4-6 give udlændingen skriftlig underretning om  

 pligten til at give oplysninger efter stk. 1 og 2 om, hvilke typer af  

 ændringer i den pågældendes forhold der kan have betydning for hjælpen, og  

 som udlændingen efter stk. 2 har pligt til at oplyse om, og om konsekvenserne  

 af, at der ikke oplyses om ændringerne.
§ 50. Kommunalbestyrelsen kan med udlændingens samtykke forlange,  

 at personer og myndigheder m.v., der har kendskab til forholdene, giver  

 oplysninger, der må anses for nødvendige ved behandling af sager om ydelser  

 efter kapitel 4-6. Det gælder også oplysninger om udlændinges rent private  

 forhold og andre fortrolige oplysninger.
Kommunalbestyrelsen kan i den  

 forbindelse indhente læge- og sygehusjournaler.
 Stk. 2. Kan udlændingens samtykke ikke opnås, kan oplysningerne  

 indhentes uden samtykke.
 Stk. 3. Kommunalbestyrelsen skal oplyse udlændingen om adgangen  

 til at indhente oplysninger efter stk. 1 og om konsekvenserne af, at  

 udlændingen ikke vil medvirke til at indhente oplysninger.
 Stk. 4. Kommunalbestyrelsen kan begære optaget forhør efter  

 retsplejelovens § 1018 med henblik på indhentning af oplysninger som nævnt i  

 stk.1.
Stk. 5. Kommunalbestyrelsen kan kræve at få oplysninger om  

 økonomiske forhold i elektronisk form fra andre offentlige myndigheder og  

 arbejdsløshedskasser.
Oplysningerne kan indhentes som led i behandlingen af  

 en enkelt sag eller som led i en generel søgning til brug for kontrol.
 § 51. Udlændingestyrelsen meddeler uden udlændingens samtykke i  

 forbindelse med meddelelse af opholdstilladelse navn, personlige data og  

 opholdsgrundlag til den kommunalbestyrelse, som integrationsansvaret  

 påhviler.
 Stk. 2. Udlændingestyrelsen kan med udlændingens samtykke  

 videregive andre oplysninger om den pågældende, herunder oplysninger om  

 udlændingens rent private forhold og andre fortrolige oplysninger til den  

 kommunalbestyrelse, som integrationsansvaret påhviler, når det må antages, at  

 oplysningerne har væsentlig betydning for kommunalbestyrelsens varetagelse af  

 integrationsansvaret.
 Stk. 3. Flytter en udlænding til en anden kommune, meddeler  

 kommunalbestyrelsen i den kommune, hvorfra udlændingen flytter, uden  

 udlændingens samtykke navn, personlige data og opholdsgrundlag til den  

 pågældende kommunalbestyrelse.
 Stk. 4. Flytter en udlænding til en anden kommune, og viderefører  

 kommunalbestyrelsen i denne kommune et for den pågældende påbegyndt  

 introduktionsprogram, kan kommunalbestyrelsen med udlændingens samtykke  

 videregive oplysninger om den pågældendes rent private forhold og andre  

 fortrolige oplysninger til den pågældende kommunalbestyrelse, når det må  

 antages, at oplysningerne har væsentlig betydning for kommunalbestyrelsens  

 varetagelse af integrationsansvaret.
Stk. 5. Opnås samtykke ikke, kan oplysningerne i stk. 2 og 4  

 videregives uden samtykke.
Er der tale om oplysninger om den pågældendes rent  

 private forhold, kan videregivelse alene ske i overensstemmelse med reglerne  

 i forvaltningslovens § 28, stk. 2.
 § 52. Til brug for Udlændingestyrelsens afgørelse om meddelelse af  

 tidsubegrænset opholdstilladelse, jf. udlændingelovens § 11, stk. 5, afgiver  

 kommunalbestyrelsen på anmodning fra Udlændingestyrelsen en udtalelse om,  

 hvorvidt den pågældende udlænding har gennemført et tilbudt  

 introduktionsprogram, jf. kapitel 4, eller, hvis dette ikke er tilfældet, har  

 gennemført et andet tilbudt forløb, der kan sidestilles hermed, samt hvorvidt  

 den pågældende udlænding har forfalden gæld på over 50.000 kr. til det  

 offentlige og i givet fald har indgået en aftale om afvikling af gælden og  

 overholder en sådan aftale.
Kapitel 11 Klageregler § 53. Udlændingestyrelsens bestemmelse om landstallet, jf. § 6, om  

 amts- og kommunekvoter, jf. §§ 7 og 8, om visitering, jf. §§ 10 og 11, og om  

 anvisning af boliger, jf. § 15, kan ikke indbringes for anden administrativ  

 myndighed.
Stk. 2. Kommunalbestyrelsens afgørelser efter denne lov kan  

 indbringes for det sociale nævn efter reglerne i kapitel 10 i lov om  

 retssikkerhed og administration på det sociale område.
Kommunalbestyrelsens  

 afgørelse om udpegning af medlemmer af integrationsrådet, jf. § 42, kan dog  

 ikke indbringes for anden administrativ myndighed.
 Stk. 3. Kommunalbestyrelsens udtalelse efter § 52 kan indbringes  

 for det sociale nævn efter reglerne i kapitel 10 i lov om retssikkerhed og  

 administration på det sociale område.
Stk. 4. Det sociale nævns afgørelser efter stk. 2 og 3 kan ikke  

 indbringes for anden administrativ myndighed.
Den Sociale Ankestyrelse kan  

 dog efter reglerne i kapitel 10 i lov om retssikkerhed og administration på  

 det sociale område optage en sag til behandling, når ankestyrelsen skønner,  

 at sagen har principiel eller generel betydning.
Kapitel 12 Definitioner § 54. Ved flygtninge m.v. forstås i denne lov udlændinge med  

 opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 2, nr. 4, når tilladelsen er meddelt en  

 udlænding, der har indgivet ansøgning om opholdstilladelse efter  

 udlændingelovens § 7, 5) udlændingelovens § 9, stk. 2, nr. 5, eller 6) udlændingelovens § 9, stk. 2, nr. 6.
 § 55. Ved familiesammenførte udlændinge til flygtninge forstås i  

 denne lov udlændinge med opholdstilladelse i medfør af udlændingelovens § 9,  

 stk. 1, nr. 2-4, samt § 9, stk. 2, nr. 1 og 4, som følge af en familiemæssig  

 tilknytning til en person omfattet af § 54 .
 § 56. Ved andre familiesammenførte udlændinge forstås i denne lov  

 udlændinge med opholdstilladelse i medfør af udlændingelovens § 9, stk. 1,  

 nr. 2-4, samt § 9, stk. 2, nr. 1 og 4, der er meddelt opholdstilladelse som  

 følge af en familiemæssig tilknytning til en person, der ikke er omfattet af  

 § 54.
 § 57. Meddeles en udlænding med opholdstilladelse, der er omfattet  

 af §§ 54-56, efterfølgende opholdstilladelse på andet grundlag, har de i  

 denne lov fastsatte bestemmelser virkning fra den første opholdstilladelse.
Kapitel 13 Ikrafttrædelses- og overgangsbestemmelser m.v.
 § 58. Loven træder i kraft den 1. januar 1999, jf. dog stk. 2-4.
 Stk. 2. §§ 6,7,8 og 9 træder i kraft dagen efter bekendtgørelsen i  

 Lovtidende .
 Stk. 3. Lovens kapitler 3-6, 9 og 10 gælder ikke for udlændinge,  

 der er meddelt opholdstilladelse inden den 1. januar 1999.
 Stk. 4. § 62, nr. 2-6, træder i kraft den 1. juli 1998 og har  

 virkning fra og med tilskudsåret 1999.
Stk. 5. Integrationsrådene afholder tidligst den 1. juli 1999 valg  

 til repræsentantskabet for Rådet for Etniske Minoriteter, som herefter  

 afholder valg til Rådet for Etniske Minoriteter.
Er der den 1. juli 1999 ikke  

 oprettet 14 integrationsråd, afholdes valget, når dette er tilfældet.  

 Funktionsperioden for repræsentantskabet for Rådet for Etniske Minoriteter og  

 Rådet for Etniske Minoriteter følger herefter den kommunale valgperiode.
 § 59. Den kommune, hvor en udlænding bor eller opholder sig, skal  

 i indtil 18 måneder efter, at den pågældende er meddelt opholdstilladelse,  

 yde den pågældende integrationsbistand efter reglerne i lov om aktiv  

 socialpolitik, lov om social service og lov om retssikkerhed og  

 administration på det sociale område.
 Stk. 2. Pligten efter stk. 1 gælder kun for udlændinge, der efter  

 den 1. juli 1997 er meddelt opholdstilladelse inden lovens ikrafttræden og  

 den 31. december 1998 var omfattet af § 134 a, stk. 1, i lov om social  

 bistand eller § 107, stk. 1, i lov om aktiv socialpolitik.
 Stk. 3. For hver udlænding, der er omfattet af stk. 1 og 2, yder  

 staten i indtil 18 måneder efter tidspunktet for meddelelse af  

 opholdstilladelse et tilskud på 2.250 kr. pr. måned til dækning af udgifter  

 til boligplacering, social rådgivning, vejledning, tolkning m.v. til den  

 kommune, hvor udlændingen bor eller opholder sig.
 Stk. 4. For hver udlænding, der er omfattet af stk. 1 og 2, yder  

 staten i indtil 18 måneder efter tidspunktet for meddelelse af  

 opholdstilladelse et aktiveringstilskud på 1.400 kr. pr. personmåned.  

 Tilskuddet ydes ved gennemførelse af aktiveringstilbud til den enkelte  

 udlænding med mindst 35 timer om måneden.
 Stk. 5. Indenrigsministeren kan fastsætte nærmere regler for  

 udbetaling af de i stk. 3 og 4 fastsatte tilskud og vilkårene herfor.
 § 60 . Følgende love og lovbestemmelser ophæves:
 1) Lov nr. 465 af 30. juni 1993 om kommunernes adgang til at erhverve  

 boliger for at fremme udlændinges integration.
 2) § 9, stk. 6, og § 65 i lov nr. 453 af 10. juni 1997 om  

 retssikkerhed og administration på det sociale område, som ændret ved § 28 i  

 lov nr. 980 af 17. december 1997.
 3) § 75, stk. 2, i lov om individuel boligstøtte, jf.  

 lovbekendtgørelse nr. 167 af 12. marts 1998.
 Stk. 3-5 bliver herefter stk. 2-4.
 § 61. I § 9, stk. 5, 1. pkt., i udlændingeloven, jf.  

 lovbekendtgørelse nr. 650 af 13. august 1997, som ændret ved § 14 i lov nr.  

 980 af 17. december 1997, ændres »lov om aktiv socialpolitik« til:  

 »lov om aktiv socialpolitik og lov om integration af udlændinge i  

 Danmark«.
 § 62. I lov om kommunal udligning og generelle tilskud til  

 kommuner og amtskommuner, jf. lovbekendtgørelse nr. 571 af 4. juli 1997, som  

 ændret ved § 15 i lov nr. 980 af 17. december 1997 og § 8 i lov nr. 1094 af  

 29. december 1997, foretages følgende ændringer:
 1. I § 10, stk. 2, nr. 5, indsættes efter »kommunal  

 aktivering,» : »kommunale udgifter til danskundervisning af  

 udlændinge samt introduktionsydelse og aktivering efter kapitel 4 og 5 i lov  

 om integration af udlændinge i Danmark,».
 2. I § 21, stk. 1, 2. pkt., ændres »sociale udgifter  

 til flygtninge« til: »sociale udgifter til flygtninge, der er  

 meddelt opholdstilladelse før den 1. januar 1999«.
 3. § 21, stk. 2, 1. pkt., affattes således:
»Tilskud til dækning af kommunernes merudgiftsbehov efter stk. 1, 1.  

 pkt., ydes med 4.090 kr. pr. flygtning og indvandrer og yderligere  

 henholdsvis 4.000 kr. pr. 0-5-årig flygtning og indvandrer og 16.427 kr. pr.  

 6-16-årig flygtning og indvandrer.« 4 . § 21, stk. 3, affattes således:
»Stk. 3. Tilskud til dækning af kommunernes merudgiftsbehov  

 efter stk. 1, 2. pkt., ydes for flygtninge, der er meddelt opholdstilladelse  

 før den 1. januar 1999, og som den 1. januar i tilskudsåret har haft  

 opholdstilladelse i Danmark fra 1 1/2 år til 10 1/2 år.
Tilskuddet pr.  

 flygtning fastlægges til henholdsvis 38.611 kr., 31.526 kr., 23.646 kr.,  

 15.762 kr. og 7.882 kr. pr. flygtning med opholdstilladelse i henholdsvis fra  

 1 1/2 år til 6 1/2 år, fra 6 1/2 år til 7 1/2 år, fra 7 1/2 år til 8 1/2 år,  

 fra 8 1/2 år til 9 1/2 år og fra 9 1/2 år til 10 1/2 år.« 5. I § 21, stk. 4, ændres »1.000« til:  

 »1.089«.
 6 . § 21, stk. 5, affattes således:
»Stk. 5. De i stk. 2-4 nævnte beløb reguleres fra og med  

 tilskudsåret 1999 een gang årligt med satsreguleringsprocenten efter lov om  

 en satsreguleringsprocent.« § 63. I lov nr. 281 af 27. april 1994 om kommunal anvisningsret  

 foretages følgende ændringer:
 1. I § 3, stk. 1, 1. pkt., ændres »5 år« til:  

 »6 år«.
2. I § 4, stk. 3, 1. pkt., ændres »15 pct.« til:  

 »20 pct.« 3. I § 4, stk. 3, 4. pkt., ændres »5-års-periode«  

 til: »6-års-periode«.
4. I § 4, stk. 6, ændres »8.000 kr.« til:  

 »14.000 kr.«, »10.000 kr.« ændres til: »16.000  

 kr.«, og »12.000 kr.« ændres til: »18.000 kr.« 5. § 6, stk. 1, 1. pkt., affattes således:
»Kommunens udgifter i medfør af § 5, stk. 2, ved udlejning til  

 flygtninge, jf. § 65 i lov om individuel boligstøtte, refunderes af staten  

 med 100 pct.« § 64. I lov nr. 454 af 10. juni 1997 om social service, som ændret  

 ved § 27 i lov nr. 980 af 17. december 1997, lov nr. 1110 af 29. december  

 1997, § 1 i lov nr. 279 af 13. maj 1998 og § 1 i det af Folketinget den 19.  

 juni 1998 vedtagne forslag til lov om ændring af lov om social service og lov  

 om retssikkerhed og administration på det sociale område. (Klage over  

 afgørelser om personlig og praktisk hjælp m.v.), foretages følgende  

 ændringer:
 1. § 66, stk. 2, ophæves.
 2. I § 133, stk. 1, ændres »stk. 2-4« til:  

 »stk. 2 og 3«.
 3. § 133, stk. 2, affattes således:
»Stk. 2. Staten afholder fuldt ud udgifter til hjælp efter §  

 28, § 29, § 40, stk. 2, nr. 1-10, § 77, § 79 og § 84 i de første 3 år efter  

 datoen for opholdstilladelsen.« 4. § 133, stk. 3, ophæves.
 Stk. 4 bliver herefter stk. 3.
 5. I § 133, stk. 4 , der bliver stk. 3, ændres »stk. 2  

 og 3« til: »stk. 2«.
 § 65. I lov nr. 455 af 10. juni 1997 om aktiv socialpolitik, som  

 ændret ved § 8 i lov nr. 803 af 24. oktober 1997, § 26 i lov nr. 980 af 17.  

 december 1997, § 5 i lov nr. 1077 af 29. december 1997, § 2 i lov nr. 1108 af  

 29. december 1997, § 2 i lov nr. 1112 af 29. december 1997, § 2 i lov nr. 262  

 af 6. maj 1998 og § 2 i lov nr. 345 af 15. juni 1998, foretages følgende  

 ændringer:
 1. I § 107, stk. 1, ændres »stk. 2-6« til:  

 »stk. 2-4«.
 2. § 107, stk. 2, 2. pkt., ophæves.
 3. I § 107, stk. 4, ændres »6 1/2 år« til:  

 »1 1/2 år«.
 4. § 107, stk. 5 og 6, ophæves.
 5. § 109, stk. 1, nr. 9, ophæves.
 6. Efter § 117 indsættes:
»§ 117 a.
Indenrigsministeren fremsætter forslag for  

 Folketinget til revision af §§ 86 og 87 inden udgangen af folketingsåret  

 1998-99.« § 66. I lov nr. 464 af 30. juni 1993 om ændring af lov om social  

 bistand, lov om social pension og udlændingeloven. (Hjælp til frivillig  

 repatriering) foretages følgende ændring:
 1. § 4, stk. 2, ophæves.
 § 67. Indenrigsministeren fremsætter forslag for Folketinget til  

 revision af loven inden udgangen af folketingsåret 2002-2003.
 § 68. Loven gælder ikke for Færøerne og Grønland.
Oprindeligt fremsat forslag Kapitel 1 Formål m.v.
§ 1. Lovens formål er gennem en integrationsindsats at 1) bidrage til, at nyankomne udlændinge sikres mulighed for deltagelse på  

 lige fod med andre borgere i samfundets politiske, økonomiske,  

 arbejdsmæssige, sociale, religiøse og kulturelle liv, 2) bidrage til, at nyankomne udlændinge hurtigt bliver selvforsørgende, og 3) bibringe den enkelte udlænding en forståelse for det danske samfunds  

 grundlæggende værdier og normer.
§ 2. Loven gælder for udlændinge med lovligt ophold i Danmark.
Ved  

 udlændinge forstås i denne lov flygtninge og indvandrere, jf. stk. 2, med  

 lovligt ophold i Danmark.
 Stk. 2. Ved flygtninge forstås i denne lov flygtninge m.v., jf. §  

 54. Ved indvandrere forstås i denne lov familiesammenførte udlændinge til  

 flygtninge, jf. § 55, samt andre familiesammenførte udlændinge, jf. § 56.
 Stk. 3. Loven gælder ikke for udlændinge, der er statsborgere i et  

 andet nordisk land, eller er statsborgere i et land, der er tilsluttet Det  

 Europæiske Fællesskab eller er omfattet af aftalen om Det Europæiske  

 Økonomiske Samarbejde, eller er omfattet af Det Europæiske Fællesskabs regler  

 om visumfritagelse og om ophævelse af indrejse- og opholdsbegrænsninger i  

 forbindelse med arbejdskraftens frie bevægelighed, etablering og udveksling  

 af tjenesteydelser m.v.
 § 3. Integrationsindsatsen omfatter boligplacering af flygtninge,  

 jf. kapitel 3, introduktionsprogrammer for udlændinge, jf. kapitel 4, og en  

 almindelig integrationsindsats, jf. stk. 2.
 Stk. 2. Ved almindelig integrationsindsats forstås i denne lov  

 ethvert tiltag, som ikke er omfattet af lovens kapitel 3 og 4, og som  

 foretages af den offentlige forvaltning med det formål at integrere  

 flygtninge og indvandrere i det danske samfund.
Kapitel 2 Kommunalbestyrelsens opgaver § 4. Kommunalbestyrelsen har ansvaret for boligplacering af  

 flygtninge, der er visiteret til den pågældende kommune, jf. kapitel 3,  

 introduktionsprogrammer for udlændinge, jf. kapitel 4, udbetaling af  

 introduktionsydelse, jf. kapitel 5, og samordning af den almindelige  

 integrationsindsats i kommunen, jf. § 3, stk. 2.
 Stk. 2. Ansvaret efter stk. 1 for flygtninge påhviler  

 kommunalbestyrelsen fra udgangen af den første hele måned efter tidspunktet  

 for meddelelse af opholdstilladelse til den pågældende, jf. dog stk. 3.
 Stk. 3. Ansvaret efter stk. 1 for indvandrere og for flygtninge  

 med opholdstilladelse efter udlændingelovens § 7, stk. 4, og § 8 påhviler  

 kommunalbestyrelsen fra tidspunktet for den pågældendes registrering i Det  

 Centrale Personregister (CPR) som tilflyttet kommunen eller, hvis ansøgningen  

 om opholdstilladelse er indgivet her i landet, fra tidspunktet for meddelelse  

 af opholdstilladelse.
Stk. 4. Ansvaret efter stk. 1 påhviler kommunalbestyrelsen i den  

 kommune, hvortil flygtningen bliver visiteret efter reglerne i kapitel 3,  

 eller hvor indvandreren bor eller opholder sig.
Tager udlændingen bopæl eller  

 ophold i en anden kommune, overgår ansvaret for introduktionsprogram og  

 udbetaling af introduktionsydelse efter de nærmere regler i kapitel 4 og 5  

 til kommunalbestyrelsen i denne kommune.
 § 5. En kommunalbestyrelse kan overlade udførelsen af bestemte  

 opgaver som led i gennemførelse af introduktionsprogrammer til en eller flere  

 organisationer eller foreninger m.v., herunder Dansk Flygtningehjælp,  

 uddannelsesinstitutioner og andre kommunalbestyrelser.
Kapitel 3 Boligplacering af flygtninge § 6. Udlændingestyrelsen udsender hvert år senest den 1. april  

 meddelelse om det antal flygtninge, som Udlændingestyrelsen påregner, at der  

 meddeles opholdstilladelse til i hvert af de kommende tre år (landstallet).  

 Landstallet kan ændres af Udlændingestyrelsen, hvis forholdene gør det  

 nødvendigt.
 Stk. 2. Indenrigsministeren fastsætter nærmere regler om  

 fastsættelse af landstal.
 § 7. Udlændingestyrelsen fastsætter hvert år senest den 1. april  

 på baggrund af landstallet det antal flygtninge, som påregnes boligplaceret  

 inden for de enkelte amter og i Københavns og Frederiksberg kommuner i hvert  

 af de kommende tre år (amtskvoter). Amtskvoterne kan ændres af  

 Udlændingestyrelsen, hvis forholdene gør det nødvendigt.
 Stk. 2. Indenrigsministeren fastsætter nærmere regler om  

 fastsættelse af amtskvoter.
 § 8. Kommunalbestyrelserne inden for et amt skal søge at aftale, i  

 hvilke kommuner det antal flygtninge, der er fastsat i amtskvoten, skal  

 boligplaceres.
 Stk. 2. Aftale efter stk. 1 skal meddeles Udlændingestyrelsen  

 inden den 10. september hvert år. Ændres amtskvoten, jf. § 7, stk. 1, 2.  

 pkt., skal aftale efter stk. 1 meddeles Udlændingestyrelsen inden for en af  

 Udlændingestyrelsen fastsat frist på normalt ikke mindre end 3 måneder.
 Stk. 3. Indenrigsministeren fastsætter nærmere regler om indgåelse  

 af aftale efter stk. 1.
 § 9. Har kommunalbestyrelserne i et amt ikke givet meddelelse om  

 indgåelsen af en aftale efter § 8 til Udlændingestyrelsen inden den 10.  

 september i det pågældende år, fastsætter Udlændingestyrelsen inden den 30.  

 september i det pågældende år for hver kommune i amtet det antal flygtninge,  

 som kommunen skal påregne at boligplacere i hvert af de kommende tre år  

 (kommunekvoter). Kommunekvoterne kan ændres af Udlændingestyrelsen, hvis  

 forholdene gør det nødvendigt.
 Stk. 2. Indenrigsministeren fastsætter nærmere regler om  

 fastsættelse af kommunekvoter.
 § 10. I forbindelse med meddelelse af opholdstilladelse til en  

 flygtning træffer Udlændingestyrelsen afgørelse om, i hvilken kommune den  

 pågældende skal tage bopæl (visitering).
Stk. 2. En flygtning, der visiteres til en kommune i medfør af stk. 1,  

 skal af Udlændingestyrelsen registreres i Det Centrale Personregister (CPR)  

 som tilflyttet landet i denne kommune.
Registreringen sker fra den dato, hvor  

 ansvaret for flygtningen overgår til kommunen, jf. § 4, stk. 2.
 Stk. 3. Registrering i medfør af stk. 2 finder sted, uanset om  

 flygtningen tager bopæl eller ophold i kommunen fra den i stk. 2 nævnte dato.
 Stk. 4. Indenrigsministeren kan fastsætte nærmere regler om  

 Udlændingestyrelsens afgørelser efter stk. 1 og om registrering i Det  

 Centrale Personregister, jf. stk. 2 og 3.
 § 11. Udlændingestyrelsen træffer afgørelse om visitering på  

 grundlag af de aftalte eller fastsatte kommunekvoter, jf. §§ 8-9, den  

 pågældende flygtnings personlige forhold samt forholdene i kommunen.
 § 12. Kommunalbestyrelsen skal anvise bolig til de flygtninge, som  

 Udlændingestyrelsen visiterer til kommunen, jf. § 10.
Stk. 2. Den anviste bolig skal være passende i forhold til den  

 enkelte flygtnings behov.
Lejen for den anviste bolig må ikke overstige  

 halvdelen af husstandsindkomsten.
Kommunalbestyrelsen kan dog i særlige  

 tilfælde anvise en bolig med en leje, der overstiger halvdelen af  

 husstandsindkomsten.
Kommunalbestyrelsen kan i så fald ikke nægte at yde fuld  

 støtte i medfør af § 15 i lov om individuel boligstøtte.
 Stk. 3. Kommunalbestyrelsen afholder de udgifter, der er forbundet  

 med flygtningens flytning til kommunen.
 § 13. Kommunalbestyrelsen kan erhverve, indrette eller leje  

 ejendomme i kommunen med henblik på gennem udlejning til beboelse at medvirke  

 til en bedre fordeling af udlændinges bosætningsmuligheder på landsplan,  

 regionalt plan og lokalt i kommunen.
 Stk. 2. Ved udlejning af en bolig efter stk. 1 kan  

 kommunalbestyrelsen tillægge både danske og udenlandske statsborgere en  

 fortrinsret i forhold til andre boligsøgende, når dette sker af hensyn til  

 behovet for generelt at fremme udlændinges mulighed for integration.
§ 14. Kommunalbestyrelsen skal inden 3 måneder, efter at ansvaret  

 er overgået til kommunalbestyrelsen, anvise boliger til de flygtninge, som  

 Udlændingestyrelsen har visiteret til kommunen.
Indtil det er muligt at  

 anvise en bolig, skal kommunalbestyrelsen anvise de pågældende flygtninge et  

 midlertidigt opholdssted.
Reglerne i lejeloven finder ikke anvendelse i  

 forbindelse med indkvartering på midlertidige opholdssteder.
 Stk. 2. Indenrigsministeren fastsætter nærmere regler om betaling  

 for indkvartering på midlertidige opholdssteder og om inddrivelse heraf.
§ 15. Anviser kommunalbestyrelsen ikke inden 3 måneder, efter at  

 ansvaret er overgået til kommunalbestyrelsen, boliger til de flygtninge, som  

 Udlændingestyrelsen har visiteret til kommunen, kan Udlændingestyrelsen med  

 henblik på at anvise boliger til de pågældende på vegne af  

 kommunalbestyrelsen og for kommunens regning indgå aftaler om 1) at erhverve, indrette eller leje ejendomme i kommunen, 2) at købe anvisningsret til private udlejningsejendomme i medfør af lov  

 om kommunal anvisningsret, 3) at en almen boligorganisation stiller ledige familieboliger eller  

 ledige almene ungdomsboliger til rådighed for Udlændingestyrelsen, jf. § 59,  

 stk. 2 og 3, i lov om almene boliger samt støttede private andelsboliger  

 m.v., 4) at indtil hver fjerde ledige bolig skal anvises af en almen  

 boligorganisation efter særlige sociale kriterier, jf. § 60 i lov om almene  

 boliger samt støttede private andelsboliger m.v., 5) at indtil hver 10. ledige lejlighed i særlige private  

 udlejningsejendomme stilles til rådighed for Udlændingestyrelsen, jf. § 53 e  

 i lejeloven og § 63 a i lov om midlertidig regulering af boligforholdene, og 6) at pensionskasser stiller boliger til rådighed for Udlændingestyrelsen.
 Stk. 2. Med henblik på at anvise bolig til de i stk. 1 nævnte  

 flygtninge kan Udlændingestyrelsen endvidere på vegne af kommunalbestyrelsen  

 og for kommunens regning træffe beslutning om, at indtil hver fjerde ledige  

 almene familiebolig eller almene ungdomsbolig i kommunen skal stilles til  

 rådighed for Udlændingestyrelsen, jf. § 59, stk. 1 og 3, i lov om almene  

 boliger samt støttede private andelsboliger m.v.
Stk. 3. Aftaler efter stk. 1, nr. 2-5, kan indgås i det omfang,  

 kommunalbestyrelsen ikke har indgået aftaler med udlejer.
Beslutning efter  

 stk. 2 kan træffes i det omfang, boligorganisationen ikke allerede stiller  

 1/4 af de ledige almene familie- og ungdomsboliger til rådighed for  

 kommunalbestyrelsen efter § 59, stk. 1- 3, i lov om almene boliger samt  

 støttede private andelsboliger m.v.
Kapitel 4 Introduktionsprogrammet § 16. Udlændinge, der på tidspunktet for kommunalbestyrelsens  

 overtagelse af ansvaret er fyldt 18 år, skal tilbydes et af den ansvarlige  

 kommunalbestyrelse tilrettelagt introduktionsprogram.
 Stk. 2. Et introduktionsprogram omfatter kursus i  

 samfundsforståelse, jf. § 20, danskundervisning, jf. §§ 21-22, og aktivering,  

 jf. §§ 23-24. Omfang og indhold af introduktionsprogrammet for den enkelte  

 udlænding fastlægges i en individuel handlingsplan, jf. § 19.
 Stk. 3. Introduktionsprogrammet skal påbegyndes senest en måned  

 efter, at kommunalbestyrelsen har overtaget ansvaret for en udlænding.
 Stk. 4. Introduktionsprogrammet har en varighed på tre år efter,  

 at kommunalbestyrelsen har overtaget ansvaret for en udlænding.
 Stk. 5. Mindreårige uledsagede asylansøgere med opholdstilladelse  

 efter udlændingelovens § 7 eller § 9, stk. 2, nr. 4, kan tilbydes  

 introduktionsprogram, jf. stk. 1-4.
 § 17. Introduktionsprogrammet for udlændinge, der tilbydes  

 aktivering i medfør af § 23, skal have et omfang af gennemsnitligt mindst 30  

 timer pr. uge.
 § 18. En udlænding kan fortsætte sin deltagelse i et  

 introduktionsprogram i en anden kommune, hvis kommunalbestyrelsen i denne  

 kommune godkender at overtage ansvaret for introduktionsprogrammet.
 Stk. 2. Kommunalbestyrelsen i den kommune, hvortil udlændingen  

 flytter, skal overtage ansvaret for introduktionsprogrammet, hvis flytningen  

 er af væsentlig betydning for den pågældende udlændings integrationsforløb,  

 eller hvis særlige personlige forhold i øvrigt taler derfor.
Handlingsplan § 19. Kommunalbestyrelsen skal inden en måned efter at have  

 overtaget ansvaret for en udlænding omfattet af § 16 i samarbejde med den  

 pågældende udarbejde en individuel handlingsplan med det i § 16, stk. 2,  

 angivne indhold.
 Stk. 2. Handlingsplanen skal udarbejdes på grundlag af en  

 vurdering af den enkelte udlændings individuelle færdigheder og  

 forudsætninger og skal målrettet sigte mod den enkelte udlændings  

 introduktion på arbejdsmarkedet eller mod en uddannelse.
Kursus i samfundsforståelse § 20. Kommunalbestyrelsen skal tilbyde udlændinge omfattet af § 16  

 et kursus i forståelsen af danske samfundsforhold m.v.
Kurset skal have en  

 varighed af mindst 20 timer.
 Stk. 2. Kommunalbestyrelsen kan undlade at tilbyde en udlænding  

 deltagelse i kurset, når den pågældende må anses for at have tilstrækkelig  

 viden om de emner, kurset omhandler, eller når ganske særlige grunde i øvrigt  

 taler derfor.
 Stk. 3. Indenrigsministeren fastsætter nærmere regler om kursets  

 indhold.
Danskundervisning § 21. Kommunalbestyrelsen skal inden en måned efter at have  

 overtaget ansvaret for en udlænding omfattet af § 16 tilbyde den pågældende  

 undervisning i dansk.
Undervisningen i dansk har til formål at sætte  

 udlændinge i stand til at gennemføre en normal samtale på dansk og læse og  

 skrive tekster på det niveau, som den enkeltes introduktionsprogram retter  

 sig imod.
Danskundervisningen tilrettelægges i overensstemmelse med det i 2.  

 pkt. angivne formål og i overensstemmelse med den enkelte udlændings  

 handlingsplan, jf. § 19.
 Stk. 2. I forbindelse med danskundervisningens afslutning udstedes  

 et bevis for aktiv deltagelse til de udlændinge, der har deltaget aktivt i  

 danskundervisningen.
 Stk. 3. Undervisningsministeren fastsætter regler om  

 danskundervisningens indhold og om udstedelse af bevis for aktiv deltagelse.
 Stk. 4. Kommunalbestyrelsen kan helt eller delvis undlade at  

 tilbyde en udlænding deltagelse i danskundervisning, når den pågældendes  

 danskkundskaber skønnes at være tilstrækkelige, eller når ganske særlige  

 grunde i øvrigt taler derfor.
 § 22. Kommunalbestyrelsen skal tilbyde særskilt tilrettelagt  

 danskundervisning til udlændinge, der har behov derfor, og som på grund af  

 påbegyndt beskæftigelse eller uddannelse ikke kan følge det ellers tilbudte  

 danskundervisningsforløb.
Aktivering § 23. Udlændinge, der i medfør af kapitel 5 er berettiget til  

 introduktionsydelse, skal af kommunalbestyrelsen tilbydes aktivering.  

 Aktiveringen tilrettelægges i overensstemmelse med den enkelte udlændings  

 handlingsplan, jf. § 19.
 Stk. 2. Aktivering kan omfatte en eller flere af følgende typer  

 aktiviteter:
 1) Kortvarige vejlednings- og introduktionsprogrammer med vejledning om  

 arbejds- og uddannelsesmuligheder og med adgang til at afprøve  

 beskæftigelsesønsker.
 2) Virksomhedspraktik, herunder individuel jobtræning, jf. §§ 22 og 24 i  

 lov om en aktiv arbejdsmarkedspolitik, hos private og offentlige  

 arbejdsgivere.
 3) Særligt tilrettelagte uddannelsesaktiviteter.
 4) Særligt tilrettelagte aktiverende forløb i form af vejlednings- og  

 praktikforløb, erhvervsmodnende kurser eller andre tilsvarende forløb med en  

 kombination af arbejde og uddannelse.
 5) Frivillige og ulønnede aktiviteter efter udlændingens eget ønske, som  

 kommunalbestyrelsen anser for at have samfundsmæssig betydning eller  

 betydning for den pågældendes uddannelses- eller arbejdsmæssige situation.
 6) Voksen- eller efteruddannelse efter udlændingens eget ønske, som er  

 omfattet af de regler om uddannelser, hvortil der kan opnås  

 uddannelsesgodtgørelse og orlov til uddannelse (positivlisten), som  

 arbejdsministeren fastsætter i medfør af § 27, stk. 1, i lov om en aktiv  

 arbejdsmarkedspolitik og § 3, stk. 2, i lov om orlov.
 Stk. 3. Reglerne i § 18 i lov om aktiv socialpolitik finder  

 tilsvarende anvendelse for udlændinge, der tilbydes virksomhedspraktik i  

 medfør af stk. 2, nr. 2.
 Stk. 4. De regler, som socialministeren fastsætter i medfør af §  

 16, stk. 3, i lov om aktiv socialpolitik, gælder også for de  

 uddannelsesaktiviteter, som kommunalbestyrelsen kan tilbyde i medfør af stk.  

 2, nr. 3.
 Stk. 5. Det er en betingelse for at deltage i voksen- eller  

 efteruddannelse i medfør af stk. 2, nr. 6, at uddannelsen indgår i  

 handlingsplanen efter § 19, og at der ikke er en rimelig udsigt til, at  

 udlændingen får stabilt og ustøttet arbejde i den planlagte  

 uddannelsesperiode.
 Stk. 6. De regler, som socialministeren fastsætter i medfør af §  

 13 i lov om retssikkerhed og administration på det sociale område, gælder  

 også for de uddannelsesaktiviteter, som kommunalbestyrelsen kan tilbyde i  

 medfør af stk. 2, nr. 3 og 6.
 Stk. 7. Når kommunalbestyrelsen tilbyder aktivering, skal den så  

 vidt muligt give flere tilbud at vælge imellem.
 Stk. 8. Kommunalbestyrelsen kan helt eller delvis undlade at  

 tilbyde en udlænding deltagelse i aktivering, når ganske særlige grunde taler  

 derfor.
 Stk. 9. Indenrigsministeren fastsætter nærmere regler om  

 aktiveringens indhold.
§ 24. Såfremt aktiveringen har en sammenhængende varighed på 12  

 måneder eller derover, skal der udover den fastlagte aktiveringsperiode  

 indlægges en friperiode på en måned, således at aktiveringen ikke overstiger  

 11 måneder inden for en 12 måneders periode.
Kommunalbestyrelsen skal  

 tilstræbe, at friperioden fastlægges efter aftale med den pågældende  

 udlænding.
 Stk. 2. I friperioden er udlændingen ikke omfattet af pligten til  

 at udnytte sine arbejdsmuligheder efter § 25, stk. 2.
Kapitel 5 Introduktionsydelse § 25. Udlændinge, der tilbydes et introduktionsprogram, jf.  

 kapitel 4, er efter reglerne i dette kapitel berettiget til  

 introduktionsydelse i op til tre år fra det tidspunkt, hvor ansvaret overgår  

 til kommunalbestyrelsen.
Kommunalbestyrelsen træffer afgørelse om udbetaling  

 af introduktionsydelse efter reglerne i dette kapitel.
 Stk. 2. Der kan kun udbetales introduktionsydelse, hvis  

 udlændingen opfylder betingelserne i § 13, stk. 1, 4 og 5, § 14 og § 15 i lov  

 om aktiv socialpolitik og forskrifter udstedt i medfør af disse regler. § 2 i  

 lov om aktiv socialpolitik finder tilsvarende anvendelse.
Stk. 3. Hvis udlændingen og dennes ægtefælle på tidspunktet for  

 integrationsansvarets overgang til kommunalbestyrelsen har en samlet indtægt,  

 der mindst svarer til, hvad den eller de pågældende ville have opnået i hjælp  

 til forsørgelse efter §§ 25 eller 34 i lov om aktiv socialpolitik, kan der  

 ikke udbetales introduktionsydelse.
I den samlede indtægt medregnes ikke de i  

 § 33 i lov om aktiv socialpolitik angivne indtægter.
 Stk. 4. Har en person, der bor i Danmark, påtaget sig at forsørge  

 udlændingen, og er opholdstilladelsen betinget af, at den pågældende har  

 godtgjort at være i stand hertil, jf. udlændingelovens § 9, er udlændingen  

 ikke berettiget til at få introduktionsydelse.
 Stk. 5. Det er en betingelse for udbetaling af  

 introduktionsydelse, at udlændingen ikke er berettiget til at modtage statens  

 uddannelsesstøtte og ikke opfylder betingelserne for tilkendelse af  

 førtidspension i henhold til lov om social pension.
§ 26. En udlænding, der efter § 25 er berettiget til  

 introduktionsydelse eller er omfattet af § 25, stk. 4, er ikke berettiget til  

 hjælp efter lov om aktiv socialpolitik eller til folkepension efter lov om  

 social pension.
Dette gælder dog ikke hjælp til repatriering i medfør af lov  

 om aktiv socialpolitik § 86.
 Stk. 2. Modtagelse af introduktionsydelse er ikke til hinder for  

 udbetaling af ydelser efter anden lovgivning end den i stk. 1 anførte.
§ 27. Den månedlige introduktionsydelse udgør for enlige personer  

 højst 5.000 kr. pr. person og for personer, der har forsørgelsespligt over  

 for mindreårige børn, højst 7.000 kr. pr. person.
Reglerne i § 25, stk. 5, og  

 § 26, stk. 1 og 2, i lov om aktiv socialpolitik finder tilsvarende  

 anvendelse.
 Stk. 2. Introduktionsydelsen efter stk. 1 kan dog ikke overstige  

 den forsørgelsesydelse, som en person ville være berettiget til efter lov om  

 aktiv socialpolitik eller lov om social pension.
 § 28. Har udlændingen eller dennes ægtefælle indtægter, trækkes  

 disse fra introduktionsydelsen, jf. dog stk. 2-5.
 Stk. 2. Har udlændingen arbejdsindtægter, nedskrives hjælpen  

 forholdsmæssigt med det antal timer, den pågældende er beskæftiget pr. uge i  

 forhold til en 30-timers arbejdsuge, jf. dog stk. 4.
 Stk. 3. Såfremt også udlændingens ægtefælle er omfattet af  

 introduktionsprogrammet, trækkes den del af ægtefællens eventuelle  

 arbejdsindkomst, der hidrører fra det antal arbejdstimer, der overstiger 30  

 timer pr. uge, fra udlændingens introduktionsydelse, jf. dog stk. 4.
 Stk. 4. Den del af udlændingens eller dennes ægtefælles  

 arbejdsindtægt, der overstiger det beløb, udlændingen ville have opnået i  

 hjælp til forsørgelse efter §§ 25 eller 34 i lov om aktiv socialpolitik,  

 trækkes fra den pågældendes introduktionsydelse.
 Stk. 5. §§ 32 og 33 i lov om aktiv socialpolitik finder  

 tilsvarende anvendelse.
 § 29. En udlænding, der som led i introduktionsprogrammet, jf.  

 kapitel 4, aktiveres i virksomhedspraktik, jf. § 23, stk. 2, nr. 2, modtager  

 en introduktionsydelse, der beregnes efter §§ 27 og 28. Ydelsen skal dog  

 mindst udgøre 30 kr. pr. aktiveringstime.
 Stk. 2. Ud over introduktionsydelsen efter stk. 1 modtager en  

 udlænding i virksomhedspraktik et beskæftigelsestillæg på 10 kr. pr.  

 aktiveringstime.
 § 30. Kommunalbestyrelsen kan nedsætte introduktionsydelsen med  

 indtil 20 pct. i forhold til den i henhold til §§ 27 og 28 og § 29, stk. 1,  

 beregnede ydelse, hvis udlændingen eller dennes ægtefælle uden rimelig grund  

 udebliver fra introduktionsprogrammet, jf. kapitel 4. § 39 i lov om aktiv  

 socialpolitik finder tilsvarende anvendelse.
 Stk. 2. Hvis udlændingen uden rimelig grund er udeblevet fra  

 virksomhedspraktik, jf. § 23, stk. 2, nr. 2, nedsætter kommunalbestyrelsen  

 beskæftigelsestillægget efter § 29, stk. 2, med et beløb svarende til det  

 antal timer, fraværet har varet.
 § 31. Kommunalbestyrelsen kan bestemme, at introduktionsydelsen  

 nedsættes eller ophører, hvis udlændingen eller dennes ægtefælle uden rimelig  

 grund afviser at deltage i introduktionsprogrammet, jf. kapitel 4.
 Stk. 2. Stk. 1 finder tilsvarende anvendelse, hvis udlændingen  

 eller dennes ægtefælle uden rimelig grund afviser tilbud om arbejde, sålænge  

 muligheden for at benytte tilbuddet består.
Stk. 3. Den i medfør af stk. 1 og 2 fastsatte nedsættelse eller  

 ophør af introduktionsydelse vedvarer, så længe grundlaget herfor er til  

 stede.
Kommunalbestyrelsen skal ved udgangen af hver måned foretage en  

 vurdering heraf.
 § 32. Har kommunalbestyrelsen i den kommune, hvortil den  

 pågældende udlænding flytter, ikke godkendt at overtage ansvaret for  

 introduktionsprogrammet, kan kommunalbestyrelsen i denne kommune bestemme, at  

 introduktionsydelsen nedsættes eller ophører.
 Stk. 2. Flytter en udlænding, der i medfør af stk. 1 har fået  

 nedsat sin introduktionsydelse, tilbage til den kommune, som den pågældende  

 er fraflyttet, udbetaler kommunalbestyrelsen i denne kommune efter ansøgning  

 fuld introduktionsydelse fra udgangen af den første hele måned efter  

 tilbageflytningen, såfremt de øvrige betingelser herfor efter reglerne i  

 dette kapitel er opfyldt.
Kapitel 6 Hjælp i særlige tilfælde Hjælp ved forsørgelsessvigt § 33. Kommunalbestyrelsen kan yde løbende hjælp til rimeligt  

 begrundede udgifter til forsørgelse til udlændinge, der efter § 25, stk. 4,  

 ikke er berettiget til introduktionsydelse, men efter de øvrige bestemmelser  

 i kapitel 5 ville være berettiget hertil, hvis det må udelukkes, at den  

 person, der har ansvaret for forsørgelse, opfylder sine forpligtelser.
Hjælp til udgifter ved deltagelse i introduktionsprogrammer § 34. Kommunalbestyrelsen kan yde udlændinge hjælp til  

 dokumenterede og rimelige udgifter i forbindelse med en udlændings deltagelse  

 i introduktionsprogrammer, herunder deltagerudgifter, transport,  

 arbejdsredskaber og værktøj, arbejdsbeklædning og undervisningsmaterialer.  

 Til udlændinge i virksomhedspraktik kan hjælpen alene udbetales, når  

 udgifterne ved deltagelse heri kun i begrænset omfang er dækket af  

 beskæftigelsestillægget efter § 29, stk. 2 .
Enkeltudgifter § 35. Kommunalbestyrelsen kan yde udlændinge hjælp til rimeligt  

 begrundede enkeltudgifter, såfremt den pågældendes egen afholdelse af  

 udgifterne i afgørende grad vil vanskeliggøre den pågældendes og dennes  

 families muligheder for at klare sig selv i fremtiden.
Hjælpen kan normalt  

 kun ydes, hvis udgifterne er opstået som følge af behov, der ikke har kunnet  

 forudses.
Kommunalbestyrelsen kan dog efter en konkret vurdering  

 undtagelsesvis yde hjælp til en udgift, der har kunnet forudses, hvis  

 afholdelsen af udgiften er af helt afgørende betydning for den pågældendes  

 eller dennes families livsførelse.
 Stk. 2. Kommunalbestyrelsen kan give udlændinge med begrænsninger  

 i arbejdsevnen, som er ansat, eller som skal ansættes på arbejdsmarkedet,  

 hjælp til værktøj og arbejdsredskaber samt hjælp til kortvarige kurser. § 78  

 i lov om aktiv socialpolitik finder tilsvarende anvendelse.
 Sygebehandling m.v.
§ 36. Kommunalbestyrelsen kan yde udlændinge hjælp til udgifter  

 til sygebehandling, medicin, tandbehandling eller lignende, der ikke kan  

 dækkes efter anden lovgivning, hvis den pågældende ikke har økonomisk  

 mulighed for at betale udgifterne.
Der kan kun ydes hjælp, hvis behandlingen  

 er nødvendig og helbredsmæssigt velbegrundet.
Der kan kun undtagelsesvis ydes  

 hjælp til udgifter til behandling uden for det offentlige behandlingssystem.  

 Dette forudsætter, at der ikke er behandlingsmuligheder inden for det  

 offentlige behandlingssystem, og at behandlingen i hvert enkelt tilfælde er  

 lægeligt velbegrundet.
Særlig hjælp vedrørende børn § 37. Kommunalbestyrelsen kan yde udlændinge hjælp til udgifter  

 ved udøvelse af ret til samvær med egne børn under 18 år, som ikke bor hos  

 ansøgeren.
Det er en betingelse for at yde hjælp, at ansøgeren ikke har  

 økonomisk mulighed for at betale udgifterne.
Stk. 2. Kommunalbestyrelsen kan yde hjælp til rejseudgifter med  

 henblik på kontakt til børn, der er ført til udlandet uden samtykke fra  

 forældremyndighedens indehaver.
Det er en forudsætning, at sagen er blevet  

 anmeldt til dansk politi, og at kommunen har forelagt sagen for  

 Udenrigsministeriet.
Det er yderligere en forudsætning, at indehaveren af  

 forældremyndigheden ikke selv har økonomisk mulighed for at betale udgiften.
§ 38. Kommunalbestyrelsen kan yde udlændinge hjælp til udgifterne  

 ved at forsørge et barn, når forældremyndigheden ved  

 forældremyndighedsindehaverens død er tillagt en anden eller andre, der ikke  

 har forsørgelsespligt over for barnet.
Det er en betingelse, at barnets  

 indtægter, herunder det særlige børnetilskud efter lov om børnetilskud og  

 forskudsvis udbetaling af børnebidrag, ikke er tilstrækkelige til at dække  

 udgifterne ved at forsørge barnet.
Flytning § 39. Kommunalbestyrelsen kan yde hjælp til flytning, som  

 forbedrer bolig- eller erhvervsforhold for en udlænding eller dennes familie.  

 Det er en betingelse for hjælpen, at hverken den pågældende eller dennes  

 ægtefælle har økonomiske muligheder for at betale udgifterne.
 Stk. 2. Hjælp efter stk. 1 ydes af kommunalbestyrelsen i den  

 kommune, som udlændingen fraflytter.
 Stk. 3. Flytter udlændingen til en anden kommune, kan hjælp efter  

 stk. 1 kun ydes, såfremt kommunalbestyrelsen i denne kommune har godkendt at  

 overtage ansvaret for introduktionsprogrammet.
 Stk. 4. Hvis flytningen sker til udlandet, kan hjælp efter stk. 1  

 kun ydes, såfremt den pågældende udlænding er statsborger i eller har særlig  

 tilknytning til vedkommende land eller er sikret varige arbejdsmuligheder i  

 landet.
Kapitel 7 Udbetaling af hjælp og tilbagebetaling § 40. Reglerne om udbetaling af hjælp i kapitel 11 i lov om aktiv  

 socialpolitik finder tilsvarende anvendelse for ydelser udbetalt i medfør af  

 kapitel 5 og 6.
 § 41. Reglerne om tilbagebetaling i kapitel 12 i lov om aktiv  

 socialpolitik finder tilsvarende anvendelse for ydelser udbetalt i medfør af  

 kapitel 5 og 6.
Kapitel 8 Integrationsråd og Rådet for Etniske Minoriteter § 42. I kommuner, hvor flere end 50 personer over 18 år i  

 fællesskab fremsætter skriftlig anmodning herom, skal kommunalbestyrelsen  

 oprette et integrationsråd.
Stk. 2. Integrationsrådet kan afgive vejledende udtalelser om den  

 almindelige integrationsindsats i kommunen og om de introduktionsprogrammer,  

 der tilbydes af kommunalbestyrelsen.
Udtalelserne offentliggøres.
Stk. 3. Integrationsrådet består af mindst syv medlemmer med bopæl  

 i kommunen.
Medlemmerne udpeges af kommunalbestyrelsen.
Rådets  

 funktionsperiode følger den kommunale valgperiode.
Stk. 4. Kommunalbestyrelsen fastsætter medlemstallet.
Medlemmerne  

 udpeges blandt medlemmer af lokale flygtninge- og indvandrerforeninger eller  

 andre tilsvarende personer i kommunen.
Endvidere udpeges medlemmer blandt  

 personer med tilknytning til arbejdsmarkedets parter, skolebestyrelser og  

 lokale foreninger i kommunen.
Kommunalbestyrelsen kan udpege et eller flere  

 medlemmer af rådet som repræsentanter for kommunen.
 Stk. 5. Kommunalbestyrelsen drager omsorg for  

 sekretariatsbetjeningen af integrationsrådet.
 Stk. 6. Kommunalbestyrelsen fastsætter forretningsorden for  

 integrationsrådet på baggrund af en af indenrigsministeren udarbejdet  

 standardforretningsorden.
 § 43. Indenrigsministeren nedsætter Repræsentantskabet for Rådet  

 for Etniske Minoriteter.
Stk. 2. Hvert af de i § 42 nævnte integrationsråd vælger hvert  

 fjerde år blandt de i § 42, stk. 4, 2. pkt., nævnte medlemmer et medlem til  

 Repræsentantskabet for Rådet for Etniske Minoriteter.
Repræsentantskabets  

 opgave er at vælge Rådet for Etniske Minoriteter.
Repræsentantskabets  

 funktionsperiode følger den kommunale valgperiode.
 Stk. 3. Indenrigsministeren drager omsorg for  

 sekretariatsbetjeningen af Repræsentantskabet for Rådet for Etniske  

 Minoriteter og for mødeledelsen.
 Stk. 4. Indenrigsministeren fastsætter regler om valg af og  

 forretningsorden for Repræsentantskabet for Rådet for Etniske Minoriteter.
§ 44. Repræsentantskabet for Rådet for Etniske Minoriteter vælger  

 efter reglerne om forholdstalsvalg i § 24, stk. 3, i lov om kommunernes  

 styrelse hvert fjerde år blandt sine medlemmer 14 medlemmer til Rådet for  

 Etniske Minoriteter.
Rådets funktionsperiode følger den kommunale  

 valgperiode.
 Stk. 2. Rådet vælger et medlem som formand og to medlemmer som  

 næstformænd.
 Stk. 3. Indenrigsministeren udpeger to tilforordnede medlemmer fra  

 Indenrigsministeriet, som ikke har stemmeret.
Stk. 4. Rådet for Etniske Minoriteter rådgiver indenrigsministeren  

 om spørgsmål af betydning for flygtninge og indvandrere.
Rådet kan ikke  

 afgive udtalelser om enkeltsager.
 Stk. 5. Indenrigsministeren drager omsorg for  

 sekretariatsbetjeningen af Rådet for Etniske Minoriteter.
 Stk. 6. Indenrigsministeren fastsætter regler om valg af og  

 forretningsorden for Rådet for Etniske Minoriteter.
Kapitel 9 Finansiering og administration m.v.
 § 45. Udgifter efter denne lov til udlændinge afholdes af den  

 kommune, der er ansvarlig for integrationsindsatsen, jf. § 4. Tager  

 udlændingen bopæl eller ophold i en anden kommune, afholdes udgifterne efter  

 denne lov af denne kommune.
 Stk. 2. Staten refunderer 75 pct. af kommunernes udgifter til  

 introduktionsydelser, jf. kapitel 5.
Stk. 3. Uanset bestemmelsen i stk. 2 afholder staten en kommunes  

 udgifter til introduktionsydelser til udlændinge, jf. § 133 i lov om social  

 service, som 1) inden 12 måneder efter datoen for meddelelse af opholdstilladelse på  

 grund af en betydelig og varig nedsat funktionsevne anbringes i døgnophold,  

 dog kun indtil udlændingen i en sammenhængende periode på 2 år har klaret sig  

 selv, eller 2) er meddelt opholdstilladelse efter udlændingelovens § 7 eller § 9, stk.  

 2, nr. 4, som mindreårige uledsagede asylansøgere, dog længst indtil  

 udlændingen fylder 18 år, eller udlændingens forældre får lovligt ophold her  

 i landet.
 Stk. 4. Staten afholder kommunernes udgifter til hjælp i særlige  

 tilfælde, jf. kapitel 6.
Stk. 5. Staten yder i den 3-årige introduktionsperiode, jf. § 16,  

 stk. 4, et grundtilskud på 3.400 kr. pr. måned for hver udlænding omfattet af  

 introduktionsprogrammet, jf. § 16, til dækning af sociale merudgifter og  

 generelle udgifter i medfør af kapitel 3 og 4 til udlændinge til den kommune,  

 der er ansvarlig for integrationsindsatsen.
For udlændinge omfattet af stk. 3  

 er tilskuddet efter 1. pkt. dog alene 1.900 kr. pr. måned til dækning af de  

 generelle udgifter.
Tilskuddet udbetales til den pågældende udlændings  

 bopælskommune.
 Stk. 6. Staten yder et tilskud på 5.200 kr. pr. måned for hver  

 udlænding, der modtager aktivering under introduktionsprogrammet, jf. § 23,  

 til den kommune, der er ansvarlig for integrationsindsatsen.
 Stk. 7. Staten yder et tilskud på 3.300 kr. pr. måned for hver  

 udlænding, der ikke modtager aktivering under introduktionsprogrammet, men  

 alene modtager kursus i samfundsforståelse og danskundervisning, jf. §§  

 20-21, til den kommune, der er ansvarlig for integrationsindsatsen.
 Stk. 8. Staten yder et tilskud på 950 kr. pr. måned for hver  

 udlænding, der modtager danskundervisning i medfør af § 22, til den kommune,  

 der er ansvarlig for integrationsindsatsen.
Stk. 9. Staten yder til den kommune, der ved udløbet af den  

 3-årige introduktionsperiode, jf. § 16, stk. 4, har ansvaret for  

 introduktionsprogrammet, et tilskud for hver udlænding, der har været  

 omfattet af programmet, bortset fra udlændinge omfattet af stk. 3. Tilskuddet  

 er for den enkelte udlænding 2.900 kr., 1.950 kr. og 950 kr. pr. måned i  

 henholdsvis det 1. år, det 2. år og det 3. år efter udløbet af  

 introduktionsperioden.
Tilskuddet udbetales til den pågældende udlændings  

 bopælskommune.
 Stk. 10. Kommunalbestyrelsen skal tilvejebringe og meddele  

 indenrigsministeren de oplysninger, herunder statistiske oplysninger, som  

 denne måtte forlange om kommunalbestyrelsens integrationsindsats.
 Stk. 11. Indenrigsministeren kan fastsætte nærmere regler om  

 udbetaling af de i stk. 5-9 fastsatte tilskud og om vilkårene herfor.
 § 46. Staten yder forskudsrefusion af en kommunes udgifter efter  

 denne lov.
 Stk. 2. Tilskud efter § 45, stk. 5-9, afregnes forskudsvis i  

 forbindelse med de månedlige forskudsudbetalinger fra staten af kommunal  

 indkomstskat.
 § 47. Indenrigsministeren fastsætter nærmere regler om anvisning  

 af refusion og tilskud, regnskabsaflæggelse og revision.
 Stk. 2. Indenrigsministeren fastsætter regler om forældelse af  

 kommuners og amtskommuners krav om refusion og tilskud efter denne lov.
 § 48. De beløb, der er anført i § 27, stk. 1, § 29, § 45, stk. 5-9  

 og § 59, stk. 3-4, er fastsat i 1998-niveau og reguleres fra og med 1999 een  

 gang årligt den 1. januar med satsreguleringsprocenten efter lov om en  

 satsreguleringsprocent.
Kapitel 10 Indhentning og videregivelse af oplysninger § 49. Den, der ansøger om eller modtager ydelser efter kapitel  

 4-6, har pligt til at medvirke til at tilvejebringe de oplysninger, der er  

 nødvendige for at afgøre, om den pågældende har ret til ydelsen.
 Stk. 2. Den, der modtager ydelser efter kapitel 4-6, har pligt til  

 at give kommunalbestyrelsen oplysninger om ændringer i sine forhold, der kan  

 have betydning for den fortsatte ret til ydelsen.
 Stk. 3. Kommunalbestyrelsen skal i forbindelse med behandling af  

 sager om ydelser efter kapitel 4-6 give udlændingen skriftlig underretning om  

 pligten til at give oplysninger efter stk. 1 og 2, om, hvilke typer af  

 ændringer i den pågældendes forhold, der kan have betydning for hjælpen, og  

 som udlændingen efter stk. 2 har pligt til at oplyse om, og om konsekvenserne  

 af, at der ikke oplyses om ændringerne.
§ 50. Kommunalbestyrelsen kan med udlændingens samtykke forlange,  

 at personer og myndigheder m.v., der har kendskab til forholdene, giver  

 oplysninger, der må anses for nødvendige ved behandling af sager om ydelser  

 efter kapitel 4-6. Det gælder også oplysninger om udlændinges rent private  

 forhold og andre fortrolige oplysninger.
Kommunalbestyrelsen kan i den  

 forbindelse indhente læge- og sygehusjournaler.
 Stk. 2. Kan udlændingens samtykke ikke opnås, kan oplysningerne  

 indhentes uden samtykke.
 Stk. 3. Kommunalbestyrelsen skal oplyse udlændingen om adgangen  

 til at indhente oplysninger efter stk. 1 og om konsekvenserne af, at  

 udlændingen ikke vil medvirke til at indhente oplysninger.
 Stk. 4. Kommunalbestyrelsen kan begære optaget forhør efter  

 retsplejelovens § 1018 med henblik på indhentning af oplysninger som nævnt i  

 stk.1.
Stk. 5. Kommunalbestyrelsen kan kræve at få oplysninger om  

 økonomiske forhold i elektronisk form fra andre offentlige myndigheder og  

 arbejdsløshedskasser.
Oplysningerne kan indhentes som led i behandlingen af  

 en enkelt sag eller som led i en generel søgning til brug for kontrol.
 § 51. Udlændingestyrelsen meddeler uden udlændingens samtykke i  

 forbindelse med meddelelse af opholdstilladelse navn, personlige data og  

 opholdsgrundlag til den kommunalbestyrelse, som integrationsansvaret  

 påhviler.
 Stk. 2. Udlændingestyrelsen kan med udlændingens samtykke  

 videregive andre oplysninger om den pågældende, herunder oplysninger om  

 udlændingens rent private forhold og andre fortrolige oplysninger til den  

 kommunalbestyrelse, som integrationsansvaret påhviler, når det må antages, at  

 oplysningerne har væsentlig betydning for kommunalbestyrelsens varetagelse af  

 integrationsansvaret.
 Stk. 3. Flytter en udlænding til en anden kommune, meddeler  

 kommunalbestyrelsen i den kommune, hvorfra udlændingen flytter, uden  

 udlændingens samtykke navn, personlige data og opholdsgrundlag til den  

 pågældende kommunalbestyrelse.
 Stk. 4. Flytter en udlænding til en anden kommune, og viderefører  

 kommunalbestyrelsen i denne kommune et for den pågældende påbegyndt  

 introduktionsprogram, kan kommunalbestyrelsen med udlændingens samtykke  

 videregive oplysninger om den pågældendes rent private forhold og andre  

 fortrolige oplysninger til den pågældende kommunalbestyrelse, når det må  

 antages, at oplysningerne har væsentlig betydning for kommunalbestyrelsens  

 varetagelse af integrationsansvaret.
Stk. 5. Opnås samtykke ikke, kan oplysningerne i stk. 2 og 4  

 videregives uden samtykke.
Er der tale om oplysninger om den pågældendes rent  

 private forhold, kan videregivelse alene ske i overensstemmelse med reglerne  

 i forvaltningslovens § 28, stk. 2.
 § 52. Til brug for Udlændingestyrelsens afgørelse om meddelelse af  

 tidsubegrænset opholdstilladelse, jf. udlændingelovens § 11, stk. 5, afgiver  

 kommunalbestyrelsen på anmodning fra Udlændingestyrelsen en udtalelse om,  

 hvorvidt den pågældende udlænding har gennemført et tilbudt  

 introduktionsprogram, jf. kapitel 4, eller, hvis dette ikke er tilfældet, har  

 gennemført et andet tilbudt forløb, der kan sidestilles hermed, samt hvorvidt  

 den pågældende udlænding har forfalden gæld på over 50.000 kr. til det  

 offentlige og i givet fald har indgået en aftale om afvikling af gælden og  

 overholder en sådan aftale.
Kapitel 11 Klageregler § 53. Udlændingestyrelsens bestemmelse om landstallet, jf. § 6, om  

 amts- og kommunekvoter, jf. §§ 7 og 9, om visitering, jf. §§ 10 og 11, og om  

 anvisning af boliger, jf. § 15, kan ikke indbringes for anden administrativ  

 myndighed.
Stk. 2. Kommunalbestyrelsens afgørelser efter denne lov kan  

 indbringes for det sociale nævn efter reglerne i kapitel 10 i lov om  

 retssikkerhed og administration på det sociale område.
Kommunalbestyrelsens  

 afgørelse om udpegning af medlemmer af integrationsrådet, jf. § 42, kan dog  

 ikke indbringes for anden administrativ myndighed.
 Stk. 3. Kommunalbestyrelsens udtalelse efter § 52 kan indbringes  

 for det sociale nævn efter reglerne i kapitel 10 i lov om retssikkerhed og  

 administration på det sociale område.
Stk. 4. Det sociale nævns afgørelser efter stk. 2 og 3 kan ikke  

 indbringes for anden administrativ myndighed.
Den Sociale Ankestyrelse kan  

 dog efter reglerne i kapitel 10 i lov om retssikkerhed og administration på  

 det sociale område optage en sag til behandling, når ankestyrelsen skønner,  

 at sagen har principiel eller generel betydning.
Kapitel 12 Definitioner § 54. Ved flygtninge m.v. forstås i denne lov udlændinge med  

 opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 2, nr. 4, når tilladelsen er meddelt en  

 udlænding, der har indgivet ansøgning om opholdstilladelse efter § 7, 5) udlændingelovens § 9, stk. 2, nr. 5, eller 6) udlændingelovens § 9, stk. 2, nr. 6.
 § 55. Ved familiesammenførte udlændinge til flygtninge forstås i  

 denne lov udlændinge med opholdstilladelse i medfør af udlændingelovens § 9,  

 stk. 1, nr. 2-4, samt § 9, stk. 2, nr. 1 og 4, som følge af en familiemæssig  

 tilknytning til en person omfattet af § 54 .
 § 56. Ved andre familiesammenførte udlændinge forstås i denne lov  

 udlændinge med opholdstilladelse i medfør af udlændingelovens § 9, stk. 1,  

 nr. 2-4, samt § 9, stk. 2, nr. 1 og 4, der er meddelt opholdstilladelse som  

 følge af en familiemæssig tilknytning til en person, der ikke er omfattet af  

 § 54.
 § 57. Meddeles en udlænding med opholdstilladelse, der er omfattet  

 af §§ 54-56, efterfølgende opholdstilladelse på andet grundlag, har de i  

 denne lov fastsatte bestemmelser virkning fra den første opholdstilladelse.
Kapitel 13 Ikrafttrædelses- og overgangsbestemmelser m.v.
 § 58. Loven træder i kraft den 1. januar 1999, jf. dog stk. 2-4.
 Stk. 2. §§ 6,7,8 og 9 træder i kraft dagen efter bekendtgørelsen i  

 Lovtidende .
 Stk. 3. Lovens kapitler 3-6, 8 og 9 gælder ikke for udlændinge,  

 der er meddelt opholdstilladelse inden den 1. januar 1999.
 Stk. 4. § 63, nr. 2-6, træder i kraft den 1. juli 1998 og har  

 virkning fra og med tilskudsåret 1999.
Stk. 5. Integrationsrådene afholder tidligst den 1. juli 1999 valg  

 til Repræsentantskabet for Rådet for Etniske Minoriteter, som herefter  

 afholder valg til Rådet for Etniske Minoriteter.
Er der den 1. juli 1999 ikke  

 oprettet 14 integrationsråd, afholdes valget, når dette er tilfældet.  

 Funktionsperioden for Repræsentantskabet for Rådet for Etniske Minoriteter og  

 Rådet for Etniske Minoriteter følger herefter den kommunale valgperiode.
 § 59. Den kommune, hvor en udlænding bor eller opholder sig, skal  

 i indtil 18 måneder efter, at den pågældende er meddelt opholdstilladelse,  

 yde den pågældende integrationsbistand efter reglerne i lov om aktiv  

 socialpolitik, lov om social service og lov om retssikkerhed og  

 administration på det sociale område.
 Stk. 2. Pligten efter stk. 1 gælder kun for udlændinge, der efter  

 den 1. juli 1997 er meddelt opholdstilladelse inden lovens ikrafttræden og  

 den 31. december 1998 var omfattet af § 134 a, stk. 1, i lov om social  

 bistand eller § 107, stk. 1, i lov om aktiv socialpolitik.
 Stk. 3. For hver udlænding, der er omfattet af stk. 1 og 2, yder  

 staten i indtil 18 måneder efter tidspunktet for meddelelse af  

 opholdstilladelse et tilskud på 2.250 kr. pr. måned til dækning af udgifter  

 til boligplacering, social rådgivning, vejledning, tolkning m.v. til den  

 kommune, hvor udlændingen bor eller opholder sig.
 Stk. 4. For hver udlænding, der er omfattet af stk. 1 og 2, yder  

 staten i indtil 18 måneder efter tidspunktet for meddelelse af  

 opholdstilladelse et aktiveringstilskud på 1.400 kr. pr. personmåned.  

 Tilskuddet ydes ved gennemførelse af aktiveringstilbud til den enkelte  

 udlænding med mindst 35 timer om måneden.
 Stk. 5. Indenrigsministeren kan fastsætte nærmere regler for  

 udbetaling af de i stk. 3 og 4 fastsatte tilskud og vilkårene herfor.
 § 60 . Følgende love og lovbestemmelser ophæves:
 1) Lov nr. 465 af 30. juni 1993 om kommunernes adgang til at erhverve  

 boliger for at fremme udlændinges integration.
 2) § 9, stk. 6, og § 65 i lov nr. 453 af 10. juni 1997 om  

 retssikkerhed og administration på det sociale område, som ændret ved § 28 i  

 lov nr. 980 af 17. december 1997.
 3) § 75, stk. 2 , i lov om individuel boligstøtte, jf.  

 lovbekendtgørelse nr. 167 af 12. marts 1998.
 § 61. I § 9, stk. 5 , 1. pkt. , i udlændingeloven,  

 jf. lovbekendtgørelse nr. 650 af 13. august 1997, som ændret ved § 14 i lov  

 nr. 980 af 17. december 1997, ændres »lov om aktiv socialpolitik«  

 til: »lov om aktiv socialpolitik og lov om integration af udlændinge i  

 Danmark«.
 § 62. I lov om kommunal udligning og generelle tilskud til  

 kommuner og amtskommuner, jf. lovbekendtgørelse nr. 571 af 4. juli 1997, som  

 ændret ved § 15 i lov nr. 980 af 17. december 1997 og § 8 i lov nr. 1094 af  

 29. december 1997, foretages følgende ændringer:
 1. I § 10, stk. 2, nr. 5 , indsættes efter »kommunal  

 aktivering,» : »kommunale udgifter til danskundervisning af  

 udlændinge samt introduktionsydelse og aktivering efter kapitel 4 og 5 i lov  

 om integration af udlændinge i Danmark,».
 2. I § 21, stk. 1 , 2. pkt. , ændres »sociale  

 udgifter til flygtninge« til: »sociale udgifter til flygtninge, der  

 er meddelt opholdstilladelse før den 1. januar 1999«.
 3. § 21, stk. 2 , 1. pkt. , affattes således:
»Tilskud til dækning af kommunernes merudgiftsbehov efter stk. 1, 1.  

 pkt., ydes med 4.090 kr. pr. flygtning og indvandrer og yderligere  

 henholdsvis 4.000 kr. pr. 0-5 årig flygtning og indvandrer og 16.427 kr. pr.  

 6-16 årig flygtning og indvandrer.« 4 . § 21, stk. 3 , affattes således:
» Stk. 3. Tilskud til dækning af kommunernes merudgiftsbehov  

 efter stk. 1, 2. pkt., ydes for flygtninge, der er meddelt opholdstilladelse  

 før den 1. januar 1999, og som den 1. januar i tilskudsåret har haft  

 opholdstilladelse i Danmark fra 1 1/2 år til 10 1/2 år.
Tilskuddet pr.  

 flygtning fastlægges til henholdsvis 38.611 kr., 31.526 kr., 23.646 kr.,  

 15.762 kr. og 7.882 kr. pr. flygtning med opholdstilladelse i henholdsvis fra  

 1 1/2 år til 6 1/2 år, fra 6 1/2 år til 7 1/2 år, fra 7 1/2 år til 8 1/2 år,  

 fra 8 1/2 år til 9 1/2 år og fra 9 1/2 år til 10 1/2 år.« 5. I § 21, stk. 4 , ændres »1.000« til:  

 »1.089«.
 6 . § 21, stk. 5 , affattes således:
»Stk. 5. De i stk. 2-4 nævnte beløb reguleres fra og med  

 tilskudsåret 1999 een gang årligt med satsreguleringsprocenten efter lov om  

 en satsreguleringsprocent.« § 63. I lov nr. 281 af 27. april 1994 om kommunal anvisningsret  

 foretages følgende ændringer:
 1. I § 3, stk. 1, 1. pkt. , ændres »5 år« til:  

 »6 år«.
 2. I § 4, stk. 3, 1. pkt., ændres »15 pct.« til:  

 »20 pct.«.
 3. I § 4, stk. 3, 4. pkt., ændres »5-års-periode«  

 til: »6-års-periode«.
 4. I § 4, stk. 6 , ændres »8.000 kr.« til:  

 »14.000 kr.«, »10.000 kr.« ændres til: »16.000  

 kr.« og »12.000 kr.« ændres til: »18.000 kr.«.
 5. § 6, stk. 1 , 1. pkt., affattes således:
»Kommunens udgifter i medfør af § 5, stk. 2, ved udlejning til  

 flygtninge, jf. § 65 i lov om individuel boligstøtte, refunderes af staten  

 med 100 pct.« § 64. I lov nr. 454 af 10. juni 1997 om social service, som ændret  

 ved § 27 i lov nr. 980 af 17. december 1997 og ved lov nr. 1110 af 29.  

 december 1997, foretages følgende ændringer:
 1. § 66, stk. 2, ophæves.
 2. I § 133, stk. 1, ændres »stk. 2-4« til:  

 »stk. 2-3«.
 3. § 133, stk. 2, affattes således:
»Stk. 2. Staten afholder fuldt ud udgifter til hjælp efter §  

 28, § 29, § 40, stk. 2, nr. 1-10, og § 84 i de første 3 år efter datoen for  

 opholdstilladelsen.« 4. § 133, stk. 3, ophæves.
 Stk. 4 bliver herefter stk. 3.
 5. I § 133, stk. 4 , der bliver stk. 3, ændres »stk. 2  

 og 3« til: »stk. 2.«.
 § 65. I lov nr. 455 af 10. juni 1997 om aktiv socialpolitik, som  

 ændret ved § 8 i lov nr. 803 af 24. oktober 1997, § 26 i lov nr. 980 af 17.  

 december 1997 og § 2 i lov nr. 1112 af 29. december 1997, foretages følgende  

 ændringer:
 1. I § 107, stk. 1, ændres »stk. 2-6« til:  

 »stk. 2-4«.
 2. § 107, stk. 2, 2. pkt., ophæves.
 3. I § 107, stk. 4, ændres »6 1/2 år« til:  

 »1 1/2 år«.
 4. § 107, stk. 5 og 6, ophæves.
 5. § 109, stk. 1, nr. 9, ophæves.
 6. Efter § 117 indsættes:
»§ 117 a.
Indenrigsministeren fremsætter forslag for  

 Folketinget til revision af §§ 86 og 87 inden udgangen af folketingsåret  

 1998-99.« § 66. I lov nr. 464 af 30. juni 1993 om ændring af lov om social  

 bistand, lov om social pension og udlændingeloven (Hjælp til frivillig  

 repatriering) foretages følgende ændring:
 1. § 4, stk. 2, ophæves.
 § 67. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Lovforslagets baggrund Regeringen fremsatte den 17. december 1997 forslag til lov om integration  

 af udlændinge i Danmark (integrationslov). Lovforslaget (lovforslag nr.
L  

 155) blev 1. behandlet af Folketinget den 22. januar 1998. Nærværende  

 lovforslag er i alt væsentligt identisk med L 155. På baggrund af  

 behandlingen i Folketinget og Folketingets Retsudvalg samt de indkomne  

 høringssvar er der dog foretaget enkelte ændringer og præciseringer i  

 lovteksten, og bemærkningerne til lovforslaget er generelt blevet uddybet.
 Lovens ikrafttrædelsestidspunkt foreslås fastsat til den 1. januar 1999.
2. Lovforslagets indhold Regeringens overordnede målsætning med lovforslaget er, at flygtninge og  

 indvandrere skal blive ydende medlemmer af det danske samfund på lige fod med  

 danskerne.
Derfor skal det ikke, som i dag, kun være flygtninge, der tilbydes  

 en integrationsindsats.
Også indvandrere skal have tilbud om et  

 introduktionsprogram.
Programmet skal have en varighed af tre år og skal  

 tilpasses den enkeltes forudsætninger.
Erfaringen viser, at en effektiv integration udgør det bedste grundlag  

 for, at udlændinge vender frivilligt tilbage til deres hjemland.
En vellykket  

 integration er således efter regeringens opfattelse en afgørende forudsætning  

 for, at udlændinge har det overskud og de ressourcer, som en tilbagevenden  

 ofte kræver.
En effektiv integration øger derfor sandsynligheden for, at  

 udlændinge på et senere tidspunkt vender tilbage til deres hjemland.
Kommunerne har det samlede ansvar for introduktionsprogrammet, og kravene  

 til introduktionen fastlægges i loven.
Programmet skal indeholde en  

 grundlæggende indføring i danske samfundsforhold og danskundervisning.
Det  

 skal tilbydes alle - også selvforsørgende.
Udlændinge, der ikke kan forsørge  

 sig selv, har endvidere, sålænge dette er tilfældet, krav på at modtage  

 aktiveringstilbud eller tilbud om beskæftigelse som en del af  

 introduktionsprogrammet.
Programmet skal i disse tilfælde tilrettelægges som  

 et heldagsforløb.
Kommunerne udarbejder handlingsplaner for den enkeltes integrationsforløb,  

 herunder for danskundervisningen og dennes samspil med den øvrige  

 integrationsindsats.
Udførelsen af bestemte integrationsopgaver kan overlades  

 til for eksempel Dansk Flygtningehjælp.
For de erhvervsaktive skal introduktionsprogrammet målrettet sigte mod en  

 ansættelse på arbejdsmarkedet eller mod en uddannelse.
Det skal blandt andet  

 opnås ved en bedre indpasning af danskundervisningen i programmet.
Danskundervisningen skal styrkes.
Undervisningen skal påbegyndes tidligere  

 end i dag, og der skal opstilles klare mål for og krav til undervisningen.  

 Der skal etableres en formel afslutning af undervisningsforløbet i form af et  

 bevis for aktiv deltagelse i undervisningen.
Regeringen fremsætter i den forbindelse samtidig forslag til lov om  

 undervisning i dansk som andetsprog for voksne m.fl. og sprogcentre.
Ansvaret  

 for al danskundervisning - herunder for danskundervisning af andre end de  

 personer, der er omfattet af dette lovforslag - vil efter lovændringen blive  

 varetaget af kommunerne.
Den kommunale opgavevaretagelse skal forankres i sprogcentre, der opfylder  

 de krav, som Undervisningsministeriet vil fastsætte med hensyn til faglighed  

 og skolemiljø m.v.
Sprogcentrene kan være kommunale eller amtskommunale  

 institutioner, eller de kan være privatejede eller organiserede som  

 selvejende institutioner.
 Sprogcentrene skal være repræsenteret i det lokale skolesamarbejde, og der  

 skal i tilknytning til hvert sprogcenter - eller eventuelt til flere i  

 fællesskab - oprettes et rådgivende organ, Sprogcenterrådet, der sammensættes  

 bredt af repræsentanter fra det lokale arbejdsmarked, arbejdsformidlingen,  

 voksenuddannelsesinstitutioner m.v.
Også denne generelle lovændring vil indebære en forbedring af  

 danskundervisningen.
Der vil blive fastsat klare regler for  

 sprogundervisningens mål, indhold, tilrettelæggelse og prøver.
For at sikre kontinuitet og sammenhæng i forløbet skal udlændingen blive  

 boende i kommunen, så længe introduktionsprogrammet løber.
Retten til  

 introduktion bevares dog, hvis tilflytningskommunen samtykker i at overtage  

 introduktionen.
Nyankomne udlændinge er mennesker i en overgangsfase, hvor de uddanner sig  

 og kvalificerer sig til en fremtid i det danske samfund.
De er en særlig  

 gruppe, der skal modtage en særlig kontant ydelse og en omfattende målrettet  

 offentlig indsats i form af indføring i det danske samfund, danskundervisning  

 og foranstaltninger i øvrigt, der muliggør og fremmer indplaceringen på det  

 danske arbejdsmarked og i det danske samfund.
I denne overgangsfase skal  

 udlændinge, der ikke kan forsørge sig selv, modtage en kontant ydelse, indtil  

 de er i stand til at klare sig selv.
Udlændingene vil herudover have ret til  

 supplerende sociale ydelser efter den almindelige lovgivning.
Det er afgørende for en bedre indpasning i det danske samfund, at der sker  

 en mere jævn geografisk fordeling af nyankomne udlændinge.
Ansvaret for  

 visitering til førstegangsboligplacering skal påhvile Udlændingestyrelsen,  

 der fastsætter kvoter amtsvis.
Inden for amtet fastlægges den indbyrdes  

 fordeling mellem kommunerne ved aftale mellem amtets kommuner.
Kan kommunerne  

 ikke nå til enighed, fastlægges den enkelte kommunes kvote af  

 Udlændingestyrelsen.
Kommunerne har pligt til at fremskaffe boliger til de  

 anviste flygtninge.
Opfylder kommunerne ikke den pligt, skal  

 Udlændingestyrelsen på kommunens vegne skaffe boliger til flygtningene.
I kommuner, hvor flere end 50 borgere over 18 år i fællesskab fremsætter  

 skriftlig anmodning herom, oprettes integrationsråd, der af  

 kommunalbetsyrelsen sammensættes af medlemmer af lokale flygtninge- og  

 indvandrerforeninger eller andre tilsvarende personer i kommunen samt af  

 personer med tilknytning til arbejdsmarkedets parter, skolebestyrelser og  

 lokale foreninger i kommunen.
Rådene drøfter integrationsspørgsmål og kan  

 blandt andet udtale sig om kommunens introduktionsprogrammer.
3. Internationale konventioner Lovforslaget skønnes at være i overensstemmelse med Danmarks  

 internationale forpligtelser.
På enkelte områder vedrører forslaget  

 rettigheder, der er reguleret i internationale konventioner.
Dette gælder  

 navnlig reglerne om boligplacering og introduktionsydelse.
Der er på den  

 baggrund i det følgende redegjort for de foreslåede reglers forhold til  

 internationale konventioner .
Overordnet bemærkes, at Den Europæiske Menneskerettighedskonvention har en  

 sådan karakter og er opbygget på en sådan måde, at det oftest ikke så meget  

 er selve reglerne på et bestemt retsområde som reglernes anvendelse, der i  

 det konkrete tilfælde kan være i strid med rettighederne i henhold til  

 konventionen.
Det forudsættes således, at de skønsmæssige beføjelser, der i  

 medfør af dette forslag overlades til udlændingemyndighederne, administreres  

 i overensstemmelse med bestemmelserne i Den Europæiske  

 Menneskerettighedskonvention.
3.1. Reglerne om boligplacering Efter artikel 2, stk. 1, i 4. tillægsprotokol til Den Europæiske  

 Menneskerettighedskonvention skal enhver, der lovligt befinder sig på en  

 stats område, have ret til at færdes frit og frit at vælge sit opholdssted.  

 Denne ret til bevægelsesfrihed er imidlertid ikke absolut, idet der efter  

 artikel 2, stk. 3, kan foretages indskrænkninger i rettighederne.
Det er dog  

 en forudsætning herfor, at indskrænkningerne har lovhjemmel og er nødvendige  

 til varetagelse af den nationale sikkerhed eller den offentlige tryghed, for  

 at opretholde den offentlige orden, for at forebygge forbrydelse, for at  

 beskytte sundheden eller sædeligheden eller for at beskytte andres  

 rettigheder og friheder.
En tilsvarende bestemmelse findes i artikel 12 i FNs  

 konvention om borgerlige og politiske rettigheder bortset fra, at hensynet  

 til den offentlige tryghed ikke nævnes blandt de grunde, der kan  

 retfærdiggøre en indskrænkning i bevægelsesfriheden.
Lovforslaget indeholder ikke et forbud eller lignende for udlændinge mod  

 selv at vælge opholdssted eller mod at flytte.
Med de begrænsninger, der  

 gælder for alle borgere, vil udlændinge omfattet af lovforslaget således  

 principielt frit kunne vælge bopæls- og opholdssted.
Forslaget indeholder imidlertid bestemmelser, der indebærer, at flygtninge  

 m.v. visiteres til en given kommune, jf. forslagets § 11, og at  

 Udlændingestyrelsen registrerer udlændingene i Det Centrale Personregister  

 som tilflyttet landet i denne kommune, jf. forslagets § 10, stk. 2.  

 Udlændinge, der modtager et introduktionsprogram, kan fortsætte deres  

 introduktionsprogram i en anden kommune, såfremt kommunalbestyrelsen i denne  

 kommune har godkendt at overtage ansvaret for introduktionsprogrammet, jf.  

 forslagets § 18. For udlændinge, der er berettiget til introduktionsydelse,  

 kan der endelig ske nedsættelse eller ophør af ydelsen, hvis der sker  

 fraflytning fra den kommune, hvor den pågældende er boligplaceret.
Efter  

 forslagets § 32 kan kommunalbestyrelsen således bestemme, at  

 introduktionsydelsen skal nedsættes eller ophøre, hvis kommunalbestyrelsen i  

 den kommune, hvortil den pågældende udlænding flytter, ikke har godkendt at  

 overtage ansvaret for introduktionsprogrammet, jf. § 18. Disse bestemmelser  

 vil i realiteten kunne medføre en begrænsning i den enkelte udlændings  

 mulighed for at skifte opholdssted, og bestemmelserne om boliplacering vil  

 derfor kunne falde inden for anvendelsesområdet af artikel 2 i 4.  

 tillægsprotokol til Den Europæiske Menneskerettighedskonvention og artikel 12  

 i FNs konvention om borgerlige og politiske rettigheder.
 Det afgørende for vurderingen af, om indskrænkningerne efter  

 konventionerne herefter kan foretages er, om beføjelserne til at træffe  

 afgørelse om nedsættelse eller ophør af introduktionsydelsen er nødvendige  

 til varetagelse af de i konventionerne nævnte offentlige hensyn, herunder om  

 der er proportionalitet mellem indskrænkningerne og de hensyn, der ønskes  

 varetaget.
Af hensyn til både udlændingene og samfundet som sådant er det overordnede  

 formål med lovforslaget at sikre en bedre integration af udlændinge.
Hensynet  

 til en effektiv integration falder indenfor de offentlige hensyn, der kan  

 varetages efter konventionerne.
Efter Indenrigsministeriets opfattelse er det  

 et væsentligt hensyn i den forbindelse at tilstræbe en jævn geografisk  

 fordeling af udlændinge mellem de enkelte kommuner.
Det er endvidere af  

 væsentlig betydning for kontinuiteten og sammenhængen i integrationsforløbet,  

 at den enkelte udlænding som udgangspunkt bliver boende i kommunen, så længe  

 introduktionsprogrammet løber.
Efter Indenrigsministeriets opfattelse er det  

 derfor af afgørende betydning for effekten af integrationsindsatsen, at de  

 foreslåede regler om boligplacering og de hertil knyttede regler om  

 godkendelse fra tilflytningskommunen samt reglerne om mulig nedsættelse eller  

 ophør af introduktionsydelse gennemføres.
Indenrigsministeriet finder, at proportionalitetsprincippet på alle måder  

 er iagttaget.
Tilflytningskommunen kan således kun under visse betingelser  

 nægte at overtage ansvaret for introduktionsprogrammet.
Efter § 18, stk. 2,  

 skal der således ske godkendelse, hvis flytningen er af væsentlig betydning  

 for den pågældende udlændings integrationsforløb, eller hvis særlige  

 personlige forhold i øvrigt taler derfor.
Af bemærkningerne til bestemmelsen fremgår, at en flytning eksempelvis er  

 af væsentlig betydning for integrationsforløbet, hvis en udlænding opnår  

 beskæftigelse, virksomhedspraktik eller optages på en uddannelsesinstitution  

 i en anden kommune, hvortil der ikke umiddelbart er transportmuligheder.
Det  

 er endvidere anført, at sygdom blandt nære pårørende, en eventuel ægtefælles  

 integrations-, arbejds- og uddannelsesmuligheder vil være at anse for  

 personlige forhold, der tillige kan tale for, at der efter en konkret  

 vurdering skal meddeles godkendelse af, at kommunen overtager ansvaret for  

 introduktionsprogrammet.
På tilsvarende vis fremgår det af bemærkningerne til § 32, at  

 kommunalbestyrelsen ved afgørelse af, hvorvidt og i hvilket omfang  

 introduktionsydelsen skal nedsættes eller ophøre blandt andet skal lægge vægt  

 på oplysninger om grunden til, at den pågældende udlænding er flyttet til  

 kommunen, selvom kommunen ikke har godkendt at overtage ansvaret for  

 introduktionsprogrammet, og på behovet for fortsat at modtage  

 introduktionsydelse.
For personer, der har større eller mindre sociale  

 problemer, bør kommunen være opmærksom på årsagerne til vedkommendes valg af  

 flytning.
Dette gælder særligt i forhold til de svagt stillede grupper,  

 f.eks. stofmisbrugere og svært belastede unge.
Det fremgår endvidere, at det  

 er en betingelse for at træffe beslutning om ophør af introduktionsydelsen,  

 at det står åbent for den pågældende udlænding at flytte tilbage til den  

 kommune, hvorfra udlændingen er flyttet, og genoptage introduktionsprogrammet  

 der.
Der er således både i lovforslagets tekst og i bemærkningerne hertil  

 angivet nogle kriterier for, under hvilke omstændigheder der kan træffes  

 beslutning efter §§ 18 og 32. Disse kriterier sikrer, at der i forhold til  

 den enkelte udlænding er proportionalitet mellem afgørelsen og det formål,  

 der skal varetages ved denne - nemlig en sammenhængende og effektiv  

 integrationsindsats.
Det er forudsat, at de foreslåede regler administreres  

 således, at formålet med reglerne nås med mindst muligt indgribende  

 foranstaltninger.
Den enkelte kommunalbestyrelse har som følge heraf pligt  

 til at overveje, om nægtelse af at overtage ansvaret for et  

 introduktionsprogram i kommunen vil være i strid med de ovennævnte  

 principper, ligesom den har pligt til i hver enkelt sag at overveje, om der  

 skal ske ophør af introduktionsydelsen, jf. forslagets § 32, om en  

 nedsættelse heraf vil være tilstrækkelig, eller om der i det konkrete  

 tilfælde slet ikke bør ske nedsættelse.
Det bemærkes i den forbindelse, at bestemmelsen i § 32 om ophør eller  

 nedsættelse af introduktionsydelsen ved flytning skal ses i sammenhæng med §  

 31. Efter denne bestemmelse kan kommunalbestyrelsen bestemme, at  

 introduktionsydelsen skal nedsættes eller ophøre, hvis ansøgeren eller dennes  

 ægtefælle uden rimelig grund afviser at deltage i introduktionsprogrammet.  

 Hvis en udlænding ikke ønsker at deltage i introduktionsprogrammet, ville den  

 pågældende - uden en bestemmelse som den foreslåede i § 32 - for at undgå at  

 få frataget introduktionsydelsen kunne flytte til en anden kommune, hvor  

 introduktionsydelsen kun ville kunne blive nedsat med eksempelvis 20 pct.
For  

 at undgå denne omgåelsesrisiko er det fundet nødvendigt ikke at fastsætte et  

 maksimum for, hvor meget ydelsen kan nedsættes efter § 32. Der vil således i  

 almindelighed blive truffet bestemmelse om ophør af introduktionsydelsen  

 efter § 32, når fraflytningen sker i tilfælde, hvor en udlænding ikke ønsker  

 at deltage i introduktionsprogrammet i den kommune, hvor den pågældende er  

 blevet boligplaceret.
 Bestemmelserne i lovforslaget findes på denne baggrund at være i  

 overensstemmelse med artikel 2 i 4. tillægsprotokol til Den Europæiske  

 Menneskerettighedskonvention og artikel 12 i FN's konvention om borgerlige og  

 politiske rettigheder.
Det følger af artikel 14 i Den Europæiske Menneskerettighedskonvention, at  

 medlemsstaterne ikke må diskriminere på grundlag af blandt andet national  

 oprindelse.
Opregningen af diskriminationsgrunde i artikel 14 er imidlertid  

 ikke udtømmende.
Bestemmelsen udgør ikke et selvstændigt forbud mod  

 diskrimination, men er accessorisk knyttet til de øvrige rettigheder og  

 friheder, der er beskyttet i konventionen.
Artikel 14 kan således kun  

 påberåbes i sammenhæng med en af de øvrige bestemmelser i Den Europæiske  

 Menneskerettighedskonvention eller i en af konventionens tillægsprotokoller,  

 herunder artikel 2 i 4. tillægsprotokol til Den Europæiske  

 Menneskerettighedskonvention.
Det grundlæggende kriterium for anvendelsen af artikel 14 er, at der skal  

 være tale om sammenlignelige situationer (»in relevantly similar  

 situations«). Er en forskelsbehandling i sammenlignelige situationer  

 objektiv og rimeligt begrundet, foreligger der imidlertid ikke  

 diskrimination.
Heri ligger, at en forskelsbehandling skal varetage et  

 anerkendelsesværdigt formål og være proportional for ikke at være omfattet af  

 diskriminationsforbuddet.
 Efter Indenrigsministeriets opfattelse befinder de af forslaget omfattede  

 udlændinge som nyankomne til Danmark sig ikke i en sammenlignelig situation  

 med danske statsborgere, hvorfor der ikke i denne sammenhæng er tale om en  

 forskelsbehandling, der kan anses for stridende mod artikel 14.
Efter Indenrigsministeriets opfattelse er situationen for flygtninge m.v.  

 som defineret i forslagets § 54 ikke sammenlignelig med situationen for andre  

 udlændinge, som nok er omfattet af forslagets regler om introduktionsprogram  

 og introduktionsydelse, men som ikke er omfattet af reglerne om  

 boligplacering.
De af forslaget omfattede udlændinge, der ikke er flygtninge,  

 vil have en tilknytning til en eller flere herboende personer og dermed til  

 en bestemt kommune, hvorfor det vil være uhensigtsmæssigt under hensyn til  

 grundlaget for den meddelte opholdstilladelse, hvis disse udlændinge omfattes  

 af forslagets regler om boligplacering.
I konkrete tilfælde, hvor der består  

 en sådan ligeartethed mellem flygtninge og de øvrige af forslaget omfattede  

 udlændinge, at en forskelsbehandling vil savne saglig begrundelse og derfor  

 være uforenelig med artikel 2 i 4. tillægsprotokol, forudsættes det, at  

 myndighederne tager højde herfor, således at de pågældende flygtninge ikke  

 bliver udsat for forskelsbehandling i forhold til de øvrige udlændinge.
For så vidt angår de foreslåede bestemmelser i §§ 18 og 32 om  

 kommunalbestyrelsens godkendelse af at overtage ansvaret for et  

 introduktionsprogram i en anden kommune og mulig nedsættelse eller ophør af  

 introduktionsydelser, gælder disse regler på samme måde for flygtninge og  

 flygtningelignende personer og for de øvrige udlændinge, der er omfattet af  

 forslaget.
Der er således allerede af den grund ikke tale om  

 forskelsbehandling af de af forslaget omfattede udlændinge.
Det kan endelig overvejes, om der i relation til de foreslåede regler om  

 boligplacering og de hertil knyttede regler om godkendelse fra  

 tilflytningskommunen samt reglerne om mulig nedsættelse eller ophør af  

 introduktionsydelse er tale om forskelsbehandling, der strider imod artikel  

 14, dels i forhold til udlændinge, der har opholdt sig i landet i mere end 3  

 år og således ikke længere er omfattet af forslaget, dels i forhold til  

 udlændinge, der er omfattet af forslaget.
Efter Indenrigsministeriets  

 opfattelse er der ikke tale om sammenlignelige situationer, da den  

 sidstnævnte gruppe af udlændinge som nyankomne befinder sig i en særlig  

 situation, hvor det er afgørende at sikre, at de pågældende integreres i det  

 danske samfund.
Den førstnævnte gruppe af udlændinge har derimod gennemgået  

 et integrationsforløb.
Uanset om det antages, at de to grupper af udlændinge  

 befinder sig i sammenlignelige situationer, er det Indenrigsministeriets  

 opfattelse, at der ikke foreligger diskrimination i konventionens forstand,  

 da der i givet fald er tale om en forskelsbehandling, som finder sted i en  

 afgrænset periode af hensyn til en effektiv og sammenhængende  

 integrationsindsats, som dermed er både objektiv og rimelig, og som derfor  

 ikke er omfattet af forbuddet mod forskelsbehandling efter artikel 14.
 Efter Flygtningekonventionens artikel 26 skal enhver kontraherende stat  

 indrømme flygtninge, der lovligt befinder sig inden for dens område, ret til  

 at vælge deres opholdssted og til frit at bevæge sig inden for dens område  

 med forbehold af sådanne bestemmelser, som under samme forhold måtte finde  

 anvendelse på udlændinge i almindelighed.
 De foreslåede bestemmelser om boligplacering finder ikke alene anvendelse  

 på konventionsflygtninge, men også på de facto-flygtninge og andre  

 flygtningelignende personer, der i integrationsmæssig henseende befinder sig  

 i en tilsvarende situation som konventionsflygtninge, jf. forslagets § 54.
 De foreslåede regler om overtagelse af ansvaret for et  

 introduktionsprogram i en anden kommune og om nedsættelse eller nægtelse af  

 introduktionsydelse finder anvendelse på alle nyankomne udlændinge.
Der er således tale om, at konventionsflygtninge behandles på lige fod med  

 andre nyankomne udlændinge i samme situation - det vil sige de  

 facto-flygtninge og andre flygtningelignende personer.
Reglerne om  

 boligplacering gælder ikke for de øvrige af forslaget omfattede udlændinge.  

 Dette skyldes, at de pågældende har en familiemæssig relation til herboende  

 personer, jf. herved det oven for anførte om, at de to grupper af udlændinge  

 ikke befinder sig i sammenlignelige situationer, ligesom de udlændinge, der  

 ikke er omfattet af forslaget, ikke kan siges at befinde sig i en  

 sammenlignelig situation med hverken flygtninge og flygtningelignende  

 personer eller de øvrige udlændinge, der er omfattet af forslaget.
Der sker  

 på den baggrund ikke en overtrædelse af artikel 26, da der ikke er tale om  

 »samme forhold«.
Det bemærkes i øvrigt, at Flygtningekonventionens artikel 26 ikke kan  

 antages at være til hinder for, at der sker en vis generel regulering af  

 flygtninges indkvartering.
Dette gælder navnlig, hvis en sådan regulering  

 gælder for en overgangsperiode og af hensyn til blandt andet en  

 hensigtsmæssig fordeling af ressourcer.
FN's konvention om afskaffelse af alle former for racediskrimination  

 indeholder i artikel 5, litra d, nr. i, en bestemmelse, hvorefter  

 deltagerstaterne forpligter sig til at sikre retten til frit at færdes og  

 bosætte sig inden for statens grænser.
Bestemmelsen skal ses i sammenhæng med  

 det generelle racediskriminationsforbud i artikel 5, hvorefter  

 medlemsstaterne forpligter sig til at forbyde og afskaffe alle former for  

 racediskrimination og sikre ethvert menneske ret til lighed for loven, uanset  

 race, hudfarve eller national eller etnisk oprindelse.
Opregningen af  

 diskriminationsgrunde er udtømmende.
Bestemmelsen skal inden for sit  

 anvendelsesområde fortolkes på tilsvarende måde som Den Europæiske  

 Menneskerettighedskonvention på dette område.
Der henvises derfor til det  

 oven for anførte vedrørende Den Europæiske Menneskerettighedskonvention.
3.2. Reglerne om introduktionsydelse Efter artikel 23 i Flygtningekonventionen skal de kontraherende stater med  

 hensyn til offentlig hjælp og understøttelse indrømme flygtninge, der lovligt  

 bor inden for deres område, samme behandling som deres egne statsborgere.  

 Flygtningekonventionens bestemmelser gælder alene for flygtninge, der har  

 opnået opholdstilladelse i henhold til konventionen, jf. udlændingelovens §  

 7, stk. 1, og § 8, og har derfor ikke umiddelbart betydning for de andre  

 persongrupper, der er omfattet af lovforslaget.
 Den introduktionsydelse, som udlændinge, der tilbydes et  

 introduktionsprogram, er berettiget til efter forslagets kapitel 5, er lavere  

 end de ydelser, der i form af pengebeløb ydes efter den almindelige sociale  

 lovgivning, men højere end f.eks. de pengebeløb, som ydes til personer over  

 20 år, der modtager statens uddannelsesstøtte.
Ved vurderingen af forholdet til artikel 23 må der efter  

 Indenrigsministeriets opfattelse først og fremmest foretages en  

 helhedsvurdering af de samlede ydelser, som den pågældende flygtning  

 modtager.
Hvis værdien af disse ydelser generelt set er de samme som eller  

 overstiger de ydelser, som danske statsborgere kan modtage, vil der ikke være  

 tale om en krænkelse af Flygtningekonventionens artikel 23. Endvidere må det  

 vurderes, om de nyankomne udlændinge, der er omfattet af forslaget, er  

 sammenlignelige med danske statsborgere, som modtager ydelser efter lov om  

 aktiv socialpolitik, eller med f.eks. danske statsborgere, der modtager  

 statens uddannelsesstøtte.
Ud over introduktionsydelsen får udlændingene i henhold til  

 integrationslovforslaget tilbudt en lang række ydelser i form af  

 introduktionskursus i medfør af § 20, danskundervisning i medfør af § 21 og  

 aktivering i medfør af § 23. Endvidere er der i lovforslagets kapitel 6  

 indsat bestemmelser om mulighed for at yde hjælp i særlige tilfælde.
Endelig  

 kan udlændinge efter lovforslagets § 28 beholde arbejdsindtægter op til en  

 vis beløbsgrænse ved f.eks. deltidsarbejde samtidig med, at der udbetales  

 introduktionsydelse.
Det bemærkes, at de foreslåede regler i denne  

 forbindelse er gunstigere end de regler, der efter den almindelige sociale  

 lovgivning gælder for danske statsborgere og udlændinge, der ikke er omfattet  

 af lovforslagets regler, idet arbejdsindtægter efter lov om aktiv  

 socialpolitik som udgangspunkt trækkes fra i kontanthjælpen efter et  

 krone-for-kronefradrag.
Efter forslaget nedskrives introduktionsydelsen  

 forholdsmæssigt med det antal timer, den pågældende er beskæftiget med pr.  

 uge i forhold til en 30-timers arbejdsuge.
Hvis også ægtefællen er omfattet  

 af introduktionsprogrammet, trækkes den del af ægtefællens eventuelle  

 arbejdsindtægt, der hidrører fra det antal arbejdstimer, der overstiger 30  

 timer pr. uge, fra ansøgerens introduktionsydelse, ligesom den del af  

 ansøgerens eller ægtefællens eventuelle arbejdsindtægt, der overstiger det  

 beløb, ansøgeren ville have opnået i hjælp til forsørgelse efter lov om aktiv  

 socialpolitik, trækkes fra ansøgerens introduktionsydelse.
Den foreslåede  

 udformning af ordningen må alt andet lige antages at motivere de nyankomne  

 udlændinge til at søge ind på arbejdsmarkedet og så hurtigt som muligt blive  

 ydende medlemmer af det danske samfund.
Som det fremgår af bemærkningerne til lovforslagets økonomiske og  

 administrative konsekvenser, skønnes der at blive en merudgift i forbindelse  

 med gennemførelse af integrationsloven, idet eventuelle besparelser på  

 udbetaling af kontanthjælp vil blive modsvaret af øgede udgifter til blandt  

 andet danskundervisning.
De samlede merudgifter er anslået til at andrage  

 310-320 mill. kr., når den fulde virkning er indtrådt.
Den overordnede hensigt med denne del af lovforslaget har været at  

 forstærke integrationsindsatsen i forhold til de gældende regler.
Dette vil  

 navnlig ske ved en omfordeling af midlerne fra passiv forsørgelse til aktive  

 initiativer, men også ved at afsætte yderligere midler.
Det foreslåede introduktionsprogram indebærer således en betydelig  

 merindsats over for udlændinge i deres første år i Danmark.
Merindsatsen  

 består særligt i øget danskundervisning og aktivering.
Baggrunden for denne prioritering af midlerne er, at nyankomne udlændinge  

 er mennesker, der befinder sig i en særlig situation.
De har derfor brug for  

 at modtage en særlig type ydelser.
De ydelser, de modtager i henhold til  

 lovforslaget, er både kontantydelser i form af introduktionsydelser og andre  

 former for ydelser som led i introduktionsprogrammet, der er særligt  

 tilpasset de pågældendes behov.
Reglerne i §§ 25-27 er således ikke udtryk for, at nyankomne udlændinge  

 vil blive stillet ringere end danske statsborgere med hensyn til udbetaling  

 af offentlige ydelser, men derimod udtryk for, at nyankomne udlændinge er en  

 særlig gruppe, som har behov for en særlig type ydelser.
En del af denne  

 offentlige hjælp ydes direkte i form af særlige integrationsfremmende  

 ydelser.
 Der kan ikke af artikel 23 i Flygtningekonventionen udledes et krav om, at  

 offentlig hjælp og understøttelse skal ydes på en bestemt måde, eller et  

 forbud mod at foretage en prioritering af de samlede midler, således at en  

 del af disse anvendes direkte med henblik på at skabe bedre betingelser for  

 integration.
 I den danske lovgivning om sociale ydelser findes allerede bestemmelser,  

 hvorefter personer i en særlig situation modtager en særlig form for ydelse.  

 Som eksempel herpå kan nævnes, at personer over 20 år, der modtager statens  

 uddannelsesstøtte, modtager henholdsvis 1.852 kr. om måneden for hjemmeboende  

 og 3.669 kr. om måneden for udeboende - det vil sige pengebeløb, som er  

 lavere end den foreslåede introduktionsydelse.
Det er Indenrigsministeriets opfattelse, at det ikke nødvendigvis er  

 reglerne om kontanthjælp, der skal vurderes i relation til  

 Flygtningekonventionens artikel 23. Efter Indenrigsministeriets opfattelse er  

 det mere nærliggende at sammenligne nyankomne udlændinge med personer, der  

 f.eks. modtager statens uddannelsesstøtte, idet begge disse grupper befinder  

 sig i en uddannelses- eller uddannelseslignende situation.
Formålet med  

 forslaget er således at integrere de nyankomne udlændinge i det danske  

 samfund gennem et særligt introduktionsprogram - med andre ord skal de  

 pågældende udlændinge uddanne sig til at blive ydende medlemmer af det danske  

 samfund.
De foreslåede regler om introduktionsydelse må derfor siges at  

 behandle nyankomne flygtninge på samme måde som danske statsborgere i en  

 tilsvarende situation.
 På denne baggrund findes de omhandlede bestemmelser i lovforslaget ikke at  

 indebære en overtrædelse af bestemmelsen i Flygtningekonventionens artikel  

 23. Det skal i den forbindelse understreges, at introduktionsydelsen  

 sammenholdt med de integrationsfremmende ydelser generelt vil udgøre en noget  

 større værdi, end de ydelser, som gives til personer, der er omfattet af  

 reglerne om kontanthjælp, samt at der alene er tale om en begrænset periode  

 på op til 3 år.
Det anførte gør sig også gældende i forhold til FNs konvention om  

 økonomiske, sociale og kulturelle rettigheder.
Efter konventionen anerkender  

 staterne blandt andet ethvert menneskes ret til social tryghed (artikel 9) og  

 ret til en tilstrækkelig levefod (artikel 11). Endvidere må der ikke ske  

 forskelshandling på grund af race, hudfarve, køn, sprog, religion, politisk  

 eller anden anskuelse, national eller social herkomst, formueforhold, fødsel  

 eller anden stilling.
Det bemærkes i den forbindelse, at størrelsen af de  

 ydelser, der efter forslaget skal gives til nyankomne udlændinge, findes at  

 sikre rettighederne efter konventionen.
FN's konvention om afskaffelse af alle former for racediskrimination  

 indeholder i artikel 5, litra e, nr. iv, en bestemmelse, hvorefter  

 deltagerstaterne forpligter sig til at sikre retten til blandt andet social  

 tryghed og sociale ydelser.
Bestemmelsen skal ses i sammenhæng med det  

 generelle racediskriminationsforbud i artikel 5, hvorefter medlemsstaterne  

 forpligter sig til at forbyde og afskaffe alle former for racediskrimination  

 og sikre ethvert menneske ret til lighed for loven, uanset race, hudfarve  

 eller national eller etnisk oprindelse.
Opregningen af diskriminationsgrunde  

 er udtømmende.
Det bemærkes i den forbindelse, at reglerne om  

 introduktionsydelser gælder på samme måde for alle udlændinge, der er  

 omfattet af forslaget, uanset race, hudfarve eller national eller etnisk  

 oprindelse.
Der kan endvidere ikke siges at foreligge forskelsbehandling,  

 idet danske statsborgere i en tilsvarende uddannelseslignende situation som  

 de af forslaget omfattede udlændinge modtager en særlig ydelse, jf. det oven  

 for anførte.
På denne baggrund findes de foreslåede regler om  

 introduktionsydelse ikke at stride imod racediskriminationskonventionen.
3.3. Lovforslagets § 13 om fortrinsret ved udlejning af bolig Efter lovforslagets § 13 om udlejning af en bolig kan kommunalbestyrelsen  

 tillægge både danske og udenlandske statsborgere fortrinsret i forhold til  

 andre boligsøgende, når dette sker af hensyn til behovet for generelt at  

 fremme udlændinges mulighed for integration.
Det kan overvejes, om forslagets  

 § 13 strider imod diskriminationsforbuddene i artikel 14, jf. artikel 8 i Den  

 Europæiske Menneskerettighedskonvention, artikel 2 og artikel 26 i FNs  

 konvention om Borgerlige og Politiske rettigheder samt FNs  

 racediskriminationskonvention.
Dette kunne være tilfældet, hvis eksempelvis  

 bestemmelsen benyttes til at fastsætte kvoteordninger i det almennyttige  

 boligbyggeri på en sådan måde, at de kun retter sig til udlændinge.
Som nævnt  

 er det imidlertid afgørende, hvorledes bestemmelsen vil blive administreret i  

 praksis.
Det forudsættes, at bestemmelsen ikke administreres således, at de  

 nævnte diskriminationsforbud vil blive krænket.
Det bemærkes i den  

 forbindelse, at forslagets § 13 i hovedsagen er en videreførsel af lov nr.  

 465 af 30. juni 1993 om kommunernes adgang til at erhverve boliger for at  

 fremme udlændinges integration.
Det fremgår af bemærkningerne til den  

 nugældende bestemmelse i § 2 i denne lov, at hjemmelen til at tillægge både  

 danske og udenlandske statsborgere fortrinsret kun finder anvendelse på  

 kommunens udlejning af boliger.
Derimod finder den ikke anvendelse ved alment  

 byggeri, hvor kommunerne alene har anvisningsret.
 4. Økonomiske og administrative konsekvenser m.v.
Lovforslaget skønnes at medføre årlige offentlige merudgifter på 310-320  

 mill.kr., når den fulde virkning er indtrådt (opgjort i 1998-niveau). I 1999  

 skønnes en offentlig merudgift på 20-30 mill. kr.
Det bemærkes, at der er  

 tale om udgiftsskøn, der varierer med personkredsens konkrete sammensætning  

 og behov i de enkelte år.
Særligt vedrørende skøn over mindreudgifter i form  

 af allerede afholdte udgifter til personkredsen må der tages et vist  

 forbehold for udgiftsskønnet.
Det er teknisk forudsat, at der årligt tilgår  

 2.000 voksne flygtninge, 1.000 familiesammenførte til flygtninge og 3.500 nye  

 familiesammenførte til andre, der er omfattet af loven.
Med hensyn til udgifter til den kommunale integrationsindsats i forhold  

 til flygtninge er der i 1999 alene skønnet over udgifter for en periode på 10  

 måneder af året, jf. § 4, stk. 2, hvoraf fremgår, at kommunen først overtager  

 integrationsindsatsen fra udgangen af den første hele måned efter tidspunktet  

 for meddelelse af opholdstilladelse til den pågældende.
Mindreudgiften  

 modsvares af, at de pågældende vil have et tilsvarende længere ophold i  

 centerindkvartering under Dansk Røde Kors' Asylafdeling end hidtil.
 Skønnet over udgifter til danskundervisning er fastsat på baggrund af de  

 hidtidige udgifter til nærværende personkreds tillagt 30 pct. som følge af  

 det forhøjede undervisningsniveau, mens udgifter til øvrige personkredse ikke  

 er vurderet.
Det bemærkes, at der ikke er medtaget langsigtede besparelser af offentlig  

 forsørgelse og aktivering som følge af et mere effektivt  

 introduktionsprogram.
Det må formodes, at et styrket og fremrykket  

 introduktionsprogram vil betyde flere selvforsørgende udlændinge og dermed  

 færre offentlige udgifter.
Principperne for udbetaling af introduktionsydelse svarer i vidt omfang  

 til reglerne i lov nr. 455 af 10. juni 1997 om aktiv socialpolitik med senere  

 ændringer.
Denne lov er optrykt som bilag til forslaget.
 Lovforslaget indebærer, at Socialministeriet vil få mindreudgifter til en  

 række lovbundne udgifter, herunder kontanthjælp, aktivering m.v., der i en  

 vis udstrækning modsvares af merudgifter under Indenrigsministeriet.  

 Fordelingen af merudgifter/mindreudgifter mellem de to ministerier samt  

 oprettelse af nye hovedkonti under Indenrigsministeriet vil blive foretaget  

 på finansloven for 1999 (FL 99).
Overførelsen af integrationsopgaven fra Dansk Flygtningehjælp til  

 kommunerne vil indebære en række merudgifter til afvikling af Dansk  

 Flygtningehjælps eksisterende virksomhed, herunder til afvikling af lejemål,  

 feriepenge, jobsøgningshjælp m.v.
Indenrigsministeriet vil senere vende  

 tilbage herom ved aktstykke.
Besparelsen ved det reducerede aktivitetsniveau  

 i Dansk Flygtningehjælps integrationsprogram skønnes i 1999 til 247,4  

 mill.kr., heraf 135,8 mill.kr. lønsum.
 De økonomiske konsekvenser af lovforslaget vil blive forhandlet med de  

 kommunale parter.
Forslaget om kommunale integrationsråd indebærer en kommunal  

 forpligtigelse til at oprette integrationsråd, hvis mere end 50 personer over  

 18 år i kommunen fremsætter anmodning herom.
Det vurderes samlet, at  

 forslaget vil medføre merudgifter på ca. 2,0 mill.kr.
Dansk Flygtningehjælps fremtidige rolle bliver primært at yde  

 indtægtsdækket konsulentbistand til kommunerne samt forestå oplysnings- og  

 informationskampagner.
Til løsning af disse opgaver ydes Dansk  

 Flygtningehjælp et tilskud, der fastsættes på de årlige finanslove.  

 Tilskuddet forventes i helårsvirkning at blive fastsat til 14 mill. kr.
Heri  

 vil også være indeholdt et bidrag til opretholdelse af flygtningehjælpens  

 generalsekretariat.
Den konkrete fastsættelse for 1999 vil blive foretaget i  

 lyset af opgørelsen af afviklingsomkostningerne i 1999.
Udlændingestyrelsen skal bl.a. træffe afgørelse om, i hvilken kommune den  

 enkelte flygtning efter erhvervelse af opholdstilladelse skal tage bopæl.
Det  

 skønnes, at Udlændingestyrelsens merudgifter ved opgaven vil være på ca. 4,0  

 mill.kr., heraf 2,0 mill.kr. lønsum.
Merudgifterne modsvares af tilsvarende  

 besparelser under Dansk Flygtningehjælp, der i dag varetager  

 boligplaceringsopgaven for flygtninge med opholdstilladelse.
Indarbejdelsen  

 af disse udgifter for 1999 og fremefter vil finde sted i forbindelse med FL  

 99 under hensyn til den samlede opgave- og bevillingsstatus i  

 Udlændingestyrelsen.
I henhold til ovennævnte materielle bestemmelser skal indenrigsministeren  

 fastsætte regler, der udmønter rammebestemmelserne.
Disse svarer kun i en vis  

 udstrækning til de hidtidige faglige styringsopgaver under nugældende  

 lovgivning.
De hidtidige funktioner i Dansk Flygtningehjælp vedrørende faglig  

 styring, rådgivning og supervision anslås i 1999 budgetteret med 12-13 mill.  

 kr.
Der afholdes endvidere visse udgifter under Socialministeriet.
Samtlige  

 disse funktioner, der vedrører faglig styring, rådgivning og supervision, vil  

 blive videreført.
En række øvrige funktioner i Dansk Flygtningehjælp  

 vedrørende budgettering, statistik, drift af flygtningeregister (FINFO),  

 visse informationsopgaver m.v. skønnes i 1999 budgetteret med 6-7 mill. kr.  

 Der overføres således til Indenrigsministeriet i 1999 og fremover 18,0  

 mill.kr., heraf 11,0 mill.kr. lønsum.
Ansvaret for administrationen af opgaven vedrørende delvis refusion af  

 kommunale udgifter til introduktionsydelse og udbetaling af tilskud i  

 relation til introduktionsprogrammet vil blive lagt i Indenrigsministeriets  

 departement.
De administrative merudgifter i Indenrigsministeriets  

 departement vil delvis blive modsvaret af mindreudgifter i Socialministeriet,  

 hvor opgaven med refusion af kommunale udgifter til kontanthjælp, aktivering  

 m.v. reduceres ved lovforslaget.
Overførslen fra Socialministeriet til  

 Indenrigsministeriet fastlægges i forbindelse med FL 99. Eventuelle  

 merudgifter i forbindelse med omlægningen mellem Socialministeriet og  

 Indenrigsministeriet vil blive afholdt inden for Indenrigsministeriets  

 økonomiske ramme.
De økonomiske og administrative konsekvenser af adgangen til at påklage  

 kommunalbestyrelsens afgørelser efter lovforslaget til de sociale nævn  

 forudsættes delvist modsvaret af en reduktion i antallet af klager til de  

 sociale nævn over afgørelser efter lov om aktiv socialpolitik, lov om social  

 service og lov om social pension, som efter de gældende regler skulle have  

 fundet anvendelse for den persongruppe, som er omfattet af lovforslaget.
Den  

 økonomiske nettovirkning for de sociale nævn af lovforslaget skønnes at være  

 3,1 mill. kr. i 1999, 4,0 mill. kr. i 2000 og 4,9 mill. kr. i 2001 og  

 herefter.
Forslaget skønnes ikke at have erhvervsøkonomiske, erhvervsadministrative  

 eller miljømæssige konsekvenser.
Forslaget skønnes endvidere ikke at have  

 EU-retlige aspekter.
 5. Hørte myndigheder m.v.
 Som anført under pkt. 1 vedrørende lovforslagets baggrund er nærværende  

 lovforslag i alt væsentligt identisk med L 155, der samtidig med dets  

 fremsættelse for Folketinget den 17. december 1997 blev sendt til høring hos  

 følgende myndigheder og organisationer:
 Amtsrådsforeningen i Danmark, Amnesty International, Boligselskabernes  

 Landsforening, Dansk Arbejdsgiverforening, Dansk Flygtningehjælp, Dansk Røde  

 Kors, Det Danske Center for Menneskerettigheder, Dokumentations- og  

 Rådgivningscenteret for Racediskrimination, Foreningen af Statsamtmænd,  

 Frederiksberg Kommune, Kommunernes Landsforening, Københavns Kommune,  

 Landsorganisationen i Danmark, Mellemfolkeligt Samvirke, Nævnet for Etnisk  

 Ligestilling, Rådet for Etniske Minoriteter, Foreningen af statsamtsjurister  

 samt Udlændingestyrelsen.
 L 155 blev endvidere sendt til Advokatrådet, Dansk Kriminalpolitiforening,  

 Dansk Politiforbund, Den Danske Dommerforening, Dommerfuldmægtigforeningen,  

 Flygtningenævnet, Foreningen af Politimestre i Danmark, Politidirektøren i  

 København, Politifuldmægtigforeningen, præsidenterne for Østre og Vestre  

 Landsret, retterne i København, Århus, Odense, Aalborg og Roskilde,  

 Retslægerådet, Rigsadvokaten samt Rigspolitichefen.
 Nærværende lovforslag er samtidig med fremsættelsen for Folketinget sendt  

 til orientering til ovennævnte myndigheder og organisationer samt til andre  

 organisationer, der er fremkommet med bemærkninger i forbindelse med  

 fremsættelsen af L 155.
Bemærkninger til forslagets enkelte bestemmelser Til § 1 Bestemmelsen angiver lovens formål.
Bestemmelsen er udtryk for, at nyankomne flygtninge og indvandrere  

 sprogligt, arbejdsmæssigt og socialt ofte er vanskeligere stillet end landets  

 øvrige befolkning.
Det er derfor nødvendigt gennem en målrettet  

 integrationsindsats at sikre grundlaget for, at flygtninge og indvandrere  

 opnår lige muligheder for deltagelse i samfundslivet.
Nyankomne flygtninge og  

 indvandrere skal ikke nyde fortrinsstilling i forhold til gældende regler,  

 men skal alene gives visse tilbud med henblik på at tage højde for denne  

 gruppes særlige behov og forudsætninger.
Bestemmelsen er en udmøntning af regeringens intergrationspolitik om i  

 højere grad at stille krav til nyankomne flygtninge og indvandrere.
Målet er,  

 at flygtninge og indvandrere så hurtigt som muligt bliver selvforsørgende og  

 ydende medlemmer af det danske samfund på lige fod med landets øvrige  

 befolkning.
Respekten for den enkelte udlændings kulturelle identitet er en  

 forudsætning for en vellykket integration.
Til § 2 Bestemmelsen angiver den personkreds, der er omfattet af lovforslaget.
 På baggrund af lovens formål defineres udlændinge som flygtninge og  

 indvandrere, der opholder sig lovligt i Danmark, jf. stk. 1.
 Ved flygtninge m.v. forstås personer, der er meddelt opholdstilladelse  

 efter udlændingelovens §§ 7 og 8, samt personer, der er meddelt  

 opholdstilladelse efter en række nærmere bestemmelser i udlændingelovens § 9,  

 stk. 2.
 Den sidstnævnte gruppe omfatter foruden de personer, der er meddelt  

 humanitær opholdstilladelse efter udlændingelovens § 9, stk. 2, nr. 2,  

 personer, der af ganske særlige grunde - f.eks. fordi de pågældende ikke har  

 kunnet udsendes af landet - er meddelt opholdstilladelse efter  

 udlændingelovens § 9, stk. 2, nr. 4. Endvidere omfatter gruppen personer fra  

 det tidligere Jugoslavien, der er meddelt endeligt afslag på asyl, men som på  

 grund af krigshandlinger eller lignende uroligheder i det område, vedkommende  

 ellers kan vende tilbage til, må antages at have behov for fortsat  

 midlertidig beskyttelse her i landet, og som derfor er meddelt  

 opholdstilladelse i medfør af udlændingelovens § 9, stk. 2, nr. 5. Endelig  

 omfatter gruppen de personer fra Forbundsrepublikken Jugoslavien  

 (Serbien-Montenegro), der er blevet meddelt endeligt afslag på en ansøgning  

 om asyl, der er indgivet inden den 11. oktober 1995, men som for tiden ikke  

 kan indrejse i deres hjemland, og som derfor er meddelt opholdstilladelse i  

 medfør af udlændingelovens § 9, stk. 2, nr. 6.
 Ved indvandrere forstås familiesammenførte udlændinge til flygtninge samt  

 andre familiesammenførte udlændinge.
 Familiesammenførte udlændinge til flygtninge er personer, der er meddelt  

 opholdstilladelse i medfør af udlændingelovens § 9, stk. 1, nr. 2 - 4, samt §  

 9, stk. 2, nr. 1 og 4, som følge af en familiemæssig tilknytning til en  

 herboende flygtning m.v.
 Andre familiesammenførte udlændinge er personer, der er meddelt  

 opholdstilladelse i medfør af udlændingelovens § 9, stk. 1, nr. 2-4, samt §  

 9, stk. 2, nr. 1 og 4, som følge af en familiemæssig tilknytning til en  

 herboende person, der ikke er flygtning m.v.
 Bestemmelsen i stk. 3 angiver, at loven ikke gælder for udlændinge, der er  

 statsborgere i et andet nordisk land, eller er statstborgere i et land, der  

 er tilsluttet Det Europæiske Fællesskab eller er omfattet af aftalen om Det  

 Europæiske Økonomiske Samarbejde eller af Det Europæiske Fællesskabs regler  

 om visumfritagelse og om ophævelse af indrejse- og opholdsbegrænsninger i  

 forbindelse med arbejdskraftens frie bevægelighed, etablering og udveksling  

 af tjenesteydelser m.v.
 Der henvises i øvrigt til §§ 54-56.
Til § 3 Bestemmelsen definerer integrationsindsatsen som omfattende boligplacering  

 af flygtninge, introduktionsprogrammer for udlændinge samt en almindelig  

 integrationsindsats.
 De nærmere regler for boligplacering og introduktionsprogrammer fastsættes  

 i forslagets kapitel 3 og 4.
 Ved den almindelige integrationsindsats forstås ethvert tiltag, som ikke  

 er omfattet af forslagets kapitel 3 og 4, og som foretages af den offentlige  

 forvaltning med det formål at integrere flygtninge og indvandrere i det  

 danske samfund.
Til § 4 Bestemmelsen i stk. 1 fastslår, at det er kommunalbestyrelsen, der har  

 ansvaret for boligplacering af flygtninge, som er visiteret til den  

 pågældende kommune.
Kommunalbestyrelsen har endvidere ansvaret for  

 introduktionsprogrammer for udlændinge, udbetaling af introduktionsydelse  

 samt samordning af den almindelige integrationsindsats.
Bestemmelsen i stk. 2 indebærer i forbindelse med en ændring af  

 udlændingelovens § 42 a, der foreslås indføjet i det samtidigt fremsatte  

 forslag herom, at kommunalbestyrelsen for så vidt angår spontane  

 asylansøgere, der meddeles asyl, først overtager ansvaret for boligplacering,  

 introduktionsprogram og udbetaling af introduktionsydelse fra udgangen af den  

 første hele måned efter tidspunktet for meddelelse af opholdstilladelse til  

 den pågældende.
Indtil dette tidspunkt modtager den pågældende ydelser som  

 under præasylfasen.
 Bestemmelsen i stk. 3 fastsætter tidspunktet for, hvornår  

 kommunalbestyrelsen overtager ansvaret for indvandrere og for flygtninge med  

 opholdstilladelse efter udlændingelovens § 7, stk. 4, og § 8. Ansvaret for  

 boligplacering, introduktionsprogram og udbetaling af introduktionsydelse  

 påhviler for disse grupper kommunalbestyrelsen fra tidspunktet for  

 folkeregistrering i den pågældende kommune, eller, hvis ansøgningen om  

 opholdstilladelse er indgivet her i landet, fra tidspunktet for meddelelse af  

 opholdstilladelse.
Bestemmelsen i stk. 4 angiver, at ansvaret for boligplacering,  

 introduktionsprogram og introduktionsydelse påhviler kommunalbestyrelsen i  

 den kommune, hvortil flygtningen bliver visiteret efter reglerne i kapitel 3,  

 eller hvor indvandreren bor eller opholder sig.
Tager udlændingen bopæl eller  

 ophold i en anden kommune, overgår ansvaret for introduktionsprogram og  

 udbetaling af introduktionsydelse til kommunalbestyrelsen i denne kommune  

 efter de nærmere regler i kapitel 4 og 5.
 §§ 18 og 32 indeholder nærmere regler om, i hvilket omfang en  

 tilflytterkommune har ansvar for introduktionsprogram og introduktionsydelse.
Til § 5 Bestemmelsen afskærer ikke kommunalbestyrelsens adgang til at indgå aftale  

 om kommunalt fællesskab i medfør af § 60 i den kommunale styrelseslov.  

 Bestemmelsen afskærer endvidere ikke kommunalbestyrelsens almindelige adgang  

 til at indgå aftaler om udførelsen af kommunale opgaver i øvrigt.
 Kommunalbestyrelsen kan ikke ved en eventuel overladelse af udførelsen af  

 bestemte opgaver til en eller flere organisationer, foreninger m.v. i  

 forbindelse med introduktionsprogrammet overdrage myndighedsansvaret for  

 opgaverne.
Til §§ 6-9 Bestemmelserne om boligplacering af flygtninge omfatter også børn af disse  

 samt kvoteflygtninge og flygtninge, der er meddelt opholdstilladelse i medfør  

 af udlændingelovens § 7, stk. 4, jf. lovens § 2, stk. 2, og § 54.
Bestemmelserne fastlægger reglerne for en ordning, der skal sikre en mere  

 jævn geografisk fordeling af nyankomne udlændinge.
Efter § 6 skal  

 Udlændingestyrelsen hvert år inden den 1. april udsende meddelelse om det  

 antal flygtninge, som der påregnes meddelt opholdstilladelse til i hvert af  

 de kommende 3 år (landstallet). Landstallet fastsættes ud fra de statslige  

 forudsætninger, der ligger til grund for udarbejdelsen af finanslovsforslaget  

 for det pågældende år.
Udlændingestyrelsen har mulighed for løbende at ændre  

 allerede fastsatte landstal, hvis dette er nødvendigt ved eksempelvis udsving  

 i antallet af asylansøgere til Danmark.
På baggrund af landstallet fastsætter  

 Udlændingestyrelsen ligeledes inden 1. april det antal flygtninge, som  

 påregnes boligplaceret inden for de enkelte amter og i Københavns og  

 Frederiksberg kommuner (amtskvoter), jf. § 7. Amtskvoterne kan ændres af  

 Udlændingestyrelsen, hvis det er nødvendigt.
Efter § 7, stk. 2, kan  

 indenrigsministeren fastsætte nærmere regler om fastsættelse af amtskvoter.  

 Denne bemyndigelse vil blandt andet blive benyttet til at fastlægge de  

 kriterier, som danner grundlag for amtskvoterne.
Det vil i den forbindelse  

 blive fastsat, at der blandt andet skal tages hensyn til antallet af  

 indbyggere i amtet og antallet af indvandrere og flygtninge, der i forvejen  

 bor i amtet.
§ 8 fastlægger ordningens udgangspunkt, hvorefter kommunerne inden for det  

 enkelte amt selv skal søge at indgå en frivillig aftale om, i hvilke kommuner  

 det antal flygtninge, der er fastsat i amtskvoterne, skal boligplaceres.  

 Kommunerne får herved mulighed for at tage hensyn til de særlige forhold, der  

 gør sig gældende i de enkelte kommuner, og til de enkelte kommuners ønsker og  

 muligheder.
Det vil endvidere blive muligt at foretage en langsigtet  

 planlægning, idet amtskvoterne udmeldes for 3 år ad gangen.
Amtskvoterne vil  

 herved komme til at fungere som et planlægningsinstrument, der sikrer  

 kommunerne afgørende indflydelse på den lokale fordeling af flygtningene.
Det  

 vil således eksempelvis kunne aftales, at en eller flere af kommunerne inden  

 for et amt først skal boligplacere flygtninge i det 3. år, hvis dette er  

 hensigtsmæssigt med henblik på inden at etablere den nødvendige ekspertise  

 eller lignende.
Efter § 8, stk. 2, skal det inden den 10. september meddeles  

 Udlændingestyrelsen, om der er indgået en aftale om fordeling af flygtninge  

 inden for det enkelte amt.
Er den udmeldte amtskvote blevet ændret i medfør  

 af § 7, stk. 1, 2. pkt., vil det af tidsmæssige årsager kunne være  

 nødvendigt, at der af Udlændingestyrelsen hurtigt tages stilling til  

 fordelingen kommunerne imellem.
Det er derfor foreslået, at  

 Udlændingestyrelsen i disse tilfælde kan fastsætte en frist på normalt ikke  

 mindre end tre måneder.
Efter stk. 3 kan indenrigsministeren fastsætte  

 nærmere regler om indgåelse af aftaler efter stk. 1.  

 Bemyndigelsesbestemmelsen vil blandt andet blive anvendt til at fastsætte  

 regler om hvilke oplysninger, aftalen skal indeholde, og om aftalens form,  

 herunder at aftalen skal have form af en fælleserklæring fra de involverede  

 kommunalbestyrelser.
Hvis der i et amt ikke er indgået en fordelingsaftale kommunerne imellem,  

 skal Udlændingestyrelsen efter § 9 fastsætte det antal flygtninge, som  

 kommunen skal påregne at boligplacere i hvert af de kommende tre år.
Det må  

 forventes, at kommunerne har en sådan interesse i selv at indgå en frivillig  

 aftale, at bestemmelsen kun undtagelsesvist vil finde anvendelse.  

 Kommunekvoterne kan ændres, hvis forholdene gør det nødvendigt.
Efter stk. 2 skal indenrigsministeren fastsætte nærmere regler om  

 fastsættelse af kommunekvoter.
Der vil i den forbindelse blive fastsat regler  

 om, at kommunekvoter blandt andet skal fastsættes på grundlag af antallet af  

 indbyggere i kommunen og antallet af indvandrere og flygtninge, der i  

 forvejen bor i kommunen.
Til §§ 10-11 Efter § 10, stk. 1, skal Udlændingestyrelsen i forbindelse med meddelelse  

 af opholdstilladelse til en flygtning træffe afgørelse om, i hvilken kommune  

 den pågældende skal tage bopæl (visitering). Efter § 11, stk. 1, skal  

 Udlændingestyrelsens afgørelse træffes på grundlag af de aftalte eller  

 fastsatte kommunekvoter, jf. §§ 8 og 9, den pågældendes personlige forhold  

 samt forholdene i kommunen.
Efter § 11, stk. 2, kan indenrigsministeren  

 fastsætte nærmere regler for Udlændingestyrelsens afgørelser om visitation.  

 Der vil blandt andet blive fastsat regler om, hvilke forhold  

 Udlændingestyrelsen skal lægge vægt på ved afgørelser om visitation Blandt de personlige forhold, der navnlig skal tillægges betydning, kan  

 nævnes den pågældende flygtnings sproglige og kulturelle baggrund.
Det skal  

 generelt tilstræbes, at flygtninge boligplaceres i et område, hvor der er  

 mulighed for at etablere et netværk med andre udlændinge med en tilsvarende  

 sproglig og kulturel baggrund.
Dette er særligt af væsentlig betydning ved  

 etablering af nye bosætningssteder i mindre lokalsamfund.
I sådanne tilfælde  

 bør der så vidt muligt inden for kort tid ske visitation af en gruppe  

 flygtninge på normalt ikke mindre end 40-50 personer.
En sådan samlet  

 visitering vil dels give flygtningene de bedste muligheder for at skabe et  

 netværk fra starten og dels give kommunen mulighed for at tilrettelægge en  

 samlet og fælles integrationsindsats.
Det bemærkes i den forbindelse, at der  

 ikke er noget til hinder for, at der efter drøftelse med den pågældende  

 kommune inden for kort tid foretages visitering af det antal flygtninge, som  

 kommunen efter aftalen efter § 8 eller i henhold til kommunekvoten efter § 9  

 skal modtage over tre år.
Ved visiteringen skal der i øvrigt tages hensyn til særlige forhold, der  

 gør sig gældende for den enkelte flygtning.
Dette kan eksempelvis være behov  

 for speciel behandling, uddannelsesmuligheder og familiemæssig eller anden  

 tilknytning til personer, der bor i Danmark.
Efter § 10, stk. 2, skal en flygtning, der visiteres til en kommune i  

 medfør af stk. 1, af Udlændingestyrelsen registreres i Det Centrale  

 Personregister som tilflyttet landet i denne kommune.
Registreringen skal ske  

 fra den dato, hvor ansvaret for flygtningen overgår til kommunen efter § 4,  

 stk. 2. Efter stk. 3 skal registreringen finde sted, uanset om flygtningen  

 tager bopæl eller ophold i kommunen fra den i stk. 2 nævnte dato.
Det sikres  

 herved, at integrationskommunen får det fulde ansvar i både økonomisk og  

 integrationsmæssig henseende straks fra overtagelsesdagen.
Til § 12 Kommunalbestyrelsen i den enkelte kommune skal anvise en bolig til de  

 flygtninge, som af Udlændingestyrelsen er visiteret til den pågældende  

 kommune efter reglerne i § 10. Den anviste bolig skal være passende i forhold  

 til den enkelte flygtnings behov, og lejen for den anviste bolig må ikke  

 overstige halvdelen af husstandsindkomsten.
 Bestemmelsen sikrer, at kommunalbestyrelsen ikke kan opfylde sin pligt  

 efter § 10, stk. 1, til at anvise en flygtning eller flygtningefamilie bolig  

 ved at anvise flygtningen eller flygtningefamilien en bolig, der ikke står  

 mål med flygtningens eller flygtningefamiliens grundlæggende og åbenbare  

 behov.
 Dette betyder, at kommunalbestyrelsen ved boliganvisningen blandt andet  

 skal lægge vægt på en flygtnings svære fysiske handicaps og således  

 imødekomme den pågældendes behov for en bolig, der både for så vidt angår  

 placering og indretning er velegnet til vedkommende.
 Endvidere skal kommunalbestyrelsen ved boliganvisningen til en  

 flygtningefamilie lægge vægt på familiens behov for en boligstørrelse, der  

 står i et rimeligt forhold til husstandens størrelse.
Kommunalbestyrelsen kan dog i særlige tilfælde anvise en bolig med en  

 leje, der overstiger halvdelen af hustandsindkomsten.
Dette kan eksempelvis  

 være tilfældet, hvis flygtningens eller dennes families særlige behov  

 tilsiger dette, eller hvis kommunen ikke har mulighed for at anvise anden  

 bolig.
Kommunalbestyrelsen kan i så fald ikke nægte at yde fuld støtte i  

 medfør af § 15 i lov om individuel boligstøtte.
Efter bestemmelsens stk. 3 skal kommunalbestyrelsen afholde de udgifter,  

 der er forbundet med flygtningens flytning til kommunen.
Bestemmelsen angår  

 alene flytningen fra det indkvarteringssted, hvor flygtningen har opholdt sig  

 under asylsagens behandling, til den kommune, hvortil den enkelte flygtning  

 er visiteret.
Spørgsmål om støtte til eventuelle efterfølgende flytninger i  

 integrationsperioden er reguleret i lovens § 41.
Til § 13 Bestemmelsen er, bortset fra en præcisering i stk. 1 af, at  

 kommunalbestyrelsen kun kan erhverve, indrette og leje ejendomme i kommunen,  

 en overførsel af lov nr. 465 af 30. juni 1993 om kommunernes adgang til at  

 erhverve boliger for at fremme udlændinges integration.
Bestemmelsen omfatter  

 ikke almene boliger.
Det samme er tilfældet for de ejendomme, som  

 Udlændingestyrelsen på vegne af en kommunalbestyrelse kan erhverve, indrette  

 og leje i medfør af § 15, stk. 1, nr. 1.
 Efter stk. 1 kan kommunalbestyrelsen erhverve, indrette og leje ejendomme  

 i kommunen med henblik på gennem udlejning til beboelse at medvirke til en  

 bedre fordeling af udlændinges bosætningsmuligheder såvel på landsplan som  

 lokalt i kommunen.
 Bestemmelsen giver kommunalbestyrelsen hjemmel til ved udlejning af egne  

 nyerhvervede boliger at skabe mulighed for at sikre en mere afbalanceret  

 geografisk fordeling af udlændinge i kommunen.
Kommunalbestyrelsen kan købe eksisterende beboelsesejendomme, f.eks.  

 udlejningsbyggeri, villaer, nedlagte landbrug m.v.
Kommunalbestyrelsen kan  

 endvidere købe og ombygge tomt erhvervsbyggeri.
Endelig kan  

 kommunalbestyrelsen leje boliger med henblik på videreudlejning.
 For at skabe en afbalanceret geografisk fordeling af udlændinge i bestemte  

 områder i kommunen kan kommunalbestyrelsen tilbyde udlændinge boliger i  

 ejendomme beliggende i et kvarter med en mindre andel udlændinge.
Indenrigsministeriet agter at give dispensationsadgang til  

 lånefinansiering af grundkapitalen i alment boligbyggeri ved bosætning af  

 flygtninge.
Hensigten hermed er at lette boligplaceringsopgaven for ikke  

 mindst mindre kommuner med et beskedent antal lejeboliger.
Til § 14 Bestemmelsen fastslår, at kommunalbestyrelsen inden tre måneder efter, at  

 ansvaret er overgået til kommunalbestyrelsen, skal anvise permanente boliger  

 til de flygtninge, som Udlændingestyrelsen har visiteret til den pågældende  

 kommune.
Indtil det er muligt at anvise en permanent bolig, skal  

 kommunalbestyrelsen anvise de pågældende flygtninge et midlertidigt  

 opholdssted.
Bestemmelsen fastlægger endvidere, at lejelovens regler ikke  

 finder anvendelse i forbindelse med indkvartering på midlertidige  

 opholdssteder.
Bestemmelsen i stk. 2 bemyndiger indenrigsministeren til at fastsætte  

 nærmere regler om betaling for indkvartering på midlertidige opholdssteder og  

 om inddrivelse heraf.
Der er i hovedtræk tale om en videreførsel af § 66,  

 stk. 2, i lov nr. 454 af 10. juni 1997 om social service, der ophæves ved  

 denne lov.
Til § 15 Kommunalbestyrelsen har efter den gældende lovgivning en række muligheder  

 for at erhverve og anvise boliger i den almennyttige og private boligsektor.
 Efter bestemmelsens stk. 1 kan Udlændingestyrelsen på vegne af  

 kommunalbestyrelsen og for dennes regning anvende disse muligheder med  

 henblik på at anvise boliger til de flygtninge, der er visiteret til  

 kommunen, såfremt kommunalbestyrelsen ikke har anvist de pågældende boliger  

 inden tre måneder efter, at ansvaret er overgået til kommunalbestyrelsen.
 Udlændingestyrelsen kan efter bestemmelsen indgå følgende aftaler på  

 kommunalbestyrelsens vegne:
 1) Erhverve, indrette eller leje ejendomme i kommunen.
 2) Købe en anvisningsret til private udlejningsejendomme i henhold lov nr.  

 281 af 27. april 1994 om kommunal anvisningsret.
 Loven giver mulighed for, at kommunalbestyrelsen mod godtgørelse indgår  

 frivillige, tidsbegrænsede aftaler på 5 år om erhvervelse af anvisningsret  

 til højst hver fjerde ledige lejlighed i private udlejningsejendomme i den  

 pågældende kommune.
 Staten refunderer - afhængigt af lejlighedens størrelse - inden for en  

 beløbsramme kommunens udgifter ved at indgå aftale med private  

 udlejningsejendomme.
3) Indgå aftale med en almen boligorganisation i henhold til § 59, stk. 2  

 og 3, i Boligministeriets lovbekendtgørelse nr. 145 af 26. februar 1998 om  

 almene boliger samt støttede private andelsboliger m.v. om, at  

 boligorganisationen stiller ledige familieboliger eller ledige almene  

 ungdomsboliger til rådighed for kommunalbestyrelsen til løsning af  

 påtrængende boligsociale opgaver i kommunen.
For ungdomsboligerne gælder dog,  

 at kommunalbestyrelsen skal anvende de pågældende ungdomsboliger til løsning  

 af unges boligsociale problemer i kommunen.
 I de nævnte tilfælde er der ikke en grænse for, hvor mange boliger  

 boligorganisationen kan aftale at stille til rådighed.
 4) Indgå aftale med en almen boligorganisation i henhold til § 60 i  

 Boligministeriets lovbekendtgørelse nr. 145 af 26. februar 1998 om almene  

 boliger samt støttede private andelsboliger m.v. om, at indtil hver fjerde  

 ledige bolig skal anvises af boligorganisationen efter særlige sociale  

 kriterier.
 Dette kan ske, når en kommunalbestyrelse har truffet beslutning om  

 anvisning af minimum hver ottende ledige almene familiebolig efter § 59, stk.  

 1, i Boligministeriets lovbekendtgørelse nr. 514 af 19. juni 1997 om almene  

 boliger m.v., eller der er indgået aftale om anvisning af minimum hver  

 ottende ledige almene familiebolig efter § 59, stk. 2, i samme  

 bekendtgørelse.
 5) Indgå aftale om etablering af kommunal anvisningsret i private  

 udlejningsejendomme i henhold til § 53 e i Boligministeriets  

 lovbekendtgørelse nr. 837 af 20. september 1996 om leje med senere æn-dringer  

 eller § 63 a i Boligministeriets lovbekendtgørelse nr. 913 af 17. oktober  

 1996 om midlertidig regulering af boligforholdene med senere ændringer.
Der er tale om ejendomme, hvis opførelse er finansieret med indekslån, og  

 ejendomme taget i brug efter 1. januar 1989, der er opført af og udlejes af  

 udlejere omfattet af lov om realrenteafgift.
For begge typer af ejendomme  

 gælder dels lempeligere lejefastsættelse, dels at kommunalbestyrelsen kan  

 bestemme, at ejerne af disse ejendomme skal stille indtil hver 10. ledige  

 lejlighed til rådighed for kommunalbestyrelsen til løsning af boligsociale  

 opgaver.
 6) Indgå frivillige aftaler med pensionskasser om, at disse stiller  

 boliger til rådighed.
 Efter bestemmelsens stk. 2 kan Udlændingestyrelsen endvidere med henblik  

 på at anvise boliger til de i stk. 1 nævnte flygtninge træffe beslutning om,  

 at indtil hver fjerde almene familiebolig eller almene ungdomsbolig stilles  

 til rådighed for kommunalbestyrelsen til løsning af påtrængende boligsociale  

 opgaver i kommunen i medfør af § 59, stk. 1 og 3, i Boligministeriets  

 lovbekendtgørelse nr. 514 af 19. juni 1997 om almene boliger m.v.
 Det bemærkes, at det ikke er en betingelse, at der er forløbet tre måneder  

 efter, at ansvaret er overgået til kommunalbestyrelsen, før  

 Udlændingestyrelsen kan anvende denne mulighed.
Stk. 3, 1. pkt. indebærer, at Udlændingestyrelsen kan indgå aftale med en  

 boligorganisation om, at denne, jf. stk. 1, nr. 4 og 5, stiller den andel af  

 de ledige boliger og lejligheder til rådighed, som kommunen efter de gældende  

 regler ikke har indgået aftale om at udnytte.
Stk. 3, 1. pkt. medfører  

 endvidere, at Udlændingestyrelsen ikke kan indgå som part i aftaler, som  

 kommunalbestyrelsen har indgået.
 Stk. 3, 2. pkt. indebærer, at Udlændingestyrelsen alene kan beslutte, at  

 boligorganisationen, jf. stk. 2, skal stille den andel af hver fjerde ledige  

 bolig til rådighed, som kommunen efter de gældende regler har besluttet ikke  

 at udnytte.
Til § 16 De udlændinge, der skal tilbydes introduktionsprogram, er som udgangspunkt  

 udlændinge over 18 år omfattet af §§ 54-56. Programmet tilbydes, uanset om  

 udlændingen er blevet selvforsørgende eller forsørges af andre.
Efter § 16, stk. 4, skal introduktionsprogrammet have en varighed på tre  

 år efter, at kommunalbestyrelsen har overtaget ansvaret for udlændingen.  

 Introduktionsprogrammet bliver ikke forlænget, selvom en person på grund af  

 sygdom, graviditet, barsel, manglende tilbud om børnepasning eller lignende  

 bliver forhindret i at deltage i et eller flere af introduktionstilbuddene i  

 kortere eller længere tidsrum.
Dette skyldes sammenhængen mellem  

 introduktionsprogrammet og introduktionsydelsen og hensynet til muligheden  

 for at få permanent opholdstilladelse.
Efter stk. 5 kan programmet endvidere tilbydes mindreårige uledsagede  

 asylansøgere.
Dette vil navnlig være relevant for unge mellem 16 og 17 år,  

 der ikke længere går i skole eller er under uddannelse og har en sådan alder  

 og modenhed, at de med fordel kan deltage i programmet.
Den 3-årige periode  

 for introduktionsprogrammet skal for mindreårige uledsagede asylansøgere  

 regnes fra kommunalbestyrelsens beslutning om at tilbyde programmet.
Til § 17 For udlændinge, der i medfør af § 23 tilbydes aktivering, skal  

 introduktionsprogrammet have et omfang af gennemsnitligt mindst 30 timer pr.  

 uge.
 Gennemsnitskravet er udtryk for, at introduktionsprogrammet for den  

 enkelte kan tilrettelægges således, at den pågældende i perioder undervises  

 eller aktiveres i mere en 30 timer om ugen, mens den pågældende i andre  

 perioder undervises og aktiveres i mindre end 30 timer om ugen.  

 Introduktionsprogrammet forudsættes dog at foregå jævnt over hele  

 integrationsperioden, således at programmet set inden for en måned vil have  

 et gennemsnit af mindst 30 timer om ugen.
Til § 18 Formålet med bestemmelsen er af hensyn til kontinuiteten og sammenhængen i  

 integrationsforløbet at sikre, at den enkelte udlænding som udgangspunkt  

 bliver boende i kommunen, så længe introduktions-programmet løber.
 Efter stk. 1 kan en udlænding, der deltager i et introduktionsprogram,  

 fortsætte sit introduktionsprogram i en anden kommune, såfremt  

 kommunalbestyrelsen i denne kommune godkender at overtage ansvaret for  

 introduktionsprogrammet.
Det introduktionsprogram, der tilbydes af den kommune, der overtager  

 ansvaret, behøver ikke at svare til det oprindelige introduktionsprogram.
Det  

 er forudsat, at der ved flytning skal udarbejdes en ny handlingsplan m.v.
 Efter stk. 2 skal kommunalbestyrelsen i den kommune, hvortil udlændingen  

 flytter, overtage ansvaret for introduktionsprogrammet, hvis flytningen er af  

 væsentlig betydning for den pågældendes integrationsforløb, eller hvis  

 særlige personlige forhold i øvrigt taler derfor.
Såfremt en udlænding opnår beskæftigelse, virksomhedspraktik eller  

 optagelse på en uddannelsesinstitution i en anden kommune, hvortil der ikke  

 umiddelbart er transportmuligheder, vil en flytning eksempelvis være at anse  

 som af væsentlig betydning for integrationsforløbet.
Sygdom blandt nære  

 pårørende, en eventuel ægtefælles integrations-, arbejds- og  

 uddannelsesmuligheder vil være at anse som personlige forhold, der tillige  

 kan tale for, at der efter en konkret vurdering skal meddeles godkendelse af,  

 at introduktionsprogrammet fortsættes i en anden kommune.
 Der henvises i øvrigt til afsnit 3 i de almindelige bemærkninger om  

 forholdet til internationale konventioner.
Til § 19 Formålet med handlingsplanen er, at der på et tidligt tidspunkt i  

 samarbejde med udlændingen og med baggrund i udlændingens ønsker og  

 forudsætninger bliver fastlagt et konkret og individuelt forløb for  

 introduktionsperioden.
Dette skal medvirke til at fastholde såvel  

 kommunalbestyrelsens som den enkelte udlændings ansvar og pligter i  

 forbindelse med integrationen i det danske samfund.
Handlingsplanen skal  

 indeholde delplaner og delmål og bør løbende opfølges og revideres i forhold  

 til udlændingens aktuelle behov.
Hvis det på grund af den pågældende udlændings personlige forhold eller på  

 grund af manglende oplysninger ikke inden for den i § 19 fastsatte frist vil  

 være hensigtsmæssigt at fastlægge et introduktionsprogram med det i § 16,  

 stk. 2, angivne indhold, kan handlingsplanen bestå af en konstatering af  

 dette og af fastlæggelsen af en målsætning for, hvordan programmet skal  

 forløbe, når mulighederne herfor er til stede.
Dette vil eksempelvis kunne  

 være tilfældet for torturofre, stærkt traumatiserede flygtninge og andre, der  

 som følge af psykiske eller fysiske lidelser ikke straks kan påbegynde det  

 almindelige introduktionsprogram.
Efter § 19, stk. 2, skal handlingsplanen udarbejdes på grundlag af en  

 vurdering af den enkeltes individuelle færdigheder og forudsætninger.
I denne  

 vurdering skal inddrages eksempelvis udlændingens familiemæssige, kulturelle  

 og sociale baggrund samt uddannelse og tidligere erhverv.
Handlingsplanen  

 skal have til hensigt, at den enkelte udlænding kvalificeres til  

 arbejdsmarkedet eller til en uddannelse.
I en handlingsplan kan f.eks. indgå, at en udlænding på grund af svage  

 sproglige forudsætninger straks har behov for intensiv danskundervisning i  

 3-6 måneder eller i en længere periode, før den pågældende har de fornødne  

 danskkundskaber til at blive aktiveret.
Undervisningen kan kombineres med  

 praktisk kendskab til dansk arbejds- og hverdagsliv, f.eks. gennem ophold på  

 højskoler eller produktionsskoler.
Handlingsplanen kan forudsætte, at  

 vedkommende herefter vil have opnået de fornødne danskkundskaber til at blive  

 aktiveret.
 I en handlingsplan kan også indgå, at en udlænding har de fornødne  

 danskkundskaber til straks at blive aktiveret sideløbende med, at den  

 pågældende f.eks. modtager yderligere danskundervisning.
 Det er således op til kommunalbestyrelsen i samarbejde med den enkelte  

 udlænding at vurdere, hvilke aktiviteter og hvilket tidsmæssigt forhold  

 mellem aktiviteterne, der bedst imødekommer den pågældendes behov og  

 forudsætninger for at blive uddannet og opkvalificeret.
 Hvis en kommunalbestyrelse i en anden kommune har godkendt at overtage  

 ansvaret for introduktionsprogrammet, skal denne kommunalbestyrelse i  

 samarbejde med den pågældende udlænding udarbejde en ny handlingsplan.
Til § 20 Kurset i samfundsforståelse skal blandt andet indeholde en første  

 information om det danske folkestyre, det danske uddannelsessystem, dansk  

 kultur, holdninger, livssyn, demokratiske traditioner og arbejds- og  

 omgangsformer.
 Kurset i samfundsforståelse vil blive suppleret af danskundervisningen  

 efter § 21, som vil omfatte både sprogundervisning og i tilknytning hertil  

 undervisning i kulturforståelse og samfundsorientering, jf. herved  

 bemærkningerne til § 1 i forslag til lov om undervisning i dansk som  

 andetsprog for voksne udlændinge m.fl. og sprogcentre.
Kommunalbestyrelsen kan undlade at tilbyde en udlænding deltagelse i  

 kurset, hvis den pågældende på grund af særlige forhold ikke vil kunne følge  

 dette.
Det gælder for eksempel fysisk og psykisk handicappede, torturofre og  

 stærkt traumatiserede flygtninge.
På tilsvarende vis vil kommunalbestyrelsen  

 kunne udskyde tilbuddet, hvis den pågældende udlænding på grund af sygdom,  

 graviditet, barsel eller manglende anvisning af børnepasning ikke har  

 mulighed for at tage imod tilbuddet.
 Af samme årsager kan kommunalbestyrelsen også undlade eller udskyde tilbud  

 om danskundervisning og aktivering, jf. § 21, stk. 4, og § 23, stk. 8.
Til § 21 Danskundervisningen har til formål at sætte udlændingen i stand til at  

 gennemføre en normal samtale på dansk og læse og skrive tekster på det  

 niveau, som den enkeltes introduktionsprogram retter sig imod.
 Ved en normal samtale menes, at udlændingen ved udløbet af  

 introduktionsprogrammet med den accent, der er naturlig, ubesværet skal kunne  

 deltage i en almindelig samtale.
Indlæring i skriftlig dansk bør som hidtil være en integreret del af de  

 undervisningstilbud, indvandrere og flygtninge modtager på alle niveauer.
Der  

 henvises endvidere til forslag til lov om undervisning i dansk som andetsprog  

 for voksne udlændinge m.fl. og sprogcentre.
 Omfanget af den enkelte udlændings danskundervisning fastlægges i  

 handlingsplanen, jf. § 19.
 Bestemmelsen i stk. 2 angiver, at der i forbindelse med  

 danskundervisningens afslutning udstedes et bevis for aktiv deltagelse til de  

 udlændinge, der har deltaget aktivt i danskundervisningen.
Efter stk. 3 fastsætter undervisningsministeren regler om  

 danskundervisningens indhold og udstedelse af bevis for aktiv deltagelse.
Der  

 henvises endvidere til forslag til lov om undervisning i dansk som andetsprog  

 for voksne udlændinge m.fl. og sprogcentre § 7, stk. 5 og 6.
Efter § 25, stk. 3, i forslag til lov om undervisning i dansk som  

 andetsprog for voksne udlændinge m.fl. og sprogcentre, kan  

 kommunalbestyrelsen indhente de oplysninger fra sprogcentrene, der er  

 nødvendige for at varetage deres opgaver i henhold til denne lov.
Dette  

 gælder også i relation til nærværende forslags § 52, hvorefter  

 kommunalbestyrelsen på anmodning fra Udlændingestyrelsen skal afgive en  

 udtalelse om, hvorvidt den pågældende udlænding har fulgt det tilbudte  

 introduktionsprogram, herunder danskundervisningen.
 Bestemmelsen i stk. 4 angiver, at kommunalbestyrelsen helt eller delvis  

 kan undlade at tilbyde en udlænding deltagelse i danskundervisning, hvis den  

 pågældende har tilstrækkelige danskkundskaber, eller ganske særlige grunde  

 taler derfor.
Dette kan eksempelvis være tilfældet, hvis udlændingen har et sådant  

 kendskab til det danske sprog, at den pågældende har det fornødne grundlag  

 for at deltage på lige fod med andre borgere i samfundets politiske,  

 økonomiske, arbejdsmæssige, sociale, religiøse og kulturelle liv.
Det kan  

 endvidere være en særlig grund, at udlændingen på grund af særlige forhold  

 ikke er i stand til at følge danskundervisningen.
Der kan f.eks. være tale om  

 ældre personer, fysisk og psykisk handicappede, torturofre og stærkt  

 traumatiserede flygtninge.
 Udlændinge, der ikke er i stand til at følge hele undervisningen på grund  

 af deres fysiske eller psykiske tilstand, vil sideløbende blive tilbudt  

 behandling i det eksisterende behandlingssystem, hvis de har behov for det.
 Foruden de almindelige sundhedsydelser hos praktiserende læger og i  

 hospitalssystemet er der særligt for torturofre og andre traumatiserede  

 flygtninge mulighed for behandling på landets fire private  

 rehabiliteringscentre for torturofre.
 RCT (Rehabiliterings- og Forskningscentret for Torturofre), RCT-Jylland  

 (Rehabiliteringscenter for torturofre i Jylland, OASIS (Center for behandling  

 og rådgivning for flygtninge og indvandrere) og CEPAR (Center for  

 psykosocialt arbejde med flygtninge og indvandrere) behandler torturofre og  

 andre traumatiserede udlændinge, der typisk er henvist fra kommunerne.
Kommunerne skal inden for lovens rammer søge at tage højde for blandt  

 andet de traumatiserede flygtninges særlige behov.
Kommunerne skal således  

 ved udarbejdelse af handlingsplanen tage hensyn til den enkelte udlændings  

 situation og kan herunder som nævnt eventuelt fritage udlændingen helt eller  

 delvist fra introduktionsprogrammet samt henvise til relevante  

 behandlingssteder.
Endvidere kan kommunerne eksempelvis anvende særlig  

 rådgivningsmetodik i det sociale arbejde ved f.eks. at tilbyde de omhandlede  

 grupper samtaler med socialrådgivere med ekspertise og erfaring i at vurdere  

 og rådgive traumatiserede flygtninge.
 Endvidere må det generelt forventes, at kommunerne i forbindelse med  

 overtagelsen af integrationsindsatsen generelt søger at opnå kendskab til og  

 basal viden om psykosociale problemer og behandlingsmuligheder m.v. med  

 henblik på at kunne tage de fornødne hensyn og iværksætte de fornødne tiltag  

 i det daglige arbejde.
 Der henvises i øvrigt til bemærkningerne til § 20.
Til § 22 Det forudsættes, at kommunalbestyrelsens tilbud om danskundervisning til  

 denne gruppe af udlændinge tilrettelægges så fleksibelt, at placeringen af  

 undervisningen tager højde for udlændingens arbejdstid og arbejdsforhold i  

 øvrigt.
Til §§ 23-24 §§ 23-24 svarer i vidt omfang til § 16, § 18, § 19, stk. 1, og § 23 i lov  

 om aktiv socialpolitik.
Bestemmelserne indebærer, at udlændinge, der i medfør  

 af kapitel 5 er berettiget til introduktionsydelse, skal tilbydes aktivering  

 i form af uddannelse, virksomhedspraktik eller frivillige, ulønnede  

 aktiviteter.
Formålet med aktiveringen er at varetage den væsentlige del af  

 integrationen i samfundet, som opnås gennem uddannelse eller tilknytning til  

 arbejdsmarkedet i øvrigt.
Aktiveringens indhold og udstrækning skal sammen  

 med danskundervisning og kursus i samfundsforståelse udgøre et sammenhængende  

 og afbalanceret introduktionsprogram, som skal komme til udtryk i den  

 individuelle handlingsplan, jf. § 19.
Aktiveringstilbuddene gælder ikke for selvforsørgende udlændinge eller for  

 udlændinge, som bliver forsørget af andre, herunder udlændinge, der er blevet  

 familiesammenført med en person, som har påtaget sig at forsørge den  

 pågældende, jf. § 25, stk. 4. Derimod vil de øvrige dele af  

 introduktionsprogrammet efter § 16 fortsat skulle tilbydes denne  

 persongruppe.
Baggrunden for denne ordning er, at forsørgede eller  

 selvforsørgende udlændinge gennem tilknytning til arbejdsmarkedet eller  

 gennem samliv med danskere eller allerede integrerede udlændinge normalt vil  

 kunne opnå en sådan tilknytning til samfundet, at den del af  

 integrationsindsatsen, som er hensigten med aktiveringstilbudene, varetages  

 gennem denne tilknytning.
På tilsvarende vis kan der heller ikke efter  

 reglerne i lov om aktiv socialpolitik tilbydes aktivering eller andre  

 beskæftigelsesfremmende foranstaltninger, hvis den pågældende er  

 selvforsørgende eller kan forsørges af andre.
 Kommunalbestyrelsen kan ikke i medfør af § 23, stk. 2, tilbyde aktivering  

 i form af jobtræning med løntilskud hos private eller offentlige  

 arbejdsgivere eller ordninger om jobrotation.
Baggrunden for ikke at overføre disse aktiveringstilbud til udlændinge,  

 som tilbydes et introduktionsprogram, er, at ansættelse i jobtræning med  

 løntilskud eller i jobrotation sker på almindelige eller overenskomstmæssige  

 løn- og ansættelsesvilkår, og at et sådant ansættelsesforhold vil kunne  

 modvirke et fleksibelt samspil mellem de enkelte dele af  

 introduktionsprogrammet og dermed have en negativ virkning på det samlede  

 overordnede formål hermed.
De udlændinge, som vil skulle tilbydes aktivering  

 i medfør af § 23 vil således normalt ikke have tilstrækkelige forudsætninger  

 i sproglige og andre henseender til at kunne indtræde direkte på  

 arbejdsmarkedet.
De pågældende vil derimod gennem undervisning, uddannelse og  

 jobtræning have behov for at kunne kvalificere sig til at kunne blive  

 beskæftiget på det almindelige arbejdsmarked.
Det bemærkes i den forbindelse,  

 at de aktiveringstilbud, som kan tilbydes i medfør af § 23, stk. 2, er  

 karakteriseret ved at være særligt egnede til at indgå i en samlet  

 handlingsplan, som skal indeholde en afbalanceret vifte af tilbud om  

 undervisning, uddannelse og jobtræning.
Aktiveringstilbudene i § 23 er ikke til hinder for, at en udlænding inden  

 for de første tre års ophold i Danmark på samme måde som alle andre kan søge  

 og få ansættelse på almindelige eller overenskomstmæssige vilkår.
I givet  

 fald vil den pågældende som oftest blive selvforsørgende, hvorfor der ikke  

 vil skulle tilbydes aktivering.
Derimod vil de øvrige dele af  

 introduktionsprogrammet fortsat skulle tilbydes, jf. § 16.
 Ved den i § 23, stk. 2, nr. 2, nævnte virksomhedspraktik forstås, at en  

 udlænding i en nærmere aftalt periode kommer i praktik ved for eksempel at  

 indgå i en følordning i en offentlig eller privat virksomhed og derved opnår  

 kendskab til og eventuelt tilknytning til arbejdsmarkedet.
Individuel jobtræning kan kun omfatte arbejde, der ellers ikke ville blive  

 udført som almindeligt lønnet arbejde, jf. § 22, stk. 5, i lov om en aktiv  

 arbejdsmarkedspolitik.
Aflønningen af udlændinge, der deltager i  

 virksomhedspraktik og individuel jobtræning, består af introduktionsydelsen  

 og et beskæftigelsestillæg på 10 kr. pr. aktiveringstime, jf. § 29.  

 Arbejdsvilkårene for personer i individuel jobtræning skal svare til de  

 sædvanlige eller overenskomstmæssige vilkår, jf. § 23, stk. 3, jf. § 18 i lov  

 om aktiv socialpolitik.
Dog fastsætter kommunen arbejdstiden efter aftale med  

 arbejdsgiveren.
Personer i individuel jobtræning er ikke omfattet af lov om  

 ferie, lov om dagpenge ved sygdom og fødsel samt lov om Arbejdsgivernes  

 Elevrefusion, jf. § 23, stk. 3, jf. § 18 i lov om aktiv socialpolitik.
 I forhold til § 16, stk. 2, nr. 7, jf. § 19, stk. 1, i lov om aktiv  

 socialpolitik, er anvendelsesområdet for voksen- eller efteruddannelse i  

 medfør af § 23, stk. 2, nr. 6, udvidet, således at en udlænding ikke skal  

 være over 25 år og have modtaget hjælp i en sammenhængende periode på mindst  

 seks måneder for at deltage i disse uddannelsesaktiviteter.
 Aktivering af udlændinge, der modtager aktivering som led i et  

 introduktionsprogram, kan efter § 23, stk. 2, nr. 6, omfatte voksen- eller  

 efteruddannelse efter udlændingens eget ønske, som er omfattet af de regler  

 om uddannelser, hvortil der kan opnås uddannelsesgodtgørelse og orlov til  

 uddannelse (positivlisten), som arbejdsministeren fastsætter i medfør af §  

 27, stk. 1, i lov om en aktiv arbejdsmarkedspolitik og § 3, stk. 2, i lov om  

 orlov.
Udlændingen vil alene have mulighed for som led i aktiveringen at  

 påbegynde uddannelser, der ikke er berettigende til statens  

 uddannelsesstøtte.
Baggrunden herfor er, at udlændinge, der følger en  

 støtteberettigende uddannelse og dermed er berettiget til at modtage statens  

 uddannelsesstøtte, ikke er berettiget til introduktionsydelse, jf. § 25, stk.  

 5, og derfor ikke modtager aktivering, jf. § 23, stk. 1, 1. pkt.
Efter § 23, stk. 8, kan kommunalbestyrelsen helt eller delvis undlade at  

 tilbyde en udlænding deltagelse i aktivering, når ganske særlige grunde taler  

 derfor.
Der henvises til bemærkningerne til § 20 og § 21, stk. 4.
Til § 25 Efter stk. 1 er udlændinge, der tilbydes et introduktionsprogram,  

 berettiget til introduktionsydelse i op til tre år fra det tidspunkt, hvor  

 ansvaret overgår til kommunalbestyrelsen.
Kommunalbestyrelsen træffer  

 afgørelse om udbetaling af introduktionsydelse.
Bestemmelsen har til formål  

 at sikre, at udlændinge, som ikke kan klare sig selv, og som er i en  

 overgangsfase, hvor de skal uddanne og kvalificere sig til en fremtid i det  

 danske samfund, modtager en kontant ydelse, indtil de er i stand til at klare  

 sig selv.
Indtægtsloftet for modtagelse af introduktionsydelse er efter stk. 3 sat  

 til niveauet for hjælp til forsørgelse i medfør af lov om aktiv socialpolitik  

 § 25 eller § 34. Dette betyder eksempelvis, at loftet for en udlænding over  

 25 år, der har forsørgelsespligt over for mindreårige børn, er 9.100 kr.,  

 mens det tilsvarende loft for en udlænding over 25 år, der ikke har  

 forsørgelsespligt, er 6.825 kr.
Indtægtsloftet gælder ansøgerens og  

 ægtefællens samlede indtægter, jf. lov om aktiv socialpolitik § 2, stk. 1-3.
 Opfylder ægtefællen ikke sin forsørgelsespligt, vil der efter reglerne i  

 lov om aktiv socialpolitik kunne udbetales tilbagebetalingspligtig ydelse.  

 Kan introduktionsydelsen ikke udbetales efter stk. 4, fordi en person, der  

 bor i Danmark, har påtaget sig at forsørge ansøgeren, og opholdstilladelsen  

 er betinget af, at den pågældende har godtgjort at være i stand hertil, kan  

 der efter bestemmelserne i § 35 udbetales særlig hjælp.
 Det følger af stk. 5, at en udlænding, der er berettiget til at modtage  

 statens uddannelsesstøtte eller førtidspension i medfør af lov om social  

 pension - for eksempel visse torturofre - er afskåret fra  

 introduktionsydelse, fordi de i stedet vil kunne modtage disse ydelser.
Til § 26 Udlændinge, der er berettiget til introduktionsydelse efter § 25 eller  

 betragtes som selvforsørgende efter § 25, stk. 4, er ikke berettiget til  

 hjælp efter lov om aktiv socialpolitik eller til folkepension efter lov om  

 social pension.
Dette gælder også, hvis introduktionsydelsen nedsættes eller  

 ophører efter de øvrige bestemmelser i kapitel 5, herunder §§ 31 og 32.
Efter stk. 2 er modtagelsen af introduktionsydelse ikke til hinder for  

 udbetaling af ydelser efter anden lovgivning end den i stk. 1 nævnte.
Som  

 eksempler på sådanne ydelser kan nævnes børnefamilieydelser efter lov om  

 børnefamilieydelse, diverse børnetilskud efter lov om børnetilskud samt  

 boligsikring efter lov om individuel boligstøtte.
Disse ydelser er skattefri  

 efter lovgivningens almindelige regler.
Til § 27 Introduktionsydelsen er skattepligtig efter lovgivningens almindelige  

 regler.
Stk. 1 angiver introduktionsydelsens størrelse.
For en enlig udgør ydelsen  

 højst 5.000 kr. pr. måned pr. person (60.000 kr. pr. år), mens beløbet for en  

 forsørger udgør højst 7.000 kr. pr. måned pr. person (84.000 kr. pr. år).  

 Introduktionsydelsen er således gradueret efter, om udlændingen er enlig  

 eller forsørger.
For et ægtepar med et eller flere børn betyder dette, at  

 ægteparrets årlige ydelse i almindelighed udgør 168.000 kr.
Efter stk. 2 kan introduktionsydelsen ikke overstige det beløb, som en  

 person ville være berettiget til efter anden lovgivning.
Med bestemmelsen  

 sikres det, at udlændinge ikke får udbetalt en introduktionsydelse, der er  

 højere end den ydelse, som den pågældende ville være berettiget til, såfremt  

 vedkommende var omfattet af sociallovgivningens almindelige  

 forsørgelsesregler.
 Baggrunden for bestemmelsen er, at der efter den sociale lovgivning er en  

 række tilfælde, hvor enkeltpersoner eller ægtepar modtager ydelser, der er  

 lavere end henholdsvis 5.000 kr. og 7.000 kr. pr. person pr. måned.  

 Bestemmelsen sikrer, at flygtninge og indvandrere omfattet af  

 integrationsloven, der befinder sig i tilsvarende situationer, ikke får  

 udbetalt højere ydelser.
 Som eksempel kan nævnes, at en hjemme- eller udeboende person mellem 18 og  

 25 år, der er omfattet af lov om aktiv socialpolitik, som udgangspunkt  

 modtager henholdsvis 2.195 kr. og 4.489 kr. pr. måned i kontanthjælp.  

 Flygtninge og indvandrere i samme aldersklasse vil modtage  

 introduktionsydelser af tilsvarende størrelse.
Det i stk. 2 anførte loft for introduktionsydelsens størrelse omfatter  

 alene forsørgelsesydelser og ikke andre supplerende ydelser efter lov om  

 aktiv socialpolitik og lov om social pension.
Loftet er ikke til hinder for  

 udbetaling af supplerende ydelser efter anden lovgivning.
Til § 28 Reglen i stk. 2 indebærer eksempelvis, at en udlænding, som har 10 timers  

 ugentlig beskæftigelse, ved siden af sin løn har ret til 20/30 af  

 introduktionsydelsen.
Der foretages således en time til time reduktion af  

 ansøgerens introduktionsydelse.
Efter reglen i stk. 3 skal der ved 35 timers beskæftigelse fratrækkes 5/35  

 dele af en udlændings arbejdsindtægt i en eventuel ægtefælles  

 introduktionsydelse.
Der foretages således en krone-for-krone reduktion i  

 ægtefællens introduktionsydelse.
I stk. 4 er der med henblik på at sikre, at introduktionsydelsen ikke  

 udbetales til personer, der er selvforsørgende, indsat et loft for, hvor  

 meget en person må tjene, før der foruden de ovennævnte reduktioner foretages  

 en generel krone-for-krone reduktion i introduktionsydelsen.
Denne reduktion  

 foretages, når indkomsten eksklusiv introduktionsydelse overstiger niveauet  

 for udbetaling af forsørgelsesydelser efter lov om aktiv socialpolitik § 25  

 eller § 34.
Til § 29 § 29, stk. 1, svarer med redaktionelle ændringer til § 36, stk. 1, i lov  

 om aktiv socialpolitik.
 Efter stk. 2 modtager en udlænding i virksomhedspraktik et  

 beskæftigelsestillæg på 10 kr. pr. aktiveringstime ud over  

 introduktionsydelsen.
Til §§ 30-31 Det er en betingelse for at træffe beslutning om nedsættelse med op til 20  

 pct. som følge af udeblivelse, jf. § 30, henholdsvis nedsættelse eller ophør  

 som følge af afvisning af deltagelse, jf. § 31, at udeblivelsen eller  

 afvisningen er sket uden rimelig grund.
Denne vurdering sker med udgangspunkt i, hvad udlændingen skønnes at kunne  

 klare.
En udlænding kan således ikke uden konsekvenser for  

 introduktionsydelsen afslå at tage imod introduktionstilbud med for eksempel  

 den begrundelse, at virksomhedstillægget i forbindelse med virksomhedspraktik  

 er for lavt, eller at praktikvirksomhedens arbejdsområde falder uden for  

 udlændingens tidligere arbejdsfelt.
Konkrete forhold ved tilbuddet eller hos  

 udlændingen kan bevirke, at tilbuddet i forhold til udlændingen ikke er  

 rimeligt.
For eksempel kan et aktiveringstilbud forudsætte fysiske eller  

 psykiske ressourcer, som udlændingen ikke har.
Endvidere skal transporttiden  

 til det pågældende tilbud være rimelig.
 Efter § 31 kan der ske såvel nedsættelse som ophør af introduktionsydelsen  

 som følge af afvisning af deltagelse.
 I øvrigt forudsættes det, at kommunalbestyrelsen følger de samme  

 principper som ved administrationen af de tilsvarende bestemmelser i lov om  

 aktiv socialpolitik om nedsættelse eller ophør af hjælp til forsørgelse, jf.  

 lov om aktiv socialpolitik §§ 39 og 41.
 Lovforslaget giver ikke som lov om aktiv socialpolitik § 26, stk. 3, en  

 ægtefælle mulighed for at være hjemmearbejdende mod udbetaling af en lavere  

 ydelse.
 Bestemmelserne omfatter alene udlændinge, der deltager i  

 introduktionsprogrammet, og ikke udlændinge, som efter § 16 ikke er tilbudt  

 et introduktionsprogram, eller som kommunen har skønnet ikke at have behov  

 herfor, jf. § 20, stk. 2, § 21, stk. 4, og § 23, stk. 8.
 Der henvises i øvrigt til afsnit 3 i de almindelige bemærkninger om  

 forholdet til internationale konventioner.
Til § 32 Afviser en tilflytningskommune at overtage ansvaret for  

 introduktionsprogrammet, kan tilflytningskommunen afhængigt af udlændingens  

 personlige forhold foretage nedsættelse eller ophør af ydelsen.
Kommunalbestyrelsen skal ved afgørelsen efter § 32 af, hvorvidt og i  

 hvilket omfang introduktionsydelsen skal nedsættes eller ophøre, blandt andet  

 lægge vægt på oplysninger om grunden til, at den pågældende udlænding er  

 flyttet til kommunen, selv om kommunalbestyrelsen ikke har godkendt at  

 overtage ansvaret for introduktionsprogrammet, og på oplysninger om behovet  

 for fortsat at modtage introduktionsydelse.
For personer, der har større  

 eller mindre sociale problemer, skal kommunen være opmærksom på årsagerne til  

 vedkommendes valg af flytning.
Dette gælder særligt i forhold til svagt  

 stillede grupper, stofmisbrugere og svært belastede unge.
 Det er en betingelse for at træffe beslutning om ophør af  

 introduktionsydelse, at det står åbent for den pågældende udlænding at flytte  

 tilbage til den kommune, hvorfra udlændingen er flyttet, og genoptage  

 introduktionsprogrammet der.
 I øvrigt forudsættes det, at kommunalbestyrelsen følger de samme  

 principper som ved administrationen af bestemmelserne i lov om aktiv  

 socialpolitik om nedsættelse eller ophør af hjælp til forsørgelse ved  

 udeblivelse eller afvisning, jf. lov om aktiv socialpolitik §§ 39 og 41.
 Bestemmelsen omfatter alene udlændinge, der deltager i  

 introduktionsprogrammet, og ikke udlændinge, som efter § 16 ikke er tilbudt  

 et introduktionsprogram, eller som kommunen har skønnet ikke at have behov  

 herfor, jf. § 20, stk. 2, § 21, stk. 4, og § 23, stk. 8.
 Der henvises i øvrigt til afsnit 3 i de almindelige bemærkninger om  

 forholdet til internationale konventioner.
Til § 33 Efter bestemmelsen kan kommunalbestyrelsen yde løbende hjælp til rimeligt  

 begrundede udgifter til forsørgelse til udlændinge, der ikke er berettiget  

 til introduktionsydelse, fordi den pågældendes opholdstilladelse er betinget  

 af, at en herboende person har påtaget sig forsørgelsen samt godtgjort at  

 være i stand hertil, jf. § 25, stk. 4, men som efter de øvrige bestemmelser i  

 kapitel 5 er berettiget til introduktionsydelse, såfremt det må udelukkes, at  

 den person, der har ansvaret for forsørgelsen, opfylder sine forpligtelser.
 Bestemmelsen er indsat med henblik på at sikre, at en familiesammenført  

 udlænding, hvis opholdstilladelse er betinget af, at en herboende person  

 forsørger den pågældende, modtager hjælp til forsørgelse i den periode, der  

 forløber indtil Udlændingestyrelsen har truffet afgørelse om eventuel  

 inddragelse af opholdstilladelsen, hvis det efter ankomsten til Danmark viser  

 sig, at den herboende person ikke kan eller vil forsørge den pågældende.
Til § 34 Lovforslagets § 34 angår hjælp til udgifter ved deltagelse i  

 introduktionsprogrammer.
Kommunalbestyrelsen kan efter bestemmelsen yde  

 udlændinge omfattet af lovforslaget hjælp til dokumenterede og rimelige  

 udgifter i forbindelse med deltagelsen i introduktionsprogrammet, herunder  

 deltagerudgifter, transport, arbejdsredskaber og værktøj, arbejdsbeklædning  

 og undervisningsmateriale.
Der findes ikke en tilsvarende bestemmelse i lov om aktiv socialpolitik.  

 Bestemmelsen afspejler imidlertid princippet om godtgørelse under aktivering  

 i lov om aktiv socialpolitik § 38. I lov om aktiv socialpolitik § 38 er der  

 dog indsat et maksimum for godtgørelsesbeløbet.
Dette er ikke tilfældet i  

 lovforslaget.
 Endvidere vil der efter den praksis, der knytter sig til godtgørelse under  

 aktivering efter den sociale lovgivning, kunne udbetales godtgørelse for  

 transport og arbejdstøj o.l., mens det efter lovforslagets § 36 fremgår  

 direkte af lovteksten, at der tillige kan ydes godtgørelse til udgifter til  

 deltagerudgifter, arbejdsredskaber, værktøj og undervisningsmateriale.
Til §§ 35-39 §§ 35-39 er i det væsentlige en overførelse af kapitel 10 i lov om aktiv  

 socialpolitik samt denne lovs § 78.
 Lovforslagets §§ 36, 37 og 38 om hjælp til udgifter til sygebehandling  

 m.v. og særlig hjælp vedrørende børn svarer til lov om aktiv socialpolitik §§  

 82, 83 og 84.
Lovforslagets § 39, stk. 1 og stk. 4, om hjælp til flytning svarer til lov  

 om aktiv socialpolitik § 85. Efter lovforslagets § 39, stk. 2, ydes hjælpen  

 af den kommune, ansøgeren fraflytter.
Det samme er tilfældet efter lov om  

 aktiv socialpolitik.
I lov om aktiv socialpolitik fremgår dette dog ikke  

 direkte af lovteksten.
Efter lovforslagets § 39, stk. 3, er det en betingelse for hjælp til  

 flytning, at kommunalbestyrelsen i tilflytningskommunen har godkendt at  

 overtage ansvaret for introduktionsprogrammet.
Det følger af lovforslagets §  

 18, stk. 1, at en udlænding, der deltager i et introduktionsprogram, kan  

 fortsætte sit introduktionsprogram i en anden kommune, hvis  

 kommunalbestyrelsen i denne kommune godkender dette.
Der er ikke en  

 tilsvarende bestemmelse i lov om aktiv socialpolitik.
Til §§ 40-41 Bestemmelserne angiver, at reglerne om udbetaling af hjælp samt reglerne  

 om tilbagebetaling af sociale ydelser i henholdsvis i kapitel 11 og 12 i lov  

 om aktiv socialpolitik finder tilsvarende anvendelse for ydelser udbetalt i  

 medfør af kapitel 5 og 6 i integrationsloven.
Der vil kunne ydes introduktionsydelse med tilbagebetalingspligt i samme  

 omfang som efter kapitel 12 i lov om aktiv socialpolitik.
Kommunalbestyrelsen  

 vil for eksempel kunne stille krav om tilbagebetaling af hjælpen, hvis den må  

 yde hjælp, fordi modtageren eller ægtefællen har nægtet at tage imod et  

 rimeligt tilbud om arbejde, aktivering eller andre beskæftigelsesfremmende  

 foranstaltninger som led i introduktionsprogrammet.
Hvis tilbuddet fortsat  

 står åbent og er rimeligt, kan kommunen dog ikke udbetale hjælp, fordi den  

 pågældende på den måde ikke opfylder betingelserne for hjælpen.  

 Kommunalbestyrelsen vil heller ikke kunne stille krav om tilbagebetaling af  

 hjælpen, hvis udlændingen er flyttet til en anden kommune, og  

 kommunalbestyrelsen i denne kommune har vurderet, at der ikke er særlige  

 grunde til at fortsætte introduktionsydelsen, og der efter udlændingens  

 personlige forhold skal ske nedsættelse eller ophør af hjælpen.
 Det er imidlertid en betingelse i de nævnte situationer, at det tilbud om  

 arbejde m.v., som udlændingen ikke ønsker at modtage, er rimeligt, jf.  

 bemærkningerne til § 31, og at udlændingens personlige forhold og sociale  

 problemer ikke taler imod en nedsættelse eller ophør af hjælpen i forbindelse  

 med flytning, jf. bemærkningerne til § 32. Det forudsættes, at den enkelte  

 kommunalbestyrelse foretager en konkret og individuel vurdering heraf.
Til §§ 42-44 Efter § 42, stk. 1, skal der oprettes intergrationsråd i kommuner, hvor  

 flere end 50 personer over 18 år i fællesskab fremsætter skriftlig anmodning  

 herom.
Efter stk. 2 kan integrationsrådene afgive vejledende udtalelser om den  

 almindelige integrationsindsats i kommunen og om de introduktionsprogrammer,  

 der tilbydes af kommunalbestyrelsen.
Udtalelserne offentliggøres.
Efter stk. 3 skal integrationsrådene bestå af mindst syv medlemmer med  

 bopæl i kommunen.
Medlemmerne udpeges af kommunalbestyrelsen.
Efter stk. 4 fastsættes medlemstallet af kommunalbestyrelsen.
Medlemmerne  

 udpeges blandt medlemmer af lokale flygtninge- og indvandrerforeninger eller  

 andre tilsvarende personer i kommunen.
Herudover udpeges der medlemmer blandt  

 personer med tilknytning til arbejdsmarkedets parter, skolebestyrelser og  

 lokale foreninger i kommunen.
Kommunalbestyrelsen kan endvidere udpege et  

 eller flere medlemmer af rådet som repræsentanter for kommunen.
Der sikres  

 herved mulighed for, at der ved sammensætningen af integrationsrådene kan  

 tages størst muligt hensyn til de særlige forhold, som gør sig gældende i de  

 enkelte kommuner, og at rådene vil være i besiddelse af den nødvendige  

 ekspertise og faglige viden.
Kommunalbestyrelsen vil således blandt andet få  

 mulighed for at udpege medlemmer, der repræsenterer lokale idrætsforeninger  

 eller kulturelle foreninger.
 Efter stk. 5 skal kommunalbestyrelsen drage omsorg for  

 sekretariatsbetjeningen af integrationsrådet.
 Efter stk. 6 fastsætter kommunalbestyrelsen en forretningsorden på  

 baggrund af en standardforretningsorden, der udarbejdes af  

 indenrigsministeren.
De medlemmer, der vælges efter § 43, stk. 2, er personligt valgte.
Der  

 kræves således ikke indstilling fra bestyrelsen i den flygtninge- eller  

 indvandrerforening, den pågældende er medlem af, eller fra det lokale  

 integrationsråd.
 Rådet for Etniske Minoriteter, der oprettes i medfør af bestemmelsen,  

 erstatter det eksisterende Rådet for Etniske Minoriteter (tidligere  

 Indvandrerrådet), der i dag rådgiver regeringen om indvandrer- og  

 flygtningepolitiske spørgsmål.
 § 44, stk. 1, fastsætter, at valgmåden for Repræsentantskabet for Rådet  

 for Etniske Minoriteters valg af medlemmer til Rådet for Etniske Minoriteter  

 sker efter reglerne om forholdstalsvalg i lov om kommunernes styrelse § 24,  

 stk. 3. Valgmåden for det enkelte integrationsråds valg af medlemmer til  

 Repræsentantskabet for Rådet for Etniske Minoriteter, jf. § 43, stk. 2, og  

 for Rådet for Etniske Minoriteters valg af formand og næstformand, jf. § 44,  

 stk. 2, kan fastlægges i forretningsordenen.
Til kapitel 9 Med lovforslaget omlægges finansieringen af integrationsindsatsen for  

 nyankomne udlændinge, så kommunerne får en øget tilskyndelse til at fremrykke  

 og styrke integrationsindsatsen.
Kommunens udgifter til aktivering og danskundervisning dækkes fuldt ud af  

 de statslige aktiveringstilskud.
Kommunen vil således ikke have udgifter  

 forbundet med at aktivere udlændinge i introduktionsprogrammet.
Kommunens udgifter til introduktionsydelse refunderes med 75 pct.
De  

 resterende 25 pct. indgår i fastsættelsen af grundtilskuddet, således at  

 kommunerne får dækket de gennemsnitlige udgifter til forsørgelse i den første  

 tre års-periode.
Grundtilskuddet forudsættes ydet pr. nyankommen voksen  

 udlænding, uanset om udlændingen modtager introduktionsydelse.
Kommunen vil  

 derfor få en direkte økonomisk tilskyndelse til en hurtig og effektiv  

 indsats, der hjælper den enkelte udlænding til selvforsørgelse.
 Hvis udlændingen ikke kommer i arbejde inden udløbet af tre års-perioden,  

 skal kommunen betale den højere kontanthjælp med en lavere refusionsprocent  

 efter de almindelige refusionsregler.
Tilskudsbeløbene er fastsat med udgangspunkt i modelberegninger.
I  

 forbindelse med forhandlingerne med de kommunale parter om de økonomiske  

 konsekvenser af lovforslaget vil der skulle foretages en nærmere validering  

 af grundlaget for fastsættelsen af tilskudsbeløbene, herunder fordelingen  

 mellem de enkelte tilskudstyper.
Til § 45 Det foreslås, at staten refunderer kommunernes udgifter til  

 introduktionsydelse med 75 pct. i den 3-årige introduktionsperiode for  

 nyankomne udlændinge.
De resterende 25 pct. af udgifterne til forsørgelse  

 dækkes gennem grundtilskuddet til kommunerne.
Grundtilskuddet ydes, uanset om  

 udlændingen er blevet selvforsørgende eller forsørges af andre.  

 Grundtilskuddet ydes til de udlændinge, der efter § 16 tilbydes et  

 introduktionsprogram, d.v.s. udlændinge over 18 år omfattet af §§ 54-56 og  

 mindreårige uledsagede asylansøgere, jf. § 16, stk. 5.
Efter en periode på maksimalt tre år ophører introduktionsydelsen.
Hvis  

 udlændingen herefter har behov for sociale ydelser, gælder de almindelige  

 bestemmelser i den sociale lovgivning.
Staten refunderer i den efterfølgende  

 periode kommunernes udgifter til forsørgelse efter lov om aktiv social  

 politik med 50 pct. svarende til den generelle refusionsprocent.
For at sikre  

 kommunerne mod væsentlige merudgifter udbetales i den efterfølgende 3-årige  

 periode et tilskud vedrørende sociale merudgifter til udlændinge.
Grundtilskuddet er beregnet dels til dækning af kommunernes generelle  

 udgifter til modtagelse af udlændinge, herunder til flytning til kommunen,  

 dels til dækning af 25 pct. af den gennemsnitlige udgift til  

 introduktionsydelse.
Den del af tilskuddet, der vedrører modtagelse af  

 udlændinge, er beregnet til 1.900 kr. pr. måned svarende til den  

 gennemsnitlige enhedsudgift pr. person til boligplacering, midlertidig  

 indkvartering, socialt arbejde, tolkning m.m.
Herudover kompenseres gennem  

 grundtilskuddet for de resterende 25 pct. af kommunernes udgifter til  

 forsørgelse af udlændinge.
Denne del udgør 1.500 kr. pr. måned pr. udlænding.  

 I alt udgør grundtilskuddet i den 3-årige introduktionsperiode således 3.400  

 kr. pr. måned.
Grundtilskuddet efter den 3-årige introduktionsperiode er  

 fastsat, således at der heri ligger en aftrapning i forhold til  

 grundtilskuddet i den første 3-års periode.
Tilskuddet fastsættes til 2.900  

 kr., 1.950 kr. og 950 kr. pr. måned i henholdsvis det første, det andet og  

 tredje år efter udløbet af introduktionsperioden.
 Den særlige ordning vedrørende de i stk. 3 omhandlede personer er  

 begrundet i, at staten afholder hele udgiften til introduktionsydelse til  

 disse.
 Det foreslås, at staten yder et tilskud på 5.200 kr. pr. måned for  

 udlændinge, der deltager i det samlede introduktionsprogram, et tilskud på  

 3.300 kr. pr. måned for udlændinge, der alene deltager i danskundervisning og  

 kurset i samfundsforståelse i introduktionsprogrammet, og et tilskud på 950  

 kr. pr. måned for udlændinge, der alene modtager særskilt tilrettelagt  

 danskundervisning efter § 22.
Tilskuddet på 5.200 kr. pr. måned for udlændinge, der deltager i det  

 samlede introduktionsprogram, udbetales ved et aktivitetsomfang på  

 gennemsnitligt mindst 30 timer om ugen inden for en måned.
Tilskuddet på  

 3.300 kr. pr. måned for udlændinge, der alene deltager i danskundervisning og  

 kurset i samfundsforståelse, udbetales under forudsætning af et  

 aktivitetsomfang på gennemsnitligt mindst 18 timer om ugen inden for en  

 måned.
Tilskuddet udbetales tillige, hvis den pågældende udlænding af  

 sprogcenteret er visiteret til særligt tilrettelagt undervisning, herunder  

 alfabetiseringsundervisning, på gennemsnitligt mindst 12 timer om ugen inden  

 for en måned.
Endelig gælder, at tilskuddet på 950 kr. pr. måned for  

 udlændinge, der alene modtager særskilt tilrettelagt undervisning efter § 22,  

 udbetales under forudsætning af et aktivitetsomfang på gennemsnitligt mindst  

 5 timer om ugen inden for en måned.
Tilskuddet på 5.200 kr. pr. måned vil i særlige tilfælde kunne udbetales  

 ved et aktivitetsomfang, der er mindre end 30 timer om ugen i gennemsnit.  

 Dette gælder for udlændinge, som kommunalbestyrelsen helt eller delvist har  

 undladt at tilbyde kursus i samfundsforståelse, danskundervisning eller  

 aktivering, jf. § 20, stk. 2, § 21, stk. 4, og § 23, stk. 8. Det skal fremgå  

 af en lægeerklæring eller en psykologerklæring, at den pågældende ikke kan  

 deltage i et fuldt introduktionsprogram på grund af særlige forhold.
Dette  

 kan eksempelvis være fysisk og psykisk handicappede, torturofre og stærkt  

 traumatiserede flygtninge.
Tilskuddet kan kun udbetales under forudsætning af  

 et tilbudt aktivitetsomfang på mindst 20 timer om ugen i gennemsnit inden for  

 en måned.
Udlændinge, der tilbydes aktiviteter i mindre end 20 timer om ugen  

 i gennemsnit, vil ikke udløse tilskuddet på 5.200 kr .
Til §§ 46-47 Bestemmelsen i § 46 svarer til lignende bestemmelser i lov om aktiv  

 socialpolitik og præciserer den nuværende retstilstand, hvorefter der ydes  

 forskud på refusion.
Tilskud - grundtilskud og tilskud til undervisning og  

 aktivering - afregnes i forbindelse med de månedlige forskudsindbetalinger  

 fra staten af kommunal indkomstskat m.v.
Refusionen vil blive udbetalt  

 forskudsmæssigt, således at beløbet er til kommunens disposition senest den  

 næstsidste bankdag i måneden.
 Med bestemmelsen i § 47 får indenrigsministeren hjemmel til at fastsætte  

 nærmere regler om anvisning af refusion og tilskud efter § 45 og regler om  

 kommunernes regnskabsaflæggelse og revision.
Indenrigsministeren vil forhandle den nærmere administrative  

 tilrettelæggelse af refusions- og tilskudsordningen med Kommunernes  

 Landsforening, således at udbetalingen for eksempel sker på basis af  

 forskudsanmeldelser fra kommunerne.
Administrationen skal i øvrigt  

 tilrettelægges, så den opfylder revisionens krav til dokumentation af  

 udgifter og gennemførte aktiviteter.
Til § 48 Bestemmelsen angiver, at de beløb, der er anført i § 27, stk. 1, § 29 og §  

 45, stk. 5-9 og § 59, stk. 3-4, er fastsat i 1998-niveau og reguleres een  

 gang årligt den 1. januar fra og med 1999 med satsreguleringsprocenten efter  

 lov om en satsreguleringsprocent.
 De anførte beløb reguleres første gang i forbindelse med lovens  

 ikrafttræden den 1. januar 1999.
Til §§ 49-50 § 49, stk. 1, svarer indholdsmæssigt til § 10, stk. 1, i lov om  

 retssikkerhed og administration på det sociale område.
 § 49, stk. 2, svarer indholdsmæssigt til § 11, stk. 1, i lov om  

 retssikkerhed og administration på det sociale område.
 § 49, stk. 3, svarer indholdsmæssigt til § 10, stk. 3, og § 11, stk. 2, i  

 lov om retssikkerhed og administration på det sociale område.
 § 50, stk. 1, svarer indholdsmæssigt til § 12, stk. 1, i lov om  

 retssikkerhed og administration på det sociale område.
 § 50, stk. 2, svarer indholdsmæssigt til § 12, stk. 3, i lov om  

 retssikkerhed og administration på det sociale område.
 § 50, stk. 3, svarer indholdsmæssigt til § 10, stk. 3, i lov om  

 retssikkerhed og administration på det sociale område.
 § 50, stk. 4, svarer indholdsmæssigt til § 12, stk. 2, i lov om  

 retssikkerhed og administration på det sociale område.
 § 50, stk. 5, svarer indholdsmæssigt til § 12, stk. 4, i lov om  

 retssikkerhed og administration på det sociale område.
Til § 51 Den integrationsansvarlige kommune, som Udlændingestyrelsen efter stk. 1  

 og 2 er berettiget til at videregive oplysninger til, kan for eksempel være  

 den kommune, hvor den herboende reference til en familiesammenført udlænding  

 bor eller opholder sig.
Til § 52 Til brug for Udlændingestyrelsens afgørelse om meddelelse af  

 tidsubegrænset opholdstilladelse, jf. udlændingelovens § 11, stk. 5, afgiver  

 kommunalbestyrelsen efter anmodning fra Udlændingestyrelsen en udtalelse om,  

 hvorvidt den pågældende udlænding har fulgt det tilbudte  

 introduktionsprogram, jf. kapitel 4, og eventuelle andre tilbudte  

 integrationsmæssige tiltag.
Til § 53 Af retssikkerhedsmæssige grunde er der i stk. 2 givet en udlænding adgang  

 til at indbringe kommunalbestyrelsens afgørelser for det sociale nævn i  

 overensstemmelse med de almindelige regler på det sociale område.
 Det er ligeledes af retssikkerhedsmæssige grunde særskilt i stk. 3  

 bestemt, at kommunalbestyrelsens udtalelse til brug for Udlændingestyrelsens  

 afgørelse om meddelelse af tidsubegrænset opholdstilladelse kan indbringes  

 for det sociale nævn.
Til § 54 Bestemmelsen definerer lovens anvendelse af begrebet flygtninge m.v. som  

 udlændinge, der har fået opholdstilladelse efter §§ 7 og 8, § 9, stk. 2, nr.  

 2, § 9, stk. 2, nr. 4, under visse nærmere betingelser, § 9, stk. 2, nr. 5 og  

 § 9, stk. 2, nr. 6.
 Udlændingelovens §§ 7-8 omfatter spontane asylansøgere og asylansøgere i  

 udlandet, der er meddelt flygtningestatus, samt kvoteflygtninge .
 Udlændingelovens § 9, stk. 2, nr. 2, omfatter personer, der er meddelt  

 humanitær opholdstilladelse.
 Udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter § 9, stk. 2, nr. 2, omfatter personer, der efter at  

 have haft humanitær opholdstilladelse i en periode, bliver meddelt  

 opholdstilladelse af særlige grunde.
 Udlændingelovens § 9, stk. 2, nr. 4, når tilladelsen er meddelt en  

 udlænding, der har indgivet ansøgning om opholdstilladelse efter § 7,  

 omfatter blandt andet personer, der er meddelt opholdstilladelse som følge af  

 udsendelseshindringer, eller fordi de er mindreårige uledsagede asylansøgere.
 Udlændingelovens § 9, stk. 2, nr. 5, omfatter de bosniske krigsflygtninge,  

 der ikke opfylder betingelserne for at få flygtningestatus, men i stedet er  

 meddelt midlertidig opholdstilladelse.
 Udlændingelovens § 9, stk. 2, nr. 6, omfatter personer fra  

 Forbundsrepublikken Jugoslavien (Serbien-Montenegro), der har ansøgt om asyl  

 inden den 11. oktober 1995 og har fået endeligt afslag på asyl, men som for  

 tiden ikke kan indrejse i hjemlandet.
 Der henvises i øvrigt til bemærkningerne til § 2.
Til § 55 Bestemmelsen definerer lovens anvendelse af begrebet familiesammenførte  

 udlændinge til flygtninge.
 Der henvises til bemærkningerne til § 2.
Til § 56 Bestemmelsen definerer lovens anvendelse af begrebet andre  

 familiesammenførte udlændinge.
 Der henvises til bemærkningerne til § 2.
Til § 57 Bestemmelsen indebærer for eksempel, at en familiesammenført udlænding,  

 der efterfølgende søger om og opnår asyl, ikke skal boligplaceres som andre  

 flygtninge, og at den pågældendes introduktionsperiode løber fra det i § 4,  

 stk. 3, angivne tidspunkt.
Til § 58 Efter § 58, stk. 2, træder §§ 6,7,8 og 9, om boligplacering m.v., i kraft  

 dagen efter bekendtgørelsen i lovtidende.
Det forudsættes, at  

 Udlændingestyrelsen snarest herefter fastsætter landstallet og amtskvoterne  

 for 1999 i medfør af § 6 og § 7.
Til § 59 Efter bestemmelsen overtager kommunerne ved lovens ikrafttræden ansvaret  

 for den resterende del af den integrationsperiode for flygtninge på 18  

 måneder, der hidtil er blevet varetaget af Dansk Flygtningehjælp.
Kommunerne modtager i den forbindelse et tilskud på 2.250 kr. pr. måned  

 til dækning af udgifter til boligplacering, social rådgivning, vejledning,  

 tolkning m.v.
Tilskuddet svarer til det nuværende tilskud til kommunerne ved  

 overtagelse af ansvaret for integrationsindsatsen fra Dansk Flygtningehjælp  

 inden udløbet af de 18 måneder.
Hertil ydes et tilskud på 1.400 kr. pr. måned  

 ved gennemførelse af aktiveringstilbud til den enkelte udlænding med mindst  

 35 timer om måneden.
 Henvisningen i forslagets § 59, stk. 2, til lov om social bistand skyldes,  

 at det ikke kan udelukkes, at en udlænding på tidspunktet for lovens  

 ikrafttræden modtager hjælp i medfør af lov om social bistand, jf.  

 overgangsbestemmelserne i kapitel 16 i lov om aktiv socialpolitik.
Til §§ 60-66 Bestemmelserne opregner en række love og bestemmelser, som ophæves eller  

 ændres som konsekvens af loven.
Til § 62 Den kommunale budgetgaranti medfører, at det kommunale bloktilskud  

 reguleres for kommunale mer- eller mindreudgifter som følge af ændringer i  

 kommunernes reale udgifter til kontanthjælp, orlovsydelse til  

 kontanthjælpsmodtagere, ungdomsydelse, kommunal aktivering, førtidspension og  

 erhvervsgrunduddannelse i tilskudsåret.
Der foretages en teknisk tilpasning af bestemmelserne om opgørelse af  

 budgetgarantien, således at kommunernes samlede nettoudgifter til  

 introduktionsydelse, danskundervisning og aktivering efter integrationsloven  

 ligeledes indgår i opgørelsen af den kommunale budgetgaranti.
Nettoudgifterne  

 opgøres som de kommunale udgifter til introduktionsydelse, danskundervisning  

 og aktivering fratrukket statslig refusion, andel af grundtilskud efter § 45,  

 stk. 5, som vedrører introduktionsydelse, aftrapningstilskuddet efter § 45,  

 stk. 9, samt tilskud til aktivering og undervisning.
I opgørelsen af den  

 kommunale budgetgaranti indgår endvidere tilskud efter § 59, stk. 4, som  

 vedrører aktivering af allerede ankomne flygtninge, der overgår fra Dansk  

 Flygtningehjælp til kommunerne.
 Inddragelsen af de kommunale nettoudgifter på disse områder sker som  

 konsekvens af, at disse udgifter i vidt omfang erstatter udgiftstyper, der  

 allerede indgår i budgetgarantien.
I forhold til det kommunale tilskuds- og udligningssystem er der i dag tre  

 særlige udligningsordninger, der skal sikre en udjævning af kommunernes  

 udgifter i forbindelse med udlændinge.
En af disse ordninger vedrører sociale  

 udgifter til flygtninge.
Med den ændrede finansiering vedrørende udlændinge vil der ikke længere  

 være behov for en »mellemkommunal« udligning af de kommunale  

 sociale udgifter til flygtninge, idet disse udgifter finansieres via  

 henholdsvis refusion og det foreslåede »grundtilskud«.
Denne  

 udligningsordning kan derfor afskaffes for nyankomne flygtninge.
 For flygtninge, der har fået opholdstilladelse før 1. januar 1999, følger  

 den kommunale finansiering imidlertid de hidtidige regler.  

 Udligningsordningen vedrørende sociale udgifter til flygtninge opretholdes  

 derfor for de flygtninge, der har fået opholdstilladelse før 1. januar 1999.
Med lovforslaget afskaffes en række af de hidtidige refusionssatser  

 vedrørende flygtninge og erstattes af nye tilskudssystemer.
For at modvirke  

 byrdefordelingsmæssige forskydninger herved ændres samtidig i de særlige  

 udligningsordninger vedrørende udlændinge, jf. nr. 2-4. Der foreslås således  

 følgende tilpasning af de beløbssatser, som indgår i udligningsordningerne  

 vedrørende sociale udgifter til flygtninge.
 1) Stigningen skyldes den foreslåede nedsættelse af refusion fra 75% pct.  

 til 50%. Herudover er merudgifter vedrørende flygtningebørn - inkl.  

 merudgifter som følge af bortfald af refusion for dagtilbud for børn - af  

 forenklingsmæssige årsager medtaget under antal flygtninge i alt.
 2) Merudgifter vedrørende flygtningebørn er indregnet under flygtninge i  

 alt, jf. note 1.
Flygtninge, der har fået opholdstilladelse før 1. januar 1999, er ikke  

 omfattet af den foreslåede introduktionsydelse, men vil modtage kontanthjælp  

 efter hidtidige regler.
Udligningsordningen vedrørende sociale udgifter til  

 flygtninge er afpasset herefter.
Det præciseres således, at  

 udligningsordningen vedrørende sociale udgifter til flygtninge alene omfatter  

 flygtninge, der har fået opholdstilladelse før 1. januar 1999.
 Der foretages endvidere en redaktionel opdatering af det nuværende  

 tilskudsbeløb vedrørende udgifter til asylansøgere til 1998 prisniveau, jf.  

 nr. 5.
 Ved nr. 6 fastsættes det, at det oven for nævnte tilskudsbeløb skal  

 reguleres årligt efter lov om en satsreguleringsprocent.
Til §§ 60, nr. 3, § 64 og § 65 Hensigten med disse bestemmelser er dels at skabe samme vilkår for  

 indvandrere som for flygtninge, dels at indrette finansieringssystemet på en  

 ny måde, således at kommunerne får stærke incitamenter til en god  

 integrationsindsats.
En række af de nuværende særlige refusionsregler  

 vedrørende flygtninge foreslås derfor afskaffet og erstattet af reglerne i  

 dette lovforslag.
I lov om aktiv socialpolitik og lov om social service er i dag fastsat  

 særlige regler for refusion af kommunernes udgifter til flygtninge.
De  

 særlige refusionsregler indebærer, at staten dækker 100 pct. af kommunernes  

 udgifter til særlige foranstaltninger for børn og unge, til kontanthjælp, til  

 forsørgelsesydelser under tilbud om aktivering, til revalidering og til hjælp  

 i særlige tilfælde i de første 1 1/2 år efter datoen for opholdstilladelsen.  

 De næste 5 år dækker staten 75 pct. af kommunernes udgifter.
Efter perioden  

 med de første 6 1/2 år efter datoen for opholdstilladelse følger  

 finansieringen af udgifterne til flygtninge de generelle regler, således at  

 kommunernes udgifter refunderes af staten med 50 pct.
De særlige refusionsregler indebærer endvidere, at kommunernes udgifter  

 til service- og institutionsydelser refunderes med 75 pct. i hele 6 1/2  

 års-perioden.
Herefter gælder de generelle finansieringsregler, således at  

 der er fuld kommunal egenfinansiering.
For to grupper af flygtninge refunderes udgifterne dog fuldt ud, og  

 refusionen er ikke begrænset til 6 1/2 år.
Den ene gruppe er flygtninge med  

 vidtgående handicap, som inden for de første 12 måneder efter datoen for  

 opholdstilladelse anbringes i døgnophold på institution, bofællesskab eller  

 familiepleje.
Dette gælder, så længe flygtningen ikke har klaret sig selv i  

 en sammenhængende periode på to år.
Den anden gruppe er uledsagede  

 flygtningebørn, indtil det enkelte barn er fyldt 18 år, eller forældrene får  

 lovligt ophold her i landet.
De særlige refusionsregler i lov om individuel boligstøtte indebærer, at  

 kommunernes udgifter til boligsikring og boligydelse til pensionister dækkes  

 med 100 pct. de første 6 1/2 år efter datoen for opholdstilladelsen.
Herefter  

 gælder de generelle finansieringsregler, hvorefter kommunernes udgifter til  

 boligsikring og boligydelse refunderes af staten med henholdsvis 50 og 75  

 pct.
Efter forslaget skal den højere refusion vedrørende forsørgelsesydelser  

 til flygtninge efter 1 1/2 års ophold og udgifter til boligstøtte nedsættes  

 til den generelle refusionssats, ligesom refusionen for udgifter til social  

 service og institutioner for flygtninge helt bortfalder.
Dog bibeholdes de  

 særlige refusionsregler for handicappede og uledsagede flygtningebørn.
Til § 65, nr. 5, og § 66 Ved lov nr. 464 af 30. juni 1993 om ændring af lov om social bistand, lov  

 om social pension og udlændingeloven (Hjælp til frivillig repatriering) blev  

 der gennemført en permanent ordning med bistand til flygtninge m.fl., der  

 tager ophold i deres hjemland eller tidligere opholdsland.
Loven indeholder  

 tre elementer:
 1) En regulering gennem ændring af bistandsloven af den  

 repatrieringshjælp, der kan ydes.
 2) En ændring af lov om social pension, hvorved der fastlægges, i hvilket  

 omfang optjent folkepension kan medtages ved tilbagevenden til hjemlandet  

 eller det tidligere opholdsland.
 3) En ændring af udlændingeloven, hvorved der fastlægges en tidsmæssig  

 begrænset ret til at fortryde repatrieringen og bevare opholdstilladelsen i  

 Danmark.
Efter lovens § 4, stk. 2, skal indenrigsministeren fremsætte forslag for  

 Folketinget til revision af loven inden udgangen af folketingsåret 1997-98. I  

 bemærkningerne til bestemmelsen er det anført, at det må anses for  

 hensigtsmæssigt, at ordningen tages op til vurdering efter en periode, i  

 hvilken forbindelse der blandt andet bør ses på, om muligheden for at  

 fortryde repatrieringen har ført til, at mange personer, der har modtaget  

 repatrieringshjælp, er vendt tilbage til Danmark.
Det er endvidere anført, at  

 også spørgsmålet om en eventuel udvidelse af den personkreds, der er omfattet  

 af ordningen, bør overvejes, og at der endvidere bør ske en vurdering af  

 erfaringerne med at erstatte den kontante etableringshjælp til en person med  

 et tilbud om arbejde med henblik på i højere grad at kombinere  

 repatrieringshjælp og bistandsprogrammer.
Det er endeligt anført, at det ikke  

 kan udelukkes, at der vil blive behov for en justering af reglerne med  

 henblik på samordning med reglerne i andre lande, herunder de nordiske lande.
 Der er efterfølgende ved lov nr. 34 af 18. januar 1995 og lov nr. 290 af  

 24. april 1996 sket en udvidelse af den personkreds, der er omfattet af  

 reglerne i lov om social bistand, således at reglerne nu også omfatter  

 udlændinge, der er meddelt opholdstilladelse efter udlændingelovens § 9, stk.  

 2, nr. 5 og 6 (udlændinge fra det tidligere Jugoslavien m.v. og udlændinge  

 fra Forbundsrepublikken Jugoslavien (Serbien-Montenegro)) samt indvandrere.  

 Reglerne i lov om social bistand er i øvrigt i uændret form overført til lov  

 om aktiv socialpolitik, jf. §§ 86 og 87 i lov nr. 455 af 10. juni 1997. Der  

 er endvidere indsat en bestemmelse i udlændingelovens § 17 a, stk. 2, således  

 at fortrydelsesretten til udlændinge fra det tidligere Jugoslavien udgør tre  

 måneder mod seks måneder for andre persongrupper.
 Ved § 42, stk. 5, i lov nr. 980 af 17. december 1997 om ændring af lov om  

 arbejdsmarkedstillægspension, lov om orlov, lov om arbejdsmarkedsuddannelser  

 og forskellige andre love ophæves lov om social pension, jf.  

 lovbekendtgørelse nr. 110 af 26. februar 1996, den 1. juli 1998.
 Revisonsbestemmelsen i lov nr. 464 af 30. juni 1993 bortfalder som følge  

 heraf samme dato, for så vidt angår revisionen af repatrieringsbestemmelserne  

 i lov om social bistand.
Med henblik på at kunne iværksætte yderligere undersøgelser i relation til  

 virkningen af den gældende repatrieringsordning samt af behovet for ændringer  

 som følge af nærværende forslag, foreslås det i § 65, nr. 5, at der i lov om  

 aktiv socialpolitik indsættes en ny revisonsbestemmelse.
Efter bestemmelsen  

 påhviler det indenrigsministeren at fremsætte forslag til revision af  

 repatrieringsbestemmelserne i lov om aktiv socialpolitik §§ 86 og 87 for  

 Folketinget inden udgangen af folketingsåret 1998-99. Revisionsbestemmelsen  

 angår således alene de centrale repatrieringsbestemmelser i lov om aktiv  

 socialpolitik.
Der kan i forbindelse med revisionen tillige foretages en  

 vurdering af andre bestemmelser, der har tilknytning til  

 repatrieringsordningen, herunder af § 3 a i lov om social pension og § 17 a i  

 udlændingeloven.
 Når disse undersøgelser er tilendebragt, er det regeringens hensigt at  

 fremsætte et samlet forslag til en ny repatrieringslov.
 I § 66 foreslås det, at § 4, stk. 2, i lov nr. 464 af 30. juni 1993 om  

 ændring af lov om social bistand, lov om social pension og udlændingeloven  

 (Hjælp til frivillig repatriering), ophæves.
Til § 67 Bestemmelsen angiver, at loven ikke gælder for Færøerne og Grønland.
Skriftlig fremsættelse (16. april 1998) Indenrigsministeren (Thorkild Simonsen):
 Jeg tillader mig herved for det høje Ting at fremsætte:
 Forslag til lov om integration af udlændinge i Danmark  

 (integrationslov).
(Lovforslag nr.
L 60).
Det fremsatte lovforslag er i alt væsentligt identisk med lovforslag nr.
L  

 155, der blev fremsat den 17. december 1997. Der er dog foretaget enkelte  

 ændringer og præciseringer i lovteksten, og bemærkningerne til lovforslaget  

 er generelt blevet uddybet.
Af ændringer i lovteksten kan særligt nævnes, at  

 ikrafttrædelsestidspunktet foreslås fastsat til 1. januar 1999, og at der er  

 medtaget forslag om udskydelse af revisionsforpligtelsen vedrørende  

 repatrieringsordningen til folketingsåret 1998/99.
Med lovforslaget lægges der for første gang op til en samlet regulering af  

 integrationsindsatsen over for udlændinge i Danmark.
Udlændinge, der kommer  

 til Danmark, skal mødes med forventninger og krav, der betyder, at de får ret  

 og pligt til at lære dansk og deltage på arbejdsmarkedet på lige vilkår med  

 andre mennesker.
 Det foreslås derfor, at såvel flygtninge som indvandrere tilbydes et  

 introduktionsprogram af tre års varighed, som løbende skal tilpasses den  

 enkeltes forudsætninger og behov.
Kommunerne skal have det samlede ansvar for introduktionsprogrammet, og  

 kravene til introduktionen er fastlagt i lovforslaget.
Programmet skal  

 indeholde en grundlæggende indføring i danske samfundsforhold og  

 danskundervisning.
Det skal tilbydes alle - også selvforsørgende.
Udlændinge,  

 der ikke kan forsørge sig selv, har endvidere, sålænge dette er tilfældet,  

 krav på at modtage aktiveringstilbud eller tilbud om beskæftigelse som en del  

 af introduktionsprogrammet.
Programmet skal i disse tilfælde tilrettelægges  

 som et heldagsforløb.
Kommunerne skal udarbejde handlingsplaner for den enkeltes  

 integrationsforløb, herunder for danskundervisningen og dennes samspil med  

 den øvrige integrationsindsats.
Udførelsen af bestemte integrationsopgaver  

 kan overlades til en eller flere organisationer eller foreninger m.v.,  

 herunder Dansk Flygtningehjælp, uddannelsesinstitutioner og andre  

 kommunalbestyrelser.
For de erhvervsaktive skal introduktionsprogrammet tage målrettet sigte  

 mod en ansættelse på arbejdsmarkedet eller mod en uddannelse.
Det skal blandt  

 andet opnås ved en bedre indpasning af danskundervisningen i programmet.
Danskundervisningen skal styrkes.
Undervisningen skal påbegyndes tidligere  

 end i dag, og der skal lægges vægt på både omfanget og kvaliteten i  

 undervisningen.
Der skal etableres en formel afslutning af  

 undervisningsforløbet i form af et bevis for aktiv deltagelse i  

 undervisningen.
Undervisningsministeren fremsætter i den forbindelse samtidig  

 et forslag til lov om undervisning i dansk som andetsprog for voksne  

 udlændinge m.fl. og sprogcentre.
Der skal sikres en mere jævn geografisk fordeling af nyankomne udlændinge,  

 og alle kommuner skal være med til at bære ansvaret for  

 integrationsindsatsen.
Fordelingen af udlændinge til  

 førstegangsboligplacering baseres på amtskvoter, der fastsættes af  

 Udlændingestyrelsen.
Inden for amtet fastlægges den indbyrdes fordeling  

 mellem kommunerne ved aftale mellem amtets kommuner.
Den foreslåede ordning  

 bygger således i videst muligt omfang på frivillighed, og amtskvoterne bliver  

 et planlægningsinstrument, der sikrer kommunerne afgørende indflydelse på den  

 lokale fordeling af flygtninge.
Kun hvis kommunerne undtagelsesvist ikke kan  

 nå til enighed, fastlægges den enkelte kommunes kvote af Udlændingestyrelsen.  

 Den konkrete visitering af udlændinge til førstegangsboligplacering foretages  

 ligeledes af Udlændingestyrelsen.
Kommunerne får ansvaret for at fremskaffe passende permanente boliger.
For  

 at kunne løse denne opgave, får kommunerne en række boligpolitiske  

 instrumenter, som giver mulighed for at vælge mellem flere forskellige  

 løsningsmodeller.
Samtidig får kommunerne grundlag for at foretage en  

 langsigtet planlægning.
Hvis en kommune ikke opfylder sin forpligtelse, kan  

 Udlændingestyrelsen på kommunens vegne skaffe boliger til flygtningene.
En vellykket integrationsindsats forudsætter, at indsatsen forankres i  

 lokalsamfundet.
Derfor lægges der vægt på, at der hurtigt foretages en  

 permanent boligplacering.
For at sikre kontinuitet og sammenhæng i forløbet skal udlændingen som  

 udgangspunkt bliver boende i kommunen, så længe introduktionsprogrammet  

 løber.
Derfor kan det få negative konsekvenser for en udlænding i form af  

 begrænsning eller bortfald af introduktionsydelsen, hvis den pågældende  

 flytter til en anden kommune, uden at tilflytningskommunen samtykker i at  

 overtage ansvaret for introduktionsprogrammet.
Nyankomne udlændinge er en særlig gruppe, der efter forslaget skal modtage  

 en særlig kontant ydelse og en omfattende målrettet offentlig indsats i form  

 af indføring i det danske samfund, danskundervisning og foranstaltninger i  

 øvrigt, der muliggør og fremmer indplaceringen på det danske arbejdsmarked og  

 i det danske samfund.
I denne overgangsfase skal udlændinge, der ikke kan  

 forsørge sig selv, modtage en kontant ydelse, indtil de er i stand til at  

 klare sig selv.
Udlændingene vil herudover have ret til supplerende hjælp i  

 særlige tilfælde samt til supplerende sociale ydelser efter den almindelige  

 lovgivning.
I kommuner, hvor flere end 50 borgere over 18 år i fællesskab fremsætter  

 skriftlig anmodning herom, oprettes integrationsråd, der sammensættes af  

 blandt andre medlemmer af lokale flygtninge- og indvandrerforeninger eller  

 andre tilsvarende personer i kommunen.
Rådene drøfter integrationsspørgsmål  

 og kan blandt andet udtale sig om kommunens introduktionsprogrammer.
 De væsentligste ændringer i forhold til gældende ret er, at ikke kun  

 flygtninge, men også indvandrere efter forslaget skal tilbydes en  

 integrationsindsats, at programmets varighed udvides fra 18 måneder til tre  

 år, at ansvaret for integrationsindsatsen samles i kommunerne, og at  

 danskundervisningen udvides betydeligt i forhold til det nuværende niveau.  

 Endelig gives der mulighed for aktivering af personer omfattet af programmet.
 Det foreslås, at loven træder i kraft den 1. januar 1999.
Lovforslaget skønnes at medføre årlige offentlige merudgifter på 310-320  

 mill. kr., når den fulde virkning er indtrådt.
I 1999 skønnes en offentlig  

 merudgift på 20-30 mill. kr.
Der er tale om et udgiftsskøn, der varierer med  

 personkredsens konkrete sammensætning og behov i de enkelte år.
 Med igangsætning allerede i 1998 vil regeringen udmønte den afsatte  

 integrationsreserve på 300 mill. kr. til blandt andet en styrket indsats  

 overfor allerede ankomne udlændinge, danskundervisning af voksne, sent  

 ankomne børn, førskolebørn samt andre integrationsområder.
Bilag 1 A Lov nr. 455 af 10. juni 1997 VI MARGRETHE DEN ANDEN, af Guds Nåde Danmarks Dronning, gør vitterligt:
 Folketinget har vedtaget og Vi ved Vort samtykke stadfæstet følgende lov:
Kapitel 1 Formål og den enkeltes ansvar § 1. Formålet med denne lov er 1) at forebygge, at personer, der har eller kan få vanskeligheder ved at  

 fastholde et arbejde, får behov for hjælp til forsørgelse, og 2) at skabe et økonomisk sikkerhedsnet for enhver, som ikke på anden måde  

 kan skaffe det nødvendige til sig selv og sin familie.
Stk. 2. Formålet med at give hjælp til forsørgelse er at sætte  

 modtageren i stand til at klare sig selv.
Modtageren og ægtefællen skal  

 derfor efter evne udnytte og udvikle deres arbejdsevne, herunder ved at tage  

 imod tilbud om arbejde eller aktivering.
 Stk. 3. Modtageren skal ud fra sine behov og forudsætninger have  

 mulighed for indflydelse og medansvar ved tilrettelæggelsen af hjælpen.
 § 2. Enhver mand og kvinde har i forhold til det offentlige ansvar  

 for at forsørge sig selv, sin ægtefælle og sine børn under 18 år.
 Stk. 2. Ansvaret for at forsørge en ægtefælle ophører ved  

 separation eller skilsmisse.
 Stk. 3. Ansvaret for at forsørge et barn ophører, hvis barnet selv  

 har ansvar for at forsørge en ægtefælle eller et barn.
 Stk. 4. Kommunen giver uafhængigt af forældrenes  

 forsørgelsesansvar hjælp til en gravid datter under 18 år til dækning af de  

 behov, der er en følge af graviditeten.
Kapitel 2 Statsborgerskab og bopæl § 3. Enhver, der opholder sig lovligt her i landet, har ret til  

 hjælp efter denne lov.
Stk. 2. For at få vedvarende hjælp til forsørgelse skal modtageren 1) være dansk statsborger, 2) være statsborger i en EU/EØS-medlemsstat eller familiemedlem til en  

 sådan og være berettiget til ophold efter fællesskabsretlige regler eller 3) være omfattet af en aftale efter § 4.
 Stk. 3. Hjælp til forsørgelse anses for vedvarende, hvis den er  

 ydet i mere end 1 år eller må påregnes at ville vare mere end 1 år.
Stk. 4. Hvis en udlænding, der ikke er omfattet af stk. 2, nr. 2  

 eller 3, får behov for vedvarende hjælp, afgør Den Sociale Sikringsstyrelse,  

 om udlændingen skal hjemsendes.
Sikringsstyrelsen kan dog ikke træffe  

 afgørelse om hjemsendelse efter denne lov, hvis udlændingen med henblik på  

 varigt ophold lovligt har boet her i landet i mere end de sidste 3 år.
Stk. 5. Ved afgørelser efter stk. 4, 1. pkt., lægges bl.a. vægt  

 på, 1) om udlændingen er gift og samlever med en dansk statsborger, en  

 flygtning eller en udlænding, der lovligt har boet her i landet med henblik  

 på varigt ophold i mere end 3 år, 2) varigheden af opholdet her i landet, 3) helbredsmæssige forhold, 4) den familiemæssige og øvrige tilknytning til landet i forhold til  

 hjemlandet, og 5) om en person, der har påtaget sig at forsørge udlændingen, overholder  

 eller burde overholde denne pligt.
 § 4. Der kan ved aftale med andre stater eller internationale  

 organisationer gives personer, der ikke er danske statsborgere, ret til  

 vedvarende hjælp til forsørgelse under ophold her i landet.
 § 5. Personer, der opholder sig i udlandet, kan ikke få hjælp  

 efter denne lov.
Stk. 2. Kommunen kan dog i særlige tilfælde tillade, at retten til  

 hjælp bevares under kortvarige ophold i udlandet, hvis 1) modtageren deltager i aktiviteter, der er led i aktivering eller  

 revalidering efter denne lov, 2) modtageren udøver aftalt eller fastsat samvær, som ikke kan foregå her  

 i landet, med egne børn under 18 år, 3) modtageren har brug for nødvendig lægebehandling, som den pågældende  

 ikke kan få her i landet, eller 4) der i øvrigt foreligger ganske særlige forhold, f.eks. besøg hos en nær  

 pårørende, der er alvorligt syg.
 Stk. 3. Det er en betingelse for at bevare hjælpen i udlandet, at  

 opholdet ikke hindrer, at modtageren kan opfylde de almindelige betingelser  

 for hjælp, herunder at den pågældende kan tage imod tilbud om arbejde eller  

 aktivering.
 § 6. Den Sociale Sikringsstyrelse kan bestemme, at en dansk  

 statsborger, som har opholdt sig mange år i udlandet, kan få hjælp til  

 forsørgelse, når hjemrejse derved kan undgås og andre forhold taler herfor.  

 Det er en betingelse, at hverken ansøgeren eller ægtefællen har indtægter  

 eller formue, der kan dække det nødvendige behov.
Stk. 2. Hjælpen efter stk. 1 fastsættes på grundlag af en  

 indstilling fra udenrigstjenesten med udgangspunkt i ansøgerens udgifter og  

 levevilkårene i det pågældende land.
Hjælpen kan ikke overstige et månedligt  

 beløb, der svarer til folkepensionens grundbeløb med fradrag for eventuelle  

 indtægter.
Kapitel 3 Vejledning og opfølgning Vejledning § 7. Når en person søger om hjælp, skal kommunen straks vurdere,  

 om der er behov for at yde vejledning om, hvordan den pågældende så vidt  

 muligt ved egen hjælp kan klare øjeblikkelige eller kommende økonomiske  

 problemer.
 Stk. 2. Vejledningen kan bestå i oplysninger om, hvordan den  

 pågældende kan forbedre mulighederne for arbejde eller uddannelse.
Behandling og vurdering af ansøgninger § 8. Kommunen skal behandle ansøgninger og spørgsmål om hjælp  

 efter reglerne herom i lov om retssikkerhed og administration på det sociale  

 område.
 Stk. 2. Når en person har brug for hjælp til forsørgelse i  

 forbindelse med ledighed, kan kommunen normalt gå ud fra, at behovet kan  

 opfyldes ved kontanthjælp og aktivering efter reglerne i kapitel 4.
Stk. 3. Efter lov om retssikkerhed og administration på det  

 sociale område skal kommunen hurtigst muligt og senest 8 uger efter første  

 udbetaling af løbende hjælp vurdere, om hjælp efter kapitel 4 er  

 tilstrækkelig til, at modtageren kan klare sig selv.
Vurderer kommunen, at  

 dette ikke er tilfældet, skal den så vidt muligt give andre egnede tilbud,  

 f.eks. revalidering, skånejob med løntilskud eller lignende.
Skriftlige planer § 9. Kommunen kan ved aktivering lave en skriftlig plan, når den  

 skønner, at det vil fremme en sammenhængende indsats.
Planen skal ud fra  

 personens egne ønsker og forudsætninger beskrive mål for arbejde eller  

 uddannelse og fastlægge de aktiviteter, der kan føre frem til målet.
Er  

 arbejde eller uddannelse ikke for tiden et realistisk mål, kan planen gå ud  

 på at stabilisere og forbedre personens almindelige livssituation.
 Stk. 2. Kommunen skal lave en erhvervsplan, jf. § 50, for en  

 person, der skal modtage hjælp til revalidering.
Opfølgning § 10. Kommunen skal løbende følge sager efter denne lov for at  

 sikre sig, at betingelserne for at give hjælp fortsat er opfyldt.
Samtidig  

 skal kommunen være opmærksom på, om der er grundlag for at yde andre former  

 for hjælp.
Stk. 2. Kommunen skal foretage opfølgning af en sag, jf. stk. 1,  

 senest 3 måneder efter, at hjælpen er udbetalt første gang eller sagen har  

 været vurderet efter § 7 i lov om retssikkerhed og administration på det  

 sociale område.
Herefter skal opfølgning ske senest 3 måneder efter, at sagen  

 sidst har været vurderet eller der er lavet en skriftlig plan efter § 9.
 Stk. 3. Der gælder særlige regler om opfølgning i følgende  

 tilfælde:
 1) Kommunen skal følge op på en erhvervsplan efter § 50 efter 6 måneder.
2) I sager om fleksjob og skånejob med løntilskud efter kapitel 7 skal  

 kommunen foretage opfølgning senest 6 måneder efter, at tilskuddet er  

 udbetalt første gang.
Herefter skal opfølgningen ske senest 12 måneder efter,  

 at sagen sidst har været vurderet.
Kapitel 4 Kontanthjælp og aktivering § 11. Kommunen yder hjælp i form af kontanthjælp og aktivering.
Stk. 2. Det er en betingelse for at få hjælpen, 1) at ansøgeren har været ude for ændringer i sine forhold, f.eks. i form  

 af sygdom, arbejdsløshed eller samlivsophør, 2) at ændringerne bevirker, at ansøgeren ikke har mulighed for at skaffe  

 det nødvendige til sin egen eller familiens forsørgelse, og 3) at behovet ikke kan dækkes gennem andre ydelser.
Personer under uddannelse § 12. Der kan ikke ydes hjælp til personer under uddannelse.  

 Socialministeren kan dog fastsætte regler om, at der i særlige tilfælde kan  

 ydes hjælp til personer under uddannelse.
 Stk. 2. Når der ydes hjælp til en person, hvis ægtefælle er under  

 uddannelse, beregnes der ikke hjælp til ægtefællen.
Udnyttelse af arbejdsmulighederne § 13. Det er en betingelse for at få hjælp efter § 11, at  

 ansøgeren og ægtefællen ikke har et rimeligt tilbud om arbejde.
 Stk. 2. Det er en betingelse for at få hjælp, at ansøgeren og  

 dennes ægtefælle tager imod et rimeligt tilbud om aktivering eller andre  

 tilbud, som kan forbedre mulighederne for at få et arbejde  

 (beskæftigelsesfremmende foranstaltninger).
Stk. 3. Der kan dog ikke stilles krav om, at ansøgeren eller  

 ægtefællen tager imod arbejde efter stk. 1 eller tilbud efter stk. 2, hvis  

 for eksempel 1) det fremgår af en lægeerklæring, at den pågældende ikke kan arbejde på  

 grund af sygdom, eller at der er risiko for, at helbredet forringes, hvis det  

 hidtidige arbejde fortsættes, 2) den pågældende har ret til fravær ved graviditet, barsel og adoption  

 efter reglerne i lov om ligebehandling af mænd og kvinder med hensyn til  

 beskæftigelse og barselorlov m.v., 3) den pågældende er nødt til at passe sine børn og der ikke kan anvises  

 anden pasningsmulighed, eller 4) arbejdet omfatter udvikling og fremstilling af krigsmateriel.
 Stk. 4. Reglerne i stk. 1 og 2 gælder ikke for ansøgerens  

 ægtefælle, når ægtefællen modtager en offentlig forsørgelsesydelse, som ikke  

 er betinget af, at modtageren udnytter sine arbejdsmuligheder.
 Stk. 5. En person, hvis ægtefælle er berettiget til hjælp efter §  

 11, og som udelukkende har arbejdet i hjemmet, kan vælge ikke at udnytte sine  

 arbejdsmuligheder efter reglerne i stk. 1 og 2. I så fald bliver hjælpen til  

 ægteparret beregnet efter reglerne i § 26, stk. 3, og § 34, stk. 3.
Formue § 14. Kommunen kan ikke yde hjælp, hvis ansøgeren og ægtefællen  

 har formue, som kan dække det økonomiske behov.
Kommunen ser dog bort fra  

 beløb på op til 10.000 kr., for ægtefæller 20.000 kr.
 Stk. 2. Der ses desuden bort fra den del af en formue, der er  

 nødvendig for at kunne bevare eller opnå en nødvendig boligstandard, eller  

 som bør bevares af hensyn til ansøgerens og familiens erhvervs- eller  

 uddannelsesmuligheder.
 Stk. 3. Kommunen ser endvidere bort fra formue, som skyldes beløb,  

 der er udbetalt som godtgørelse for varigt meen og ikkeøkonomisk skade samt  

 ydelser fra godkendte sociale fonde, stiftelser, foreninger m.v., der er  

 fritaget for beskatning hos modtageren, jf. ligningslovens § 7, litra z.
 Kapitalpensioner m.v.
 § 15. Socialministeren kan fastsætte regler for, i hvilke tilfælde  

 der ses bort fra formue i form af kapitalpensioner, anden opsparing, der er  

 beregnet til fratræden fra arbejdsmarkedet, og livsforsikringer m.v. med  

 tilbagekøbsret.
Tilbud om aktivering § 16. Kommunen tilbyder aktivering eller andre  

 beskæftigelsesfremmende foranstaltninger til personer, som er omfattet af §§  

 11 og 13.
 Stk. 2. Aktivering efter denne lov kan omfatte en eller flere af  

 følgende aktiviteter:
 1) Kortvarige vejlednings- og introduktionsprogrammer med vejledning om  

 arbejds- og uddannelsesmuligheder og med adgang til at afprøve  

 beskæftigelsesønsker.
 2) Jobtræning med løntilskud hos private eller offentlige arbejdsgivere,  

 jf. §§ 12-14 i lov om en aktiv arbejdsmarkedspolitik.
 3) Individuel jobtræning hos private eller offentlige arbejdsgivere, jf.  

 §§ 22 og 24 i lov om en aktiv arbejdsmarkedspolitik.
 4) Særligt tilrettelagte uddannelsesaktiviteter.
 5) Særligt tilrettelagte aktiverende forløb i form af vejlednings- og  

 praktikforløb, erhvervsmodnende kurser eller andre tilsvarende forløb med en  

 kombination af arbejde og uddannelse.
 6) Frivillige og ulønnede aktiviteter efter personens eget ønske, som  

 kommunen anser for at have samfundsmæssig betydning eller betydning for den  

 pågældendes uddannelses- eller arbejdsmæssige situation.
 7) Voksen- eller efteruddannelse efter personens eget ønske, jf. § 19.
 8) Ordninger om jobrotation, hvor ledige erstatter beskæftigede, jf. § 20  

 i lov om en aktiv arbejdsmarkedspolitik.
 Stk. 3. Socialministeren fastsætter regler om, hvilke  

 uddannelsesaktiviteter kommunen kan tilbyde efter stk. 2, nr. 4.
 Stk. 4. Når en kommune tilbyder aktivering, skal den så vidt  

 muligt give flere tilbud at vælge i mellem.
Om jobtræning og individuel jobtræning § 17. Personer under 25 år, der modtager hjælp, fordi de har  

 afvist et tilbud om uddannelse efter § 32 a i lov om en aktiv  

 arbejdsmarkedspolitik, kan ikke få tilbud om jobtræning.
 Stk. 2. Reglen i stk. 1 gælder ikke for dem, der har gennemført et tilbud  

 om aktivering, og som efter § 24 skal have et nyt tilbud om aktivering.
§ 18. Arbejdsvilkårene for personer i jobtræning og individuel  

 jobtræning skal svare til de overenskomstmæssige eller til de vilkår, der  

 sædvanligt gælder for tilsvarende arbejde.
Dog fastsætter kommunen  

 arbejdstiden efter aftale med arbejdsgiveren.
Stk. 2. Personer i jobtræning og individuel jobtræning er omfattet  

 af lovgivningen for lønmodtagere.
Dog er personer i individuel jobtræning  

 ikke omfattet af lov om ferie, lov om dagpenge ved sygdom eller fødsel og lov  

 om Arbejdsgivernes Elevrefusion.
 Stk. 3. Arbejdsministeren kan fastsætte undtagelser fra stk. 2, 1.  

 pkt.
Om voksen- eller efteruddannelse § 19. Personer, der er fyldt 25 år, og som i en sammenhængende  

 periode på 6 måneder har modtaget hjælp efter § 11, kan deltage i voksen-  

 eller efteruddannelse, der er optaget på positivlisten for uddannelsesorlov.  

 Det er en betingelse for at deltage i uddannelsen, at uddannelsen indgår i en  

 skriftlig plan efter § 9, stk. 1, og at der ikke er rimelig udsigt til, at  

 personen får stabilt og ustøttet arbejde i den planlagte uddannelsesperiode.
 Stk. 2. Kommunen kan yde hjælp til betaling af deltagerudgifter,  

 hvis udgiften ikke er urimelig i forhold til betydningen for den pågældendes  

 senere arbejdsmuligheder.
 Tilbuds omfang og varighed m.v.
 § 20. Personer under 30 år skal have tilbud om aktivering senest  

 efter en sammenhængende periode med 13 ugers kontanthjælp.
Stk. 2. Når den pågældende modtager hjælp på grund af ledighed,  

 skal tilbudet være på 1) 18 måneder, når den pågældende ikke har en uddannelse, der berettiger  

 til optagelse i en arbejdsløshedskasse, og 2) 6 måneder, når den pågældende har gennemført en uddannelse, der  

 berettiger til optagelse i en arbejdsløshedskasse.
 Stk. 3. Tilbud efter stk. 2 skal have et sådant omfang, at  

 aktiveringen sammen med eventuelt ustøttet deltidsarbejde er på mindst 30  

 timer om ugen.
 Stk. 4. Tilbud til personer under 30 år, der modtager hjælp på  

 grund af problemer ud over ledighed, skal have en varighed på 18 måneder.  

 Kommunen fastsætter det ugentlige timetal i tilbudet.
§ 21. Personer, der er fyldt 30 år, skal have tilbud om aktivering  

 senest efter en sammenhængende periode med 12 måneders kontanthjælp.
Kommunen  

 fastsætter det ugentlige timetal og varigheden af tilbudet.
 § 22. Personer, der som hjemmearbejdende er omfattet af § 13, stk.  

 5, er efter ansøgning berettiget til tilbud om aktivering efter reglerne i §§  

 20 og 21.
 § 23. I tilbud om aktivering, bortset fra jobtræning, der har en  

 sammenhængende varighed på 12 måneder eller mere, skal der ud over den  

 fastlagte aktiveringsperiode indlægges en friperiode på 1 måned, således at  

 aktiveringen ikke overstiger 11 måneder inden for en 12-måneders-periode.  

 Kommunen skal tilstræbe, at friperioden lægges efter aftale med den  

 aktiverede.
 Stk. 2. I friperioden er den aktiverede ikke omfattet af pligten  

 til at udnytte sine arbejdsmuligheder efter § 13, stk. 1 og 2.
 § 24. Personer under 30 år, som har gennemført et tilbud om  

 aktivering efter § 20, skal senest have et nyt tilbud om aktivering, når de  

 pågældende har modtaget kontanthjælp i en sammenhængende periode på 3  

 måneder.
Hjælp til forsørgelse § 25. Hjælpen udgør et månedligt beløb på 1) 9.100 kr. for personer, der er fyldt 25 år, og som har  

 forsørgelsespligt over for børn, 2) 6.825 kr. for andre personer, der er fyldt 25 år, 3) 4.384 kr. for personer under 25 år, der ikke bor hos en eller begge  

 forældre, og 4) 2.144 kr. for personer under 25 år, som bor hos en eller begge  

 forældre.
 Stk. 2. En person under 25 år får 9.100 kr., når den pågældende  

 forsørger eget barn i hjemmet.
Stk. 3. En kvinde under 25 år får 6.825 kr., når hun er gravid og  

 har passeret 12. svangerskabsuge.
Personer under 25 år får ligeledes 6.825  

 kr., når de i en sammenhængende periode på 18 måneder umiddelbart før ændring  

 i forholdene ved ustøttet arbejde hver måned har haft indtægter, der  

 overstiger 6.825 kr.
Stk. 4. En person under 25 år, der har en dokumenteret  

 bidragspligt over for et barn, og som modtager hjælp efter stk. 1, nr. 3  

 eller 4, eller stk. 3, 2. pkt., får et månedligt tillæg, der svarer til det  

 fastsatte bidrag, dog højst normalbidraget.
Er bidraget forskudsvis udlagt på  

 tidspunktet for udbetaling af hjælp, benyttes tillægget til afdrag på  

 bidragsgælden.
Hjælpen inkl. tillæg kan højst udgøre 9.100 kr.
 Stk. 5. En person, der alene har forsørgelsespligt over for børn,  

 der opholder sig i udlandet, kan kun få 9.100 kr. efter stk. 1, nr. 1, hvis  

 den pågældende kan dokumentere forsørgelsespligten, og at den pågældende  

 faktisk opfylder forsørgelsespligten.
 § 26. Hjælpen til ægtepar beregnes som summen af de beløb, som  

 hver af ægtefællerne er berettiget til efter § 25.
 Stk. 2. Hvis kun en af ægtefællerne er berettiget til hjælp efter  

 § 11 og den anden ægtefælle modtager en offentlig forsørgelsesydelse,  

 beregnes der ikke hjælp til den ægtefælle, der modtager en offentlig  

 forsørgelsesydelse.
Stk. 3. Hvis kun en af ægtefællerne er berettiget til hjælp efter  

 § 11 og den anden ægtefælle har valgt ikke at udnytte sine arbejdsmuligheder  

 efter § 13, stk. 5, beregnes hjælpen til den berettigede ægtefælle efter  

 reglerne i § 25 med et tillæg på 2.144 kr.
Hjælpen beregnes efter stk. 1 fra  

 den 1. i måneden efter, at den hidtil hjemmearbejdende har meddelt kommunen,  

 at pågældende ønsker at udnytte sine arbejdsmuligheder efter § 13, stk. 1 og  

 2.
Særlige regler om hjælp til visse persongrupper § 27. Hjælpen udgør et månedligt beløb, der svarer til, hvad der  

 ydes en gift folkepensionist uden andre indtægter end folkepensionen, til  

 personer, 1) der er fyldt 60 år, 2) som ikke kan få social pension på grund af betingelserne om optjening,  

 og 3) som ikke har forsørgelsespligt over for børn under 18 år.
 § 28. Der kan undtagelsesvis ydes hjælp til udlændinge, der har  

 søgt asyl, men endnu ikke har fået afgjort deres ansøgning om  

 opholdstilladelse her i landet, hvis de efter udlændingeloven har ret til at  

 opholde sig her i landet, mens deres ansøgning behandles.
Stk. 2. Det er en betingelse for hjælpen, at det ikke påhviler  

 udlændingemyndighederne at afholde udgifterne til forsørgelsen efter reglerne  

 i udlændingeloven.
Hjælpen kan normalt højst udgøre det beløb, der efter  

 udlændingeloven kunne have været udbetalt til udlændingen.
Socialministeren  

 fastsætter regler for hjælpen, herunder i hvilke tilfælde der kan ydes  

 yderligere hjælp.
§ 29. Socialministeren kan uanset reglerne i §§ 25 og 34 fastsætte  

 regler om hjælp til 1) personer, hvis forsørgelse helt eller delvis dækkes af det offentlige  

 efter anden lovgivning, og 2) personer, der er varetægtsfængslet, afsoner straf eller er idømt andre  

 retsfølger af strafbare handlinger.
 Indtægter m.v.
 § 30. Har ansøgeren og ægtefællen indtægter, trækkes disse fra i  

 hjælpen, jf. dog §§ 31- 33.
 Stk. 2. Når hjælpen til en gift person beregnes efter § 26, stk.  

 2, trækker kommunen kun den del af den anden ægtefælles indtægt fra, som  

 overstiger henholdsvis 9.100 kr. eller 6.825 kr. afhængigt af, om den  

 pågældende har forsørgelsespligt over for børn eller ikke.
 Arbejdsindtægter m.v.
§ 31. Har ansøgeren eller ægtefællen arbejdsindtægter eller  

 indtægter som led i aktivering eller andre beskæftigelsesfremmende  

 foranstaltninger, ses der ved beregningen af hjælpen efter § 25 bort fra 10  

 kr. pr. udført arbejdstime.
Det beløb, der samlet kan ses bort fra, kan ikke  

 beregnes på grundlag af mere end 160 timer pr. måned pr. person.
Stk. 2. For personer, der ikke har en fastsat arbejdstid, beregnes  

 timetallet ud fra indtægten divideret med den omregningsfaktor, som er  

 fastsat efter lov om arbejdsløshedsforsikring m.v.
Socialministeren  

 fastsætter regler for omregningen.
Feriegodtgørelse § 32. Feriegodtgørelse efter ferielovgivningen bliver trukket fra  

 i hjælpen, når ferien holdes.
Der kan kun foretages fradrag svarende til  

 hjælpen for det antal dage, som feriegodtgørelsen er bestemt til at dække.
 Andre indtægter m.v.
 § 33. Der foretages ikke fradrag i hjælpen for:
 1) Invaliditetsydelse, invaliditetsbeløb samt bistands- og plejetillæg  

 efter lov om social pension.
 2) Godtgørelse efter § 38.
 3) Vederlag som tilforordnet ved valg.
 4) Ydelser fra godkendte sociale fonde, stiftelser m.v., der er fritaget  

 for beskatning hos modtageren, jf. ligningslovens § 7, litra z.
 5) Børns indtægter og indtægter, der vedrører børn.
6) Værdien af kost m.v. under indlæggelse på sygehus eller lignende  

 behandlingsinstitutioner.
Hvis sygehusopholdet har varet i mere end 3  

 måneder, kan der dog foretages fradrag svarende til den besparelse, der er en  

 følge af indlæggelsen.
 Stk. 2. Godtgørelse for varigt meen og godtgørelse for  

 ikkeøkonomisk skade, samt indtægter, der hidrører herfra, trækkes ikke fra i  

 hjælpen.
Særlig støtte § 34. Personer, der opfylder betingelserne i § 11, og som har høje  

 boligudgifter eller stor forsørgerbyrde, kan særskilt eller i forbindelse med  

 udbetaling af hjælp efter § 25 få en særlig støtte.
 Stk. 2. Inden kommunen giver støtte, skal det undersøges, om der  

 kan skaffes en rimelig, billigere bolig.
 Stk. 3. Følgende personer kan ikke få særlig støtte:
 1) Ægtepar, der er omfattet af § 13, stk. 5.
 2) Personer under 25 år, som får hjælp efter § 25, stk. 1, nr. 3 og 4.
 3) Personer, der får hjælp efter § 28.
 4) Personer, der modtager orlovsydelse efter lov om orlov.
 Stk. 4. Socialministeren fastsætter regler for beregningen af  

 støtten efter stk. 1, herunder regler om begrænsning af støtten og fradrag  

 for indtægter.
Særlige ydelser under aktivering § 35. Til personer i jobtræning udbetaler arbejdsgiveren  

 overenskomstmæssig løn.
Hvis arbejdet ikke er omfattet af en overenskomst, er  

 lønnen den sædvanlige for tilsvarende arbejde.
Offentlige arbejdsgivere kan  

 dog højst udbetale 85,10 kr. pr. time (1. oktober 1996) eksklusive feriepenge  

 m.v. i løn.
 § 36. Til personer i individuel jobtræning udbetaler kommunen en  

 hjælp, der beregnes efter § 25. Hjælpen skal dog mindst udgøre 30 kr. pr.  

 aktiveringstime.
Stk. 2. Kommunen yder ud over hjælpen efter stk. 1 et  

 beskæftigelsestillæg pr. aktiveringstime.
Tillægget er på 10 kr.
 § 37. Når en person deltager i et særligt tilrettelagt aktiverende  

 forløb og der i dette forløb indgår perioder med jobtræning eller individuel  

 jobtræning, modtager den pågældende i disse perioder løn efter § 35 eller  

 ydelser efter § 36.
Godtgørelse under aktivering § 38. Kommunen kan beslutte at udbetale op til 1.000 kr. om  

 måneden i hel eller delvis godtgørelse til anslåede udgifter ved at deltage i  

 tilbud om aktivering.
Godtgørelse kan dog ikke udbetales til personer i  

 jobtræning.
I individuel jobtræning kan godtgørelsen alene udbetales, når  

 udgifterne ved at deltage kun i meget begrænset omfang er dækket af  

 beskæftigelsestillægget efter § 36, stk. 2.
 Stk. 2. I ganske særlige tilfælde kan kommunen beslutte at  

 udbetale en højere godtgørelse, dog højst 1.500 kr. om måneden.
Stk. 3. Kommunen fastsætter nærmere retningslinjer for udbetaling  

 af godtgørelsen.
Kommunen giver information til kommunens borgere om  

 indholdet af retningslinjerne.
Fradrag i hjælpen § 39. Udebliver en person eller dennes ægtefælle uden rimelig  

 grund fra et tilbud om aktivering eller anden beskæftigelsesfremmende  

 foranstaltning, kan kommunen nedsætte hjælpen efter § 25. Nedsættelsen skal  

 ske inden 3 måneder efter, at den pågældende er udeblevet.
Stk. 2. Hjælpen efter § 25 nedsættes forholdsmæssigt svarende til  

 det antal timer, som den pågældende er udeblevet.
Nedsættelsen beregnes i  

 forhold til månedens samlede tilbud om aktivering eller anden  

 beskæftigelsesfremmende foranstaltning.
Den månedlige hjælp efter § 25 kan  

 højst nedsættes med 20 pct.
 § 40. I individuel jobtræning nedsætter kommunen  

 beskæftigelsestillægget efter § 36, stk. 2, med det antal timer, som  

 deltageren uden rimelig grund er udeblevet fra.
 Stk. 2. Kommunen kan foretage et forholdsmæssigt fradrag i  

 godtgørelsen efter § 38, når deltageren uden rimelig grund udebliver fra et  

 tilbud om aktivering.
Ophør af hjælpen § 41. Hjælpen ophører, hvis modtageren eller ægtefællen uden  

 rimelig grund afviser et tilbud om arbejde, aktivering efter § 16, stk. 2,  

 nr. 1-5 og 8, eller anden beskæftigelsesfremmende foranstaltning, så længe  

 muligheden for at benytte tilbudet består.
Kapitel 5 Igangsætningsydelse § 42. Kommunen kan beslutte at udbetale igangsætningsydelse til en  

 person, der ønsker at etablere og drive selvstændig virksomhed, hvis den  

 pågældende har modtaget ydelser efter kapitel 4 i en sammenhængende periode  

 på 6 måneder.
§ 43. Igangsætningsydelsen udgør 50 pct. af den månedlige hjælp  

 efter §§ 25 og 34, som den pågældende modtog i måneden forud for den måned,  

 hvor udbetalingen af ydelsen begynder.
Hvis den pågældende er i jobtræning  

 efter § 16, stk. 2, nr. 2, beregnes igangsætningsydelsen som 50 pct. af den  

 hjælp efter §§ 25 og 34, som den pågældende ellers ville have været  

 berettiget til.
 Stk. 2. Indtægterne fra den selvstændige virksomhed trækkes ikke  

 fra i igangsætningsydelsen.
 Stk. 3. Kommunen udbetaler igangsætningsydelsen i 21/2 år.
 § 44. Igangsætningsydelsen ændres ikke i udbetalingsperioden, men  

 ophører, hvis modtageren får lønindtægter eller andre erhvervsmæssige  

 indtægter ved siden af virksomheden.
 § 45. Hvis ægtefællen til en person, som modtager  

 igangsætningsydelse, er berettiget til kontanthjælp, beregnes hjælpen efter §  

 26, stk. 2, og § 30, stk. 2.
Kapitel 6 Revalidering § 46. Revalidering er erhvervsrettede aktiviteter og økonomisk  

 hjælp, der kan bidrage til, at en person med begrænsninger i arbejdsevnen  

 fastholdes eller kommer ind på arbejdsmarkedet, således at den pågældendes  

 mulighed for at forsørge sig selv og sin familie forbedres.
En person, der er  

 berettiget til sådan hjælp, kaldes en revalidend.
Aktiviteter, som  

 revalidenden gennemfører, før det erhvervsmæssige sigte er afklaret, kaldes  

 forrevalidering.
Det er aktiviteter med et erhvervsmodnende eller afklarende  

 sigte for revalidenden.
 Stk. 2. Kommunen giver tilbud om revalidering, når erhvervsrettede  

 aktiviteter efter denne eller anden lovgivning ikke er tilstrækkelige til, at  

 den pågældende kan klare sig selv.
 Stk. 3. En revalidend har ret til revalidering uden hensyn til  

 ægtefællens indtægts- og formueforhold.
 § 47. Kommunen tilrettelægger revalideringen i samarbejde med  

 revalidenden således, at tilbudet er tilpasset den enkeltes forudsætninger.
 Stk. 2. En revalidering kan bl.a. bestå af en eller flere af  

 følgende aktiviteter:
 1) Arbejdsprøvning.
 2) Erhvervsmodnende eller afklarende aktiviteter.
 3) Uddannelse.
 4) Optræning hos private eller offentlige arbejdsgivere.
 5) Hjælp til selvstændig virksomhed.
Stk. 3. Økonomisk hjælp til revalidering kan omfatte 1) revalideringsydelse efter § 52, 2) helt eller delvis løntilskud efter § 62, 3) særlig støtte efter §§ 63 og 64 og 4) støtte til at etablere selvstændig virksomhed efter § 65.
 Stk. 4. Revalidenden bevarer sit hidtidige forsørgelsesgrundlag  

 under forrevalideringen.
 § 48. Såvel kommunen som amtskommunen kan etablere  

 erhvervsmodnende og erhvervsintroducerende kurser og  

 jobindslusningsprojekter.
Revalideringsperioden § 49. Kommunen skal tilrettelægge en revalidering, herunder en  

 forrevalidering, således, at den kan gennemføres på så kort tid som muligt,  

 og således at revalidendens behov tilgodeses.
Kommunen kan højst planlægge,  

 at revalidenden får revalideringsydelse i 5 år.
Uddannelse, som indgår i en  

 revalidering, forudsættes gennemført på den normerede uddannelsestid.  

 Betingelserne for forlængelse af perioden, hvor revalidenden får  

 revalideringsydelse, fremgår af § 56.
 Stk. 2. Har revalidenden betydelige begrænsninger i arbejdsevnen,  

 og taler revalidendens personlige forudsætninger, interesser og evner i  

 udpræget grad for en længerevarende videregående uddannelse, kan kommunen  

 planlægge en revalidering, hvor revalidenden får revalideringsydelse i mere  

 end 5 år.
Erhvervsplanen § 50. Kommunen udarbejder i samarbejde med revalidenden en  

 erhvervsplan, når det erhvervsmæssige sigte er afklaret for den pågældende.  

 Planen skal angive mål, tidsrammer og indhold.
 Stk. 2. Erhvervsplanen kan indeholde et eller flere af følgende  

 elementer:
 1) Arbejdsprøvning.
 2) Optræning.
 3) Nødvendig forberedende undervisning.
 4) Kurser og projekter.
 5) Uddannelse.
Stk. 3. Erhvervsplanen skal indeholde en beskrivelse af de enkelte  

 elementer i forløbet.
Planen skal være realistisk med hensyn til  

 revalidendens forudsætninger, evner og interesser samt muligheder for  

 optagelse på en uddannelse og for endelig erhvervsmæssig placering.
 Stk. 4. Kommunen skal revidere erhvervsplanen, når individuelle  

 eller generelle betingelser for at gennemføre den ændrer sig.
Hjælpen § 51. Kommunen giver revalidenden revalideringsydelse efter § 52,  

 når der er iværksat en revalidering i overensstemmelse med en fastlagt  

 erhvervsplan.
Stk. 2. Kommunen giver dog hjælpen 1) som helt eller delvis løntilskud til arbejdsgiveren, når revalidenden  

 er under optræning eller uddannelse efter § 60, og 2) som tilskud til forsørgelse i forbindelse med start af selvstændig  

 virksomhed, jf. § 65.
 Stk. 3. En revalidend, der får dækket sine leveomkostninger efter  

 anden lovgivning, kan ikke samtidig få revalideringsydelse.
 Stk. 4. En ung revalidend, der netop har forladt skolesystemet, og  

 som kan klare sig med de normale støtteordninger til dækning af  

 leveomkostninger, f.eks. fra Statens Uddannelsesstøtte, kan kun få  

 revalideringsydelse, hvis den pågældende har betydelige begrænsninger i  

 arbejdsevnen eller af andre grunde har særligt begrænsede erhvervsmuligheder.
 § 52. Revalideringsydelsen beregnes som et månedligt beløb på  

 grundlag af højeste dagpengebeløb efter § 47 i lov om  

 arbejdsløshedsforsikring m.v.
 Stk. 2. En revalidend under 25 år får halvdelen af beløbet i stk.  

 1, og det udbetales til udløbet af den måned, hvori den pågældende fylder 25  

 år.
Stk. 3. En revalidend under 25 år får dog revalideringsydelse  

 efter stk. 1, når 1) den pågældende forsørger egne børn i hjemmet eller 2) den pågældende har haft arbejdsindtægter, som giver ret til højeste  

 sygedagpenge.
Stk. 4. Personer, der får hjælp efter stk. 2, og som har en  

 dokumenteret bidragspligt over for et barn, får et månedligt tillæg, der  

 svarer til det fastsatte bidrag, dog højst normalbidraget.
Er bidraget  

 forskudsvis udlagt på tidspunktet for udbetaling af hjælp, benyttes tillægget  

 til afdrag på bidragsgælden.
Hjælpen inkl. tillæg kan højst udgøre 9.100 kr.
 § 53. Revalidenden har kun ret til revalideringsydelsen, hvis den  

 pågældende følger erhvervsplanen.
 § 54. Revalidenden bevarer revalideringsydelsen ved kortvarige  

 afbrydelser i revalideringsforløbet, der ikke har betydning for at gennemføre  

 erhvervsplanen med hensyn til mål og indhold.
 § 55. Revalidenden bevarer revalideringsydelsen, når den  

 pågældende har ret til fravær ved graviditet, barsel og adoption efter  

 reglerne i lov om ligebehandling af mænd og kvinder med hensyn til  

 beskæftigelse og barselorlov m.v.
Forlængelse af revalideringsperioden § 56. Kommunen kan i forhold til den fastsatte tid forlænge den  

 periode, som revalidenden kan få revalideringsydelse i, 1) hvis revalidenden ikke kan gennemføre erhvervsplanen på grund af nedsat  

 fysisk eller psykisk funktionsevne eller andre helt specielle forhold, eller 2) hvis sygdom, pasning af syge børn eller børn med nedsat fysisk eller  

 psykisk funktionsevne, barsel, manglende pasningsmulighed af børn eller  

 særlige sociale forhold midlertidigt forsinker revalidenden i at gennemføre  

 erhvervsplanen.
Arbejde under revalidering § 57. Revalidenden må ikke have andet arbejde, når erhvervsplanen  

 gennemføres.
Kommunen kan dog tillade andet arbejde i begrænset omfang, hvis  

 arbejdet kan forenes med erhvervsplanen.
Indtægter, der trækkes fra i revalideringsydelsen § 58. Kommunen nedsætter revalideringsydelsen med 1) det beløb efter fradrag af arbejdsmarkedsbidrag, som revalidenden får i  

 praktik-, elev- eller lærlingeløn eller som løn under optræning, og 2) indtægter fra andet arbejde, dog kun hvis disse overstiger 12.000 kr.  

 pr. år.
 Stk. 2. Ved afgørelsen af, hvad der kan betegnes som  

 arbejdsindtægter, anvendes de regler, der er fastsat i medfør af § 58 i lov  

 om arbejdsløshedsforsikring m.v.
§ 59. Kommunen nedsætter revalideringsydelsen med indtægter fra  

 løbende udbetalinger fra forsikringer og pensionsordninger, herunder løbende  

 udbetaling af erhvervsevnetabserstatning efter lov om forsikring mod følger  

 af arbejdsskade.
Disse indtægter trækkes dog kun fra i det omfang, de  

 sammenlagt med revalideringsydelsen overstiger revalidendens hidtidige  

 arbejdsindtægter.
 Stk. 2. Socialministeren fastsætter regler om, hvorledes hidtidige  

 arbejdsindtægter opgøres og reguleres m.v.
Revalidering med helt eller delvis løntilskud § 60. Revalidender kan få tilbud om at blive optrænet eller  

 uddannet hos private eller offentlige arbejdsgivere med løn efter § 61, hvis  

 de 1) er over den sædvanlige uddannelsesalder, 2) tidligere har haft tilknytning til arbejdsmarkedet eller 3) har pligt til at forsørge ægtefælle eller børn.
 § 61. Arbejdsgiveren betaler som minimum til revalidenden den  

 mindste overenskomstmæssige løn på det aktuelle ansættelsesområde eller den  

 løn, som sædvanligvis gælder for tilsvarende arbejde.
 § 62. Kommunen giver arbejdsgiveren tilskud til lønnen efter § 61  

 med tillæg af eventuelle arbejdsgiverbidrag til ATP m.v.
 Stk. 2. Ved uddannelsesforhold er tilskuddet forskellen mellem den  

 overenskomstmæssige praktik-, elev- eller lærlingeløn og lønnen efter § 61.
 Stk. 3. Ved anden optræning er tilskuddet forskellen mellem en  

 løn, der svarer til revalidendens arbejdsindsats og lønnen efter § 61.
Stk. 4. Tilskuddet efter stk. 2 og 3 kan dog svare til hele lønnen  

 m.v., når 1) beskæftigelsen finder sted hos offentlige eller dermed sidestillede  

 arbejdsgivere eller 2) beskæftigelsen finder sted hos private arbejdsgivere og der foreligger  

 særlige forhold hos revalidenden.
Særlig støtte under revalidering § 63. Kommunen kan under revalidering, herunder forrevalidering,  

 og når revalidenden modtager hjælp efter anden lovgivning til dækning af  

 leveomkostninger, give støtte til de særlige udgifter, der er en nødvendig  

 følge af uddannelsen eller af en nedsat fysisk eller psykisk funktionsevne.
 Stk. 2. Revalidender skal dog selv betale de første 200 kr. pr.  

 måned af udgiften til befordring, medmindre udgiften er en følge af en nedsat  

 fysisk eller psykisk funktionsevne.
 Stk. 3. Kommunen kan beregne støtten til uddannelsesudgifter i  

 form af bøger og andet undervisningsmateriale på grundlag af de  

 gennemsnitlige udgifter ved uddannelsen på den enkelte  

 uddannelsesinstitution.
 § 64. Kommunen giver støtte til nødvendige merudgifter til bolig  

 på grund af en nedsat fysisk eller psykisk funktionsevne, når revalidenden  

 får den halve revalideringsydelse efter § 52, stk. 2.
Selvstændig virksomhed § 65. Kommunen kan give en revalidend støtte i form af tilskud  

 eller rentefrit lån til at etablere selvstændig virksomhed, når den  

 pågældende har faglige og forretningsmæssige forudsætninger for at drive  

 virksomheden.
 Stk. 2. Kommunen giver støtten som rentefrit lån, når kommunen  

 skønner, at dette er rimeligt under hensyn til modtagerens fremtidige  

 erhvervsmuligheder.
 Stk. 3. Kommunen kan endvidere give tilskud til forsørgelse i en  

 kortere periode, normalt ikke mere end 6 måneder.
 Stk. 4. Lånet efter stk. 2 sikres ved tinglyst pant, når dette er  

 muligt.
 § 66. Kommunen påser, at der foreligger en forretningsmæssigt  

 forsvarlig plan for den selvstændige etablering.
 Stk. 2. Kommunen skal i den periode, hvor der udbetales tilskud  

 til forsørgelse, følge sagen for at sikre sig, at forudsætningerne for  

 hjælpen fortsat er opfyldt.
 § 67. Kommunen kan eftergive et lån, hvis revalidenden ikke har  

 økonomisk mulighed for at betale det tilbage.
Den amtskommunale revalideringsindsats § 68. Amtskommunen bistår kommunerne i deres revalideringsindsats  

 ved at tilvejebringe tilbud til personer med begrænsninger i arbejdsevnen,  

 der ikke kan revalideres ved hjælp af kommunale tilbud.
I tilknytning hertil  

 yder amtskommunen rådgivning, jf. § 69 i lov om social service.
 Stk. 2. De amtskommunale tilbud kan bl.a. omfatte arbejdsprøvning,  

 erhvervsmodnende eller afklarende aktiviteter, optræning og uddannelse.
 Stk. 3. Amtskommunen træffer efter indstilling fra kommunen  

 afgørelse om tilbud efter stk. 1.
 § 69. En produktion, der udføres i forbindelse med den  

 amtskommunale revalideringsindsats, må ikke påføre andre virksomheder ubillig  

 konkurrence.
 Stk. 2. Amtsrådsforeningen udarbejder vejledning om  

 kalkulationsregler for produktionen i forbindelse med den amtskommunale  

 revalideringsindsats.
Kapitel 7 Fleksjob og skånejob med løntilskud m.v.
§ 70. Kommunen sørger for, at personer under 67 år med varige  

 begrænsninger i arbejdsevnen har mulighed for ansættelse hos private eller  

 offentlige arbejdsgivere i 1) fleksjob efter § 71 og 2) skånejob med løntilskud efter § 75.
 Stk. 2. Socialministeren kan under hensyn til Danmarks  

 internationale forpligtelser fastsætte regler om, at der inden for visse  

 erhvervsområder ikke er adgang til at beskæftige personer efter stk. 1.
 Stk. 3. Kommunen giver tilbud om job efter stk. 1. Amtskommunen  

 kan give tilbud om job, når den er arbejdsgiver, eller hvis den aftaler dette  

 med kommunen.
Fleksjob til personer, der ikke modtager social pension § 71. Kommunen sørger for, at personer, der ikke modtager social  

 pension, og som ikke kan opnå eller fastholde beskæftigelse på normale vilkår  

 på arbejdsmarkedet, har mulighed for at blive ansat i fleksjob.
Mulighederne  

 for revalidering til beskæftigelse på normale vilkår skal være udtømte, før  

 der kan tilbydes et fleksjob.
 § 72. Arbejdsgiveren betaler lønnen til den ansatte i fleksjob.
 Stk. 2. Kommunen giver arbejdsgiveren tilskud til lønnen.  

 Tilskuddet er 1/3, 1/2 eller 2/3 af lønnen afhængig af graden af den nedsatte  

 arbejdsevne.
Stk. 3. Tilskuddet beregnes af lønnen med tillæg af udgifter til  

 arbejdsgiverbidrag til ATP samt eventuelle udgifter til andre  

 arbejdsgiverbidrag.
Tilskuddet kan ikke overstige 1/3, 1/2 eller 2/3 af den  

 mindste overenskomstmæssige timeløn på det aktuelle ansættelsesområde eller  

 af den løn, som sædvanligvis gælder for tilsvarende arbejde, med tillæg af  

 udgifter til arbejdsgiverbidrag til ATP samt eventuelle udgifter til andre  

 arbejdsgiverbidrag.
 Stk. 4. Tilskuddet efter stk. 3 nedsættes med det beløb, som  

 arbejdsgiveren har ret til efter lov om dagpenge ved sygdom eller fødsel.  

 Socialministeren kan fastsætte regler herom.
§ 73. Når kommunen eller amtskommunen har givet tilbud om  

 fleksjob, fastsættes løn og øvrige arbejdsvilkår, herunder arbejdstiden, som  

 udgangspunkt efter de kollektive overenskomster på ansættelsesområdet,  

 herunder efter de sociale kapitler.
I ikke overenskomstdækket ansættelse skal  

 overenskomsten på sammenlignelige områder gælde.
Fastsættelse af løn og  

 øvrige arbejdsvilkår skal ske i samarbejde med de faglige organisationer.
 Stk. 2. Kommunen og amtskommunen har pligt til at give tilbud om  

 fleksjob på fuld tid, medmindre den ansatte foretrækker deltidsansættelse.
Ledighedsydelse § 74. Personer, som har været ansat i fleksjob efter § 71 i 12  

 sammenhængende måneder, får ved uforskyldt ledighed udbetalt en  

 ledighedsydelse af kommunen.
Kommunen udbetaler ledighedsydelsen uden hensyn  

 til modtagerens og ægtefællens indtægts- eller formueforhold.
Stk. 2. Ydelsen udgør et beløb svarende til 82 pct. af  

 arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
Ydelsen kan dog højst udgøre et beløb, der  

 svarer til, hvad den pågældende i de forudgående tre måneder i gennemsnit har  

 modtaget i løn eller dagpenge efter lov om dagpenge ved sygdom og fødsel.
 Stk. 3. Ledighedsydelsen kan udbetales i en periode på sammenlagt  

 3 måneder inden for 24 måneder.
 Stk. 4. Det er en forudsætning for udbetalingen af  

 ledighedsydelsen, at modtageren opfylder betingelserne for at få et fleksjob,  

 og at den pågældende ikke har et rimeligt tilbud om ansættelse i fleksjob.
 Stk. 5. Ledighedsydelsen nedsættes med det beløb, som den ansatte  

 eventuelt modtager fra arbejdsgiveren eller fra Lønmodtagererns Garantifond i  

 forbindelse med ophør af ansættelsen.
 Stk. 6. Socialministeren bekendtgør størrelsen af de månedlige  

 beløb, der kan udbetales efter stk. 1.
Skånejob til personer, der modtager social pension § 75. Kommunen giver tilbud om skånejob med løntilskud til  

 personer, der får førtidspension efter lov om social pension, når de  

 pågældende ikke er i stand til at fastholde eller opnå beskæftigelse på  

 nedsat tid på normale vilkår på arbejdsmarkedet.
 § 76. Arbejdsgiveren betaler lønnen til den ansatte.
Stk. 2. Kommunen giver arbejdsgiveren tilskud til lønnen.  

 Tilskuddet beregnes af lønnen med tillæg af udgifter til arbejdsgiverbidrag  

 til ATP samt eventuelle udgifter til andre arbejdsgiverbidrag.
Tilskuddet er  

 på 1/2 af den løn, som arbejdsgiveren betaler, dog højst 1/6 af den mindste  

 overenskomstmæssige timeløn på det aktuelle ansættelsesområde eller af den  

 løn, som sædvanligvis gælder for tilsvarende arbejde, med tillæg af udgifter  

 til arbejdsgiverbidrag til ATP samt eventuelle andre arbejdsgiverbidrag.
§ 77. Når kommunen eller amtskommunen har givet tilbud om skånejob  

 med løntilskud, fastsættes løn og øvrige arbejdsvilkår, herunder  

 arbejdstiden, ved aftale mellem arbejdsgiveren og den ansatte.
Dette skal ske  

 i samarbejde med de faglige organisationer.
Kapitel 8 Værktøj og arbejdsredskaber § 78. Kommunen kan give en person med begrænsninger i  

 arbejdsevnen, der er ansat, eller som skal ansættes på arbejdsmarkedet, hjælp  

 til værktøj og arbejdsredskaber samt hjælp til kortvarige kurser, når hjælpen  

 har afgørende betydning for, at den pågældende kan fastholde eller opnå  

 beskæftigelse.
Det er endvidere en forudsætning, at værktøjet eller  

 arbejdsredskabet kompenserer for den pågældendes begrænsninger i  

 arbejdsevnen.
 Stk. 2. Kommunen giver hjælp efter stk. 1, når hjælp efter denne  

 eller anden lovgivning ikke er tilstrækkelig til at kompensere for den  

 pågældendes begrænsninger i arbejdsevnen.
 Stk. 3. Kommunen giver hjælp efter stk. 1 uden hensyn til  

 ansøgerens og ægtefællens indtægts- og formueforhold.
Kapitel 9 Bidrag til Arbejdsmarkedets Tillægspension § 79. Kommunen indbetaler efter reglerne i lov om Arbejdsmarkedets  

 Tillægspension ATP-bidrag for personer i alderen 16-66 år, der modtager hjælp  

 efter §§ 25 og 36 og § 52, stk. 1, jf. dog stk. 2 og 3.
 Stk. 2. For personer, der modtager hjælp efter §§ 25 eller 36, er  

 det en betingelse for indbetaling af ATP-bidrag, at den pågældende har  

 modtaget en af disse ydelser i en sammenhængende periode på 6 måneder.
Stk. 3. For personer, der modtager hjælp efter §§ 25 og 36 og §  

 52, stk. 1, er det en betingelse for indbetaling af ATP-bidrag, at den  

 månedlige ydelse, der ligger til grund for beregning af ATP-bidrag, mindst  

 udgør 9.100 kr. til en person med forsørgelsespligt over for børn og til  

 andre mindst udgør 6.825 kr.
Kommunen indbetaler ikke ATP-bidrag, hvis  

 hjælpen er ydet med tilbagebetalingspligt efter § 93.
 § 80. Den ydelse, der ligger til grund for beregning af  

 ATP-bidrag, er den ydelse, der er beregnet, efter at der er foretaget fradrag  

 efter reglerne i §§ 30-33, 39, 40, 58 og 59.
Stk. 2. De personer, for hvem kommunen betaler bidrag efter § 79,  

 betaler selv 1/3 af det fastsatte bidrag.
Denne del af bidraget indeholdes  

 ved udbetaling af den ydelse, der ligger til grund for beregning af bidraget.  

 Kommunen betaler 2/3 af bidraget.
 Stk. 3. Socialministeren kan efter indstilling fra  

 Arbejdsmarkedets Tillægspension fastsætte regler om bidragsbetaling.
Kapitel 10 Hjælp i særlige tilfælde Enkeltudgifter § 81. Kommunen kan yde hjælp til rimeligt begrundede  

 enkeltudgifter til en person, som har været ude for ændringer i sine forhold,  

 hvis den pågældendes egen afholdelse af udgifterne i afgørende grad vil  

 vanskeliggøre den pågældendes og familiens muligheder for at klare sig selv i  

 fremtiden.
Hjælpen kan normalt kun ydes, hvis udgiften er opstået som følge  

 af behov, der ikke har kunnet forudses.
Kommunen kan dog efter en konkret  

 vurdering undtagelsesvis yde hjælp til en udgift, der har kunnet forudses,  

 hvis afholdelsen af udgiften er af helt afgørende betydning for den  

 pågældendes eller familiens livsførelse.
 Sygebehandling m.v.
§ 82. Kommunen kan yde hjælp til udgifter til sygebehandling,  

 medicin, tandbehandling eller lignende, der ikke kan dækkes efter anden  

 lovgivning, hvis ansøgeren ikke har økonomisk mulighed for at betale  

 udgifterne.
Der kan kun ydes hjælp, hvis behandlingen er nødvendig og  

 helbredsmæssigt velbegrundet.
Der kan kun undtagelsesvis ydes hjælp til  

 udgifter til behandling uden for det offentlige behandlingssystem.
Dette  

 forudsætter, at der ikke er behandlingsmuligheder inden for det offentlige  

 behandlingssystem, og at behandlingen i hvert enkelt tilfælde er lægeligt  

 velbegrundet.
Særlig hjælp vedrørende børn § 83. Kommunen kan yde hjælp til udgifter ved udøvelse af ret til  

 samvær med egne børn under 18 år, som ikke bor hos ansøgeren.
Det er en  

 betingelse for at yde hjælp, at ansøgeren ikke har økonomisk mulighed for at  

 betale udgifterne.
Stk. 2. Kommunen kan yde hjælp til rejseudgifter med henblik på  

 kontakt til børn, der er ført til udlandet uden samtykke fra  

 forældremyndighedens indehaver.
Det er en forudsætning, at sagen er blevet  

 anmeldt til dansk politi, og at kommunen har forelagt sagen for  

 Udenrigsministeriet.
Det er yderligere en forudsætning, at indehaveren af  

 forældremyndigheden ikke selv har økonomisk mulighed for at betale udgiften.
 § 84. Kommunen kan yde hjælp til udgifterne ved at forsørge et  

 barn, når forældremyndigheden ved forældremyndighedsindehaverens død er  

 tillagt en anden eller andre, der ikke har forsørgelsespligt over for barnet.  

 Det er en betingelse, at barnets indtægter, herunder det særlige børnetilskud  

 efter lov om børnetilskud og forskudsvis udbetaling af børnebidrag, ikke er  

 tilstrækkelige til at dække udgifterne ved at forsørge barnet.
Flytning § 85. Kommunen kan yde hjælp til en flytning, som forbedrer  

 ansøgerens eller familiens bolig- eller erhvervsforhold.
Det er en betingelse  

 for hjælpen, at hverken ansøgeren eller ægtefællen har økonomisk mulighed for  

 at betale udgifterne.
 Stk. 2. Hvis flytningen sker til udlandet, er det en forudsætning  

 for, at kommunen kan yde hjælp hertil, at ansøgeren er statsborger i eller  

 har særlig tilknytning til vedkommende land, eller at ansøgeren er sikret  

 varige arbejdsmuligheder i landet.
Repatriering § 86. Til udlændinge, der har opholdstilladelse efter 1) udlændingelovens §§ 7 eller 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 1, nr. 2-4, som følge af en familiemæssig  

 tilknytning til en person med opholdstilladelse som nævnt i nr. 1-3, 5) udlændingelovens § 9, stk. 2, nr. 4, når tilladelsen er meddelt til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) udlændingelovens § 9, stk. 2, nr. 4, når tilladelsen er meddelt en  

 ægtefælle eller et barn af en person med opholdstilladelse som nævnt i nr. 2  

 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller § 9, stk. 2, nr. 4, 9) udlændingelovens § 9, stk. 2, nr. 5, eller 10) udlændingelovens § 9, stk. 2, nr. 6, men som ønsker at tage varigt ophold i deres hjemland eller tidligere  

 opholdsland, kan der i stedet for flyttehjælp efter § 85, stk. 2, ydes hjælp  

 til repatriering, såfremt de pågældende ikke selv har midler hertil.
Til de  

 personer, der er nævnt i nr. 4-6 og 8, kan hjælp til repatriering dog kun  

 ydes, når de vender tilbage til hjemlandet eller det tidligere opholdsland  

 sammen med den person, til hvem de har den familiemæssige tilknytning, som  

 har dannet grundlag for opholdstilladelsen.
Stk. 2. Hjælpen efter stk. 1 omfatter 1) udgifter til billet til fly, tog m.v., 2) udgifter til transport (overfladetransport) af personlige ejendele op  

 til 1 m3 pr. voksen og op til 1/2 m3 pr. barn samt højst 5.211 kr. pr.  

 familie til transport af udstyr, der er nødvendig for ansøgerens eller  

 familiens erhverv i hjemlandet eller det tidligere opholdsland, 3) hjælp til etablering i hjemlandet eller det tidligere opholdsland og  

 til rejseudgifter i øvrigt med indtil 15.469 kr. pr. person over 18 år og med  

 indtil 5.156 kr. pr. person under 18 år, 4) udgifter til sygeforsikring i 1 år i hjemlandet eller det tidligere  

 opholdsland, såfremt der ikke på anden måde er etableret en sådan forsikring,  

 og 5) andre udgifter, der er forbundet med rejsen.
 Stk. 3. Såfremt der er mulighed herfor, kan en udlænding i stedet  

 for hjælp til etablering efter stk. 2, nr. 3, tilbydes arbejde ved et  

 bistandsprojekt i hjemlandet eller det tidligere opholdsland.
 Stk. 4. En udlænding, der har benyttet muligheden for at bevare  

 sin opholdstilladelse i henhold til udlændingelovens § 17 a, kan kun modtage  

 hjælp efter stk. 1 een gang.
 § 87. Til udlændinge, som har opholdstilladelse efter  

 udlændingelovens § 9, stk. 1 eller 2, og som med henblik på varigt ophold  

 lovligt har boet her i landet i mere end de sidste 3 år, men som ønsker at  

 tage varigt ophold i deres hjemland eller tidligere opholdsland, kan der,  

 såfremt de pågældende ikke selv har midler hertil, i stedet for flyttehjælp  

 efter § 85, stk. 2, ydes hjælp til repatriering efter § 86, stk. 2.
 Stk. 2. Stk. 1 gælder ikke for udlændinge, der er statsborgere i  

 en stat, som er tilsluttet Det Europæiske Fællesskab, eller udlændinge, der  

 er omfattet af aftalen om Det Europæiske Økonomiske Samarbejdsområde.
 Stk. 3. Personer, som er gift eller lever i fast samlivsforhold  

 med en her i landet fastboende person, kan kun modtage hjælp til repatriering  

 efter stk. 1, når de vender tilbage til hjemlandet eller det tidligere  

 opholdsland sammen med ægtefællen eller samleveren.
 Stk. 4. En udlænding kan kun modtage hjælp efter stk. 1 een gang.
Kapitel 11 Udbetaling af hjælp § 88. En person kan normalt ikke få hjælp til udgifter, som den  

 pågældende har påtaget sig, inden vedkommende har ansøgt kommunen om hjælp.
 § 89. Hjælp til forsørgelse udbetales normalt som et månedligt  

 beløb.
 Stk. 2. Kommunen kan udbetale hjælpen for kortere perioder, hvis  

 der er begrundet tvivl om, at modtageren vil opfylde betingelserne for hjælp  

 i hele den periode, som hjælpen er beregnet til at dække.
 § 90. Kommunen kan undtagelsesvis udbetale hjælpen på anden måde,  

 herunder for kortere perioder, hvis en person uanset vejledning efter § 7  

 ikke skønnes selv at kunne administrere kontante beløb.
Kapitel 12 Tilbagebetaling § 91. Kommunen skal træffe afgørelse om tilbagebetaling, 1) når en person mod bedre vidende har undladt at give kommunen  

 oplysninger som krævet efter § 92, stk. 4, i denne lov eller § 11 i lov om  

 retssikkerhed og administration på det sociale område, eller 2) når en person mod bedre vidende uberettiget har modtaget ydelser efter  

 denne lov.
§ 92. Den, der modtager særlig støtte efter § 34 til dækning af  

 udgifter til renter og afdrag vedrørende ejerboliger og andelsboliger, skal  

 tilbagebetale hjælpen.
Det samme gælder for den, der modtager hjælp til  

 boligindskud, eller hvad der kan ligestilles hermed.
Stk. 2. Ægtefæller hæfter solidarisk for krav om tilbagebetaling  

 efter stk. 1, 1. pkt.
Dette gælder, uanset om hjælpen er ydet til den ene  

 eller begge ægtefæller, og uanset om boligen er ejet af den ene eller begge  

 ægtefæller.
 Stk. 3. Socialministeren fastsætter regler om tilbagebetaling  

 efter stk. 1, 1. pkt.
 Stk. 4. En person, der har modtaget hjælp til boligindskud med  

 tilbagebetalingspligt efter stk. 1, 2. pkt., har pligt til at oplyse kommunen  

 om udbetaling af boligindskud, eller hvad der kan ligestilles hermed, i  

 forbindelse med opsigelse af lejemålet, fraflytning eller lignende.
§ 93. Kommunen kan træffe beslutning om tilbagebetaling, når der  

 ydes hjælp, 1) fordi modtageren har udvist uforsvarlig økonomi, 2) fordi modtageren ubegrundet har opsagt et arbejde, eller ubegrundet er  

 ophørt med aktivering eller anden beskæftigelsesfremmende foranstaltning, 3) fordi modtageren på grund af sine egne forhold har været årsag til, at  

 den pågældende blev opsagt fra et arbejde, 4) fordi modtageren har nægtet at tage imod et rimeligt tilbud om arbejde,  

 aktivering eller andre beskæftigelsesfremmende foranstaltninger, 5) fordi modtageren eller ægtefællen er indblandet i en kollektiv  

 arbejdsstrid, eller 6) når der på det tidspunkt, da der søges hjælp på grund af økonomisk  

 trang, foreligger forhold, der viser, at den pågældende i løbet af kortere  

 tid vil være i stand til at tilbagebetale hjælpen.
 Stk. 2. Kommunen skal senest ved udbetaling af hjælpen oplyse  

 modtageren om, at hjælpen skal betales tilbage og med hvilken begrundelse.
 Stk. 3. Kommunen kan ikke træffe beslutning om tilbagebetaling  

 efter stk. 1 af den hjælp, som en person modtager under aktivering efter  

 kapitel 4.
 § 94. Kommunen kan træffe afgørelse om tilbagebetaling, når en  

 person, der har modtaget hjælp, senere får udbetalt en erstatning, et  

 underholdsbidrag eller lignende, der dækker samme tidsrum og samme formål som  

 den udbetalte hjælp.
 Stk. 2. Kommunen kan ikke træffe beslutning om tilbagebetaling  

 efter stk. 1 af den hjælp, som en person modtager under aktivering efter  

 kapitel 4.
 § 95. Kommunen gennemfører tilbagebetalingskravet ved en  

 betalingsordning, som fastsættes under hensyn til, hvad den pågældende kan  

 betale uden at komme til at mangle det nødvendige til sit eget eller  

 familiens underhold.
 Stk. 2. Hvis en person, som har betalingsevne, ikke overholder en  

 betalingsordning efter stk. 1, kan kommunen inddrive gælden efter reglerne  

 for inddrivelse af personlige skatter.
 Stk. 3. Når der er ydet hjælp med tilbagebetalingspligt, indtræder  

 kommunen for et beløb, der svarer til den tilbagebetalingspligtige hjælp, i  

 retten til udbetaling af overskydende skat og arbejdsmarkedsbidrag med  

 godtgørelse og renter samt tilbagebetaling efter kildeskattelovens § 55.  

 Dette gælder, selv om der er fastsat en tilbagebetalingsordning efter stk. 1.
 Stk. 4. Tilbagebetalingskravet bortfalder, når der er gået 5 år  

 efter hjælpens ophør, uden at der efter reglerne i stk. 1-3 har været  

 økonomisk mulighed for at gennemføre kravet.
 § 96. Har en person, der modtager hjælp efter kapitel 4-6, ikke  

 betalt for dag- eller klubtilbud efter lov om social service, kan kommunen  

 fradrage den fremtidige månedlige betaling i den fremtidige hjælp efter  

 kapitel 4-6.
 § 97. Er der efter lovgivningen om retsforholdet mellem ægtefæller  

 eller om børns retsstilling pålagt en person at betale underholdsbidrag m.v.  

 til en anden person, der modtager hjælp til forsørgelse, indtræder det  

 offentlige for et beløb, der svarer til hjælpen, i kravet mod den  

 bidragsskyldige, uanset om forsørgelsesansvaret efter reglerne i § 2 er  

 ophørt.
Stk. 2. Det offentlige indtræder endvidere i retten til at kræve  

 bidrag fastsat eller kræve et bidrag forhøjet.
Ved fastsættelsen eller  

 forhøjelsen af bidrag kan vedkommende myndighed tilsidesætte en aftale om  

 bidrag, der må anses indgået med det formål at hindre det offentlige i at  

 indtræde i retten.
Kapitel 13 Klageregler § 98. Kommunens og amtskommunens afgørelser efter denne lov kan,  

 medmindre andet er bestemt, indbringes for det sociale nævn efter reglerne i  

 kapitel 10 i lov om retssikkerhed og administration på det sociale område.  

 Nævnet kan ved behandling af klage over en kommunes afgørelse om udbetaling  

 af godtgørelse efter § 38 alene tage stilling til, om afgørelsen er i  

 overensstemmelse med de retningslinjer, som kommunen har fastsat.
Kapitel 14 Finansiering m.v.
 § 99. Kommunen afholder endeligt udgifterne til vejledning,  

 sagsbehandling og opfølgning, til udarbejdelse af planer og erhvervsplaner  

 m.v. og til administration i øvrigt, herunder lægeerklæringer m.v.
 Stk. 2. En amtskommune afholder endeligt udgifterne til  

 sagsbehandling, administration, herunder vejledning og konsulentstøtte.
 § 100. Staten refunderer 50 pct. af kommunens udgifter til hjælp  

 og løntilskud efter kapitel 4.
 Stk. 2. Staten refunderer inden for et rådighedsbeløb 50 pct. af  

 en kommunes driftsudgifter i forbindelse med aktiveringstilbud efter § 16,  

 stk. 2, nr. 1, 3-5, 7 og 8. Det samme gælder udgifter til godtgørelse efter §  

 38. Rådighedsbeløbet opgøres til 9.393 kr. pr. år gange antallet af personer,  

 der er omfattet af kapitel 4, opgjort som antal helårspersoner i  

 regnskabsåret.
 § 101. Kommunen betaler en præmie på 25.000 kr. til offentlige  

 arbejdsgivere, der ansætter en kontanthjælpsmodtager i en varig stilling på  

 overenskomstmæssige løn- og ansættelsesvilkår på fuld tid, jf. § 48 a i lov  

 om en aktiv arbejdsmarkedspolitik.
 Stk. 2. Socialministeren fastsætter nærmere regler om ordningen,  

 herunder om administration og udbetaling af præmien, samt om arbejdsgiverens  

 pligt til at underrette kommunen om uberettiget opsigelse eller bortvisning.
 Stk. 3. Staten refunderer en kommunes udgifter efter stk. 1.
 § 102. Staten refunderer 50 pct. af en kommunes udgifter til  

 igangsætningsydelse efter kapitel 5.
 § 103. Staten refunderer 50 pct. af en kommunes udgifter til  

 revalidering, jf. §§ 52 og 62-65, samt værktøj og arbejdsredskaber efter  

 kapitel 8.
 Stk. 2. Kommunen og amtskommunen afholder hver 50 pct. af  

 driftsudgifterne til erhvervsmodnende og erhvervsintroducerende kurser og  

 jobindslusningsprojekter efter § 48.
Stk. 3. Af udgifterne vedrørende amtskommunale tilbud efter § 68,  

 stk. 1, 1. pkt., betaler kommunen en takst, der fastsættes for et regnskabsår  

 ad gangen på grundlag af tilbudenes budgetter.
Taksten er 50 pct. af  

 udgiften.
 § 104. Staten refunderer 100 pct. af en kommunes udgifter til  

 fleksjob efter § 72.
 Stk. 2 . Staten refunderer 50 pct. af en kommunes udgifter til  

 ledighedsydelse efter § 74 og til skånejob med løntilskud efter § 76.
 § 105. Staten refunderer en kommunes udgifter til ATP-bidrag efter  

 denne lov.
 Stk. 2. Staten afholder udgifterne til forsørgelse af danske  

 statsborgere i udlandet efter § 6.
 § 106. Staten refunderer 50 pct. af en kommunes udgifter til hjælp  

 i særlige tilfælde efter kapitel 10.
§ 107. Staten afholder efter reglerne i stk. 2-6 udgifter til en  

 udlænding, der har fået opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 1, nr. 2-4, som følge af tilknytning til en  

 i Danmark fastboende person, når denne person selv har fået op  

 holdstilladelse efter en af de bestemmelser, der er nævnt i nr. 1-3, eller  

 når tilknytningen kan føres tilbage til en sådan person, 5) udlændingelovens § 9, stk. 2, nr. 4, når tilladelsen er givet til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) udlændingelovens § 9, stk. 2, nr. 4, når tilladelsen er meddelt en  

 ægtefælle til eller et barn af en person med opholdstilladelse, som nævnt i  

 nr. 2 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller § 9, stk. 2, nr. 4, 9) udlændingelovens § 9, stk. 2, nr. 5, eller 10) udlændingelovens § 9, stk. 2, nr. 6.
Stk. 2. Staten afholder udgifter til hjælp efter kapitel 4, jf.  

 dog § 100, stk. 2, og kapitel 5-8, jf. dog stk. 4, samt kapitel 10 i de  

 første 1 1/2 år efter datoen for opholdstilladelsen.
Herefter afholder staten  

 i 5 år 75 pct. af kommunens eller amtskommunens udgifter.
Stk. 3. Uanset bestemmelserne i stk. 2 afholder staten en kommunes  

 udgifter til 1) udlændinge, som inden 12 måneder efter datoen for opholdstilladelsen på  

 grund af en betydelig og varig nedsat funktionsevne anbringes i døgnophold,  

 dog kun indtil den pågældende i en sammenhængende periode på 2 år har klaret  

 sig selv, og 2) udlændinge, når tilladelsen er meddelt en mindreårig asylansøger, dog  

 længst indtil modtageren fylder 18 år, eller barnets forældre får lovligt  

 ophold her i landet.
 Stk. 4. Staten refunderer i 6 1/2 år efter datoen for  

 opholdstilladelsen 75 pct. af en kommunes eller amtskommunes udgifter til den  

 specialiserede revalideringsindsats efter § 68, stk. 1, 1. pkt.
 Stk. 5. Staten udbetaler i 6 1/2 år efter datoen for  

 opholdstilladelsen til kommunen et tilskud på 1.099 kr. pr. måned for  

 udlændinge, jf. stk. 1, der deltager i aktiviteter, der er omfattet af § 16,  

 stk. 2, nr. 1-8. Aktiviteten skal have et omfang på mindst 30 timer pr. uge.
 Stk. 6. Staten yder kommunen et tilskud på 2.197 kr. for hver  

 måned, den overtager pligten til at yde en flygtning integrationsbistand  

 forud for det tidspunkt, da pligten påhviler kommunen ifølge § 9, stk. 6, i  

 lov om retssikkerhed og administration på det sociale område.
 § 108. Staten yder forskudsrefusion af en kommunes eller  

 amtskommunes refusionsberettigende udgifter efter denne lov.
Regulering § 109. Een gang årligt den 1. januar reguleres med  

 satsreguleringsprocenten efter lov om en satsreguleringsprocent de beløb, der  

 er nævnt i:
 1) §§ 25 og 26 om hjælp til forsørgelse.
 2) § 30 om indtægtsfradrag for ægtepar omfattet af § 26, stk. 2.
 3) § 31 om fradrag for arbejdsindtægter m.v.
 4) § 36 om beskæftigelsestillæg og timebeløb under aktivering.
 5) § 52, stk. 4, om grænsen for halv revalideringsydelse og tillæg.
 6) § 79, stk. 3, om mindstebeløb for ATP-beregning.
 7) § 86, stk. 2, nr. 2 og 3, om repatriering.
 8) § 100, stk. 2, om rådighedsbeløb.
 9) § 107, stk. 5 og 6, om tilskud til flygtninge m.v.
 Stk. 2. Den maksimale timeløn efter § 35 reguleres procentuelt i  

 overensstemmelse med den gennemsnitlige regulering af de offentlige  

 lønskalaer.
 Stk. 3. Socialministeren bekendtgør størrelsen af de regulerede  

 beløb.
Kapitel 15 Forsøgsregler § 110. Socialministeren kan efter ansøgning fra en kommune eller  

 amtskommune tillade, at der bliver lavet beskæftigelsesfremmende  

 forsøgsordninger, som fraviger reglerne i denne lov, dog ikke satserne i §§  

 25, 52 og 61. Socialministeren bekendtgør tilladelsen.
Kapitel 16 Ikrafttrædelses- og overgangsregler § 111. Loven træder i kraft den 1. juli 1998. Dog fastsætter  

 socialministeren tidspunktet for ikrafttræden af § 16, stk. 2, nr. 2 og 3, §  

 51, stk. 2, samt §§ 60-62 og 70.
 § 112. Bestemmelsen i § 108 har virkning fra og med udbetaling af  

 forskudsrefusion, der finder sted ultimo juni 1998.
 § 113. Personer under 25 år, der ved lovens ikrafttræden modtager  

 kontanthjælp efter reglerne for personer over 25 år i lov om social bistand,  

 bevarer retten til kontanthjælp efter reglerne for personer over 25 år, så  

 længe de fortsat modtager hjælp på grundlag af den ændring i forholdene, der  

 bevirker, at de modtager hjælp ved lovens ikrafttræden.
§ 114. Personer, der ved lovens ikrafttræden er ansat i beskyttede  

 enkeltpladser efter 1/3-ordningen, jf. §§ 91-95 i lov om social bistand,  

 bevarer indtil ophør af stillingen mindst det indtægtsniveau, der følger af  

 punkt 74 i cirkulæret af 17. december 1986 om bistandslovens bestemmelser om  

 institutioner under amtskommunerne.
Tilsvarende bevarer arbejdsgiveren indtil  

 ophør af stillingen mindst det procentvise løntilskud, der hidtil er givet i  

 stillingen.
 § 115. Individuelt beskyttede enkeltpladser til personer, som får  

 social pension, og som er oprettet inden lovens ikrafttræden, finansieres  

 efter denne lovs § 104.
 § 116. Inddrivelse af forfaldne, ikke betalte afdrag på lån ydet  

 efter de hidtidige regler i § 43, stk. 9, 1. pkt., og stk. 10, i lov om  

 social bistand, jf. lovbekendtgørelse nr. 110 af 26. februar 1996 med senere  

 ændringer, samt efter regler i § 42, stk. 4, 7 og 8, i lov om social bistand,  

 jf. lovbekendtgørelse nr. 171 af 25. marts 1987 med senere ændringer, sker  

 efter reglerne for inddrivelse af personlige skatter.
 § 117. Socialministeren fremsætter forslag om revision af §§ 71-74  

 inden udgangen af 2000.
 § 118. Loven gælder ikke for Færøerne og Grønland.
Givet på Christiansborg Slot, den 10. juni 1997 Under Vor Kongelige Hånd og Segl MARGRETHE R.
/ Karen Jespersen Bilag 1 B Ved lov nr. 803 af 24. oktober 1997 om ændring af lov om Arbejdsmarkedets  

 Tillægspension med flere love blev der i § 8 foretaget følgende ændringer i  

 lov nr. 455 af 10. juni 1997 om aktiv socialpolitik:
 1. Efter § 80 indsættes i kapitel 9:
»§ 80 a.
For personer, der modtager hjælp efter §§ 25 og 36  

 og § 52, stk. 1, og som betaler ATP-bidrag i henhold til § 79, indbetales i  

 1998 en midlertidig pensionsopsparing, der udgør det i § 17 b, stk. 4, i lov  

 om Arbejdsmarkedets Tillægspension fastsatte.
 Stk. 2. De nærmere regler om betaling og indberetning efter stk. 1  

 fastsættes af Socialministeren efter indstilling fra bestyrelsen for  

 Arbejdsmarkedets Tillægspension.
Stk. 3. Indbetales opsparingsbeløbet ikke rettidigt, finder  

 reglerne i § 17, stk. 2-5 og 7, i lov om Arbejdsmarkedets Tillægspension  

 tilsvarende anvendelse.« Bestemmelsen træder i kraft den 1. juli 1998.
Bilag 1 C Ved lov nr. 980 af 17. december 1997 om ændring af lov om Arbejdsmarkedets  

 Tillægspension, lov om orlov, lov om arbejdsmarkedsuddannelser og forskellige  

 andre love blev der i § 26 foretaget følgende ændringer i lov nr. 455 af 10.  

 juni 1997 om aktiv socialpolitik som ændret ved § 8 i lov nr. 803 af 24.  

 oktober 1997:
 1 . § 10 stk. 3, nr. 1, affattes således:
»1) Kommunen skal følge op på en erhvervsplan efter § 50 hver 6.  

 måned.« 2. I § 14, stk. 2, indsættes som 2. pkt .:
»Der ses tillige bort fra erstatning for tab af erhvervsevne, der  

 udbetales som følge af personskade, der er forvoldt ved overtrædelse af  

 straffeloven.« 3 .  I § 25, stk. 1. nr. 1 , ændres »9.100  

 kr.« til: »9.317 kr.« 4. I § 25. stk. 1, nr. 2, ændres »6.825 kr.« til:  

 »6.998 kr.« 5. I § 25, stk. 1, nr. 3, ændres »4.384 kr.« til:  

 »4.489 kr.« 6. I § 25, stk. 1, nr. 4, ændres »2.144 kr.« til:  

 »2.195 kr.« 7. I § 25, stk. 2, ændres »9.100 kr.« til:  

 »9.317 kr.« 8. I § 25, stk. 3, ændres tre steder »6.825 kr.«  

 til: »6.998 kr.« 9. I § 25, stk. 4, ændres »9.100 kr.« til :  

 » 9.317 kr.« 10 . I § 25, stk. 5, ændres »9.100 kr.« til:  

 »9.317 kr.« 11. I § 26, stk. 3, ændres »2.144 kr.« til:  

 »2.195 kr.« 12. I § 30, stk. 2, ændres »9.100 kr.« til:  

 » 9.317 kr.«, og »6.825 kr.« ændres til: »6.998  

 kr.« 13. I § 31, stk. 1, ændres »10 kr.« til:  

 »10,24 kr.« 14. I § 36, stk. 1, ændres »30 kr.« til:  

 »30,72 kr.« 15. I § 36, stk. 2, ændres »10 kr.« til:  

 »10,24 kr.« 16. I § 52, stk. 4, ændres »9.100 kr.« til:  

 »9.317 kr.« 17. I § 62, stk. 1, ændres »lønnen efter § 61«  

 til: »den mindste overenskomstmæssige løn på det aktuelle  

 ansættelsesområde eller den løn, som sædvanligvis gælder for tilsvarende  

 arbejde«.
18. I § 62, stk. 2 og 3, ændres »lønnen efter §  

 61« til: »den mindste overenskomstmæssige løn på det aktuelle  

 ansættelsesområde eller den løn, som sædvanligvis gælder for tilsvarende  

 arbejde med tillæg af eventuelle arbejdsgiverbidrag til ATP m.v.« 19. I § 62, stk. 4, ændres »lønnen m.v.« til:  

 » den mindste overenskomstmæssige løn på det aktuelle ansættelsesområde  

 eller den løn, som sædvanligvis gælder for tilsvarende arbejde med tillæg af  

 eventuelle arbejdsgiverbidrag til ATP m.v.« 20. I § 66, stk. 1, ændres »forretningsmæssigt«  

 til: »forretningsmæssig«.
21. I § 79, stk. 3, ændres »9.100 kr.« til:  

 »9.317 kr.«, og »6.825 kr.« ændres til: »6.998  

 kr.« 22. I § 86, stk. 2, nr. 2, ændres »5.211 kr.«  

 til: »5.336 kr.« 23. I § 86, stk. 2, nr. 3, ændres »15.469 kr.«  

 til: »15.840 kr.«, og »5.156 kr.« ændres til: »5.280  

 kr.« 24. I § 94 indsættes som stk.3:
»Stk.3. Kommunen kan endvidere ikke træffe beslutning om  

 tilbagebetaling efter stk. 1, når en erstatning for tab af erhvervsevne  

 udbetales som følge af personskade, der er forvoldt ved overtrædelse af  

 straffeloven.« 25. I § 100, stk. 2, ændres »9.393 kr.« til:  

 »9.618 kr.« 26. § 104, stk. 1, affattes således:
»Staten refunderer 100 pct. af en kommunes udgifter til løntilskud  

 til fleksjob efter § 72.« 27. I § 107, stk. 5, ændres »1.099 kr.« til:  

 »1.125 kr.« 28. I § 107, stk. 6, ændres » 2.197 kr.« til:  

 »2.250 kr.« Bestemmelserne træder i kraft den 1. juli 1998.
Bilag 1 D Ved lov nr. 1112 af 29. december 1997 om ændring af lov om social bistand  

 og lov om aktiv socialpolitik (Rådighedsvurdering) blev der i § 2 foretaget  

 følgende ændringer i lov nr. 455 af 10. juni 1997 om aktiv socialpolitik, som  

 ændret ved § 8 i lov nr. 803 af 24. oktober 1997 og § 26 i lov nr. 980 af 17.  

 december 1997:
 1. Efter § 8 indsættes:
» § 8 a.
Kommunen sørger for, at personer, der får hjælp alene  

 på grund af ledighed, bliver tilmeldt arbejdsformidlingen.
Kommunen sørger  

 endvidere for, at arbejdsformidlingen får meddelelse, når hjælpen ophører.
Stk. 2. Socialministeren kan fastsætte regler om tilmelding og  

 afmelding til arbejdsformidlingen.« 2. I § 13, stk. 1, indsættes som 2. pkt. :
»Hvis en person, der får hjælp efter § 11, afslår et formidlet  

 arbejde eller udebliver fra en formidlingssamtale eller en kontaktdato på  

 arbejdsformidlingen, har kommunen pligt til at vurdere, om den pågældende  

 fortsat opfylder betingelserne for hjælpen ved at udnytte sine  

 arbejdsmuligheder.« Bestemmelserne træder i kraft den 1. juli 1998.
Bilag 2 I dette bilag citeres i venstre spalte indholdet af de bestemmelser,  

 der foreslås ændret eller ophævet ved lovforslaget.
I højre spalte anføres  

 bestemmelserne efter ændringerne.
* Bestemmelserne efter ændringerne til de enkelte paragraffer følger snarest *** Lov nr. 465 af 30. juni 1993 om kommunernes adgang til at erhverve  

 boliger for at fremme udlændinges integration.
 § 1. Kommuner kan erhverve, indrette og leje ejendomme med henblik  

 på gennem udlejning til beboelse at medvirke til en bedre fordeling af  

 udlændinges bosætningsmuligheder, såvel på landsplan som lokalt i kommunen,  

 og dermed fremme udlændinges integration.
 § 2. Ved udlejning af en bolig efter § 1 kan kommunalbestyrelsen  

 tillægge både danske og udenlandske statsborgere en fortrinsret i forhold til  

 andre boligsøgende, når dette sker af hensyn til behovet for generelt at  

 fremme udlændinges mulighed for integration.
 § 3. Loven træder i kraft 1. juli 1993.
 Lov nr. 453 af 10. juni 1997 om retssikkerhed og administration på det  

 sociale område, som ændret ved § 28 i lov nr. 980 af 17. december 1997.
§ 9, stk. 6 Stk. 6. Pligten til at yde integrationsbistand til en udlænding,  

 der er omfattet af § 107, stk. 1, i lov om aktiv socialpolitik, varetages af  

 staten i indtil 18 måneder.
En kommune kan dog varetage pligten til at yde  

 integrationsbistand på et tidligere tidspunkt end efter de 18 måneder.  

 Indenrigsministeren fastsætter de nærmere regler og kan herved bestemme, at  

 bistanden ydes af en privat humanitær organisation.
§ 65 § 65. Afgørelser efter lov om aktiv socialpolitik og lov om social  

 service, som træffes af en privat humanitær organisation, der yder  

 integrationsbistand efter § 9, stk. 6, kan indbringes for det sociale nævn.
 Lov om individuel boligstøtte, jf. lovbekendtgørelse nr. 167 af 12.  

 marts 1998.
§ 75, stk. 2 Stk. 2. Udgifter til boligstøtte til udlændinge med  

 opholdstilladelse efter de i § 65 nævnte bestemmelser i udlændingeloven  

 refunderer staten med 100 pct. i 6 1/2 år efter datoen for  

 opholdstilladelsen.
 Udlændingeloven, jf. lovbekendtgørelse nr. 650 af 13. august 1997, som  

 ændret ved § 14 i lov nr. 980 af 17. december 1997.
 § 9, stk. 5, 1. pkt.
 Har en herboende person (garanten) påtaget sig at forsørge ansøgeren, jf.  

 stk. 3 og 4, og ydes der senere ansøgeren hjælp efter lov om aktiv  

 socialpolitik til forsørgelse, skal kommunalbestyrelsen pålægge garanten at  

 yde betaling for hjælpen.
 Lov om kommunal udligning og generelle tilskud til kommuner og  

 amtskommuner, jf. lovbekendtgørelse nr. 571 af 4. juli 1997, som ændret ved §  

 15 i lov nr. 980 af 17. december 1997 og § 8 i lov nr. 1094 af 29. december  

 1997.
§ 10, stk. 2, nr. 5 5) Kommunale mer- eller mindreudgifter som følge af udviklingen i  

 kommunernes reale udgifter til kontanthjælp, orlovsydelse til  

 kontanthjælpsmodtagere, ungdomsydelse, kommunal aktivering, førtidspension og  

 erhvervsgrunduddannelse i tilskudsåret.
 § 21, stk. 1, 2. pkt.
 Der ydes desuden årligt tilskud til dækning af kommunernes merudgiftsbehov  

 vedrørende sociale udgifter til flygtninge.
 § 21, stk. 2, 1. pkt.
 Tilskud til dækning af kommunernes merudgiftsbehov efter stk. 1, 1. pkt.,  

 ydes med 3.242 kr. pr. indvandrer og flygtning og yderligere 15.088 kr. pr.  

 6-16-årig indvandrer og flygtning.
§ 21, stk. 3 Stk. 3. Tilskud til dækning af kommunernes merudgiftsbehov efter  

 stk. 1, 2. pkt., ydes for flygtninge, der den 1. januar i tilskudsåret har  

 haft opholdstilladelse i Danmark fra 1 1/2 år til 10 1/2 år, og herudover pr.  

 1-5-årig flygtning uanset opholdets varighed.
Tilskuddet pr. flygtning  

 fastlægges til henholdsvis 17.188 kr., 29.883 kr., 22.413 kr., 14. 941 kr. og  

 7.471 kr. pr. flygtning med opholdstilladelse i henholdsvis fra 1 1/2 år til  

 6 1/2 år, fra 6 1/2 år til 7 1/2 år, fra 7 1/2 år til 8 1/2 år, fra 8 1/2 år  

 til 9 1/2 år og fra 9 1/2 år til 10 1/2 år.
Tilskuddet pr 1-5-årig flygtning  

 fastlægges til 16.077 kr.
§ 21, stk. 4 Stk. 4. Tilskud til kommunerne efter stk. 1, 3. pkt., ydes årligt  

 med 1.000 kr. pr. person beregnet på basis af det gennemsnitlige antal  

 asylansøgere og lignende grupper af udlændinge i kommunen.
§ 21, stk. 5 Stk. 5. De i stk. 2-4 nævnte beløb reguleres fra og med  

 tilskudsåret 1995 een gang årligt med satsreguleringsprocenten, jf. lov om en  

 satsreguleringsprocent.
For hvert af årene 1995-97 forhøjes beløbene efter  

 stk. 2 og 4 med een procent ud over satsreguleringsprocenten svarende til den  

 nedregulering af satsreguleringsprocenten, der følger af forhøjelsen af  

 arbejdsmarkedsbidragene.
 Lov nr. 281 af 27. april 1994 om kommunal anvisningsret.
 § 3, stk. 1, 1. pkt.
 Aftalen om erhvervelse af anvisningsret indgås for en tidsbegrænset  

 periode på 5 år.
§ 4, stk. 3, 1.pkt Engangsbeløbet kan maksimalt udgøre 15 pct. af godtgørelsen fastsat efter  

 stk. 1.
 § 4, stk. 3, 4. pkt.
 Ved afsætning af beløb efter 3. pkt. er ejeren forpligtet til også at  

 afsætte de senere i 5-års- perioden efter § 3, stk. 1, udbetalte  

 godtgørelsesbeløb på den nævnte konto i Grundejernes Investeringsfond.
§ 4, stk. 6 Stk. 6. De maksimale refusionsbeløb udgør i forhold til den  

 gennemsnitlige lejlighedsstørrelse i den pågældende ejendom følgende pr.  

 lejlighed, kommunalbestyrelsen kan råde over:
 § 6, stk. 1, 1. pkt.
 Kommunens udgifter i medfør af § 5, stk. 2, ved udlejning til personer,  

 der har fået anvist bolig inden for de første 3 år efter meddelelse af  

 opholdstilladelse her i landet i medfør af udlændingelovens §§ 7, 8 og 9,  

 stk. 2, nr. 2 (flygtninge), refunderes af staten med 100 pct.
 Lov nr. 454 af 10. juni 1997 om social service, som ændret ved § 27 i  

 lov nr. 980 af 17. december 1997 og ved lov nr. 1110 af 29. december  

 1997.
§ 66, stk. 2 Stk. 2. Indenrigsministeren kan fastsætte regler om betaling af  

 brugen af midlertidige opholdssteder, hvortil hjemløse anvises indkvartering,  

 og hvor det offentlige afholder udgifterne.
Lejelovgivningens regler finder  

 ikke anvendelse, jf. lejelovens § 2, stk. 1.
§ 133, stk. 1 Stk. 1. Staten afholder efter reglerne i stk. 2-4 udgifter til en  

 udlænding, der har fået opholdstilladelse efter 1) udlændingelovens §§ 7 eller 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) Udlændingelovens § 9, stk. 1, nr. 2-4, som følge af tilknytning til en  

 i Danmark fastboende person, når denne person selv har fået opholdstilladelse  

 efter en af de bestemmelser, der er nævnt i nr. 1-3, eller når tilknytningen  

 kan føres tilbage til en sådan person, 5) Udlændingelovens § 9, stk. 2, nr. 4, når tilladelsen er givet til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) Udlændingelovens § 9, stk. 2, nr. 4, når tilladelsen er meddelt en  

 ægtefælle til eller et barn af en person med opholdstilladelse som nævnt i  

 nr. 2 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller efter udlændingelovens §  

 9, stk. 2, nr. 4, 9) udlændingelovens § 9, stk. 2, nr. 5, eller 10) udlændingelovens § 9, stk. 2, nr. 6.
§ 133, stk. 2 Stk. 2. Staten afholder fuldt ud udgifter til hjælp efter § 28, §  

 29, § 40, stk. 2, nr. 1-10, og § 84 i de første 1 1/2 år efter datoen for  

 opholdstilladelsen.
Herefter afholder staten 75 pct. af kommunernes eller  

 amtskommunernes udgifter i 5 år.
§ 133, stk. 3 Stk. 3. Staten afholder 75 pct. af en kommunes eller amtskommunes  

 udgifter efter §§ 26, 27, 49, 51 og 65 samt efter kapitlerne 4, 5, 7 og 14-20  

 i 6 1/2 år.
§ 133, stk. 4 Stk. 4. Uanset bestemmelserne i stk. 2 og 3 afholder staten en  

 kommunes udgifter til 1) udlændinge, som inden 12 måneder efter datoen for opholdstilladelsen på  

 grund af betydelig og varigt nedsat fysisk eller psykisk funktionsevne  

 anbringes i døgnophold, dog kun indtil den pågældende i en sammenhængende  

 periode på 2 år har klaret sig selv, og 2) udlændinge, når tilladelsen er meddelt en mindreårig asylsøger, dog  

 længst indtil modtageren fylder 18 år eller barnets forældre får lovligt  

 ophold her i landet.
 Lov nr. 455 af 10. juni 1997 om aktiv socialpolitik, som ændret ved §  

 8 i lov nr. 803 af 24. oktober 1997, § 26 i lov nr. 980 af 17. december 1997  

 og § 2 i lov nr. 1112 af 29. december 1997.
§ 107, stk. 1 Stk. 1. Staten afholder efter reglerne i stk. 2-6 udgifter til en  

 udlænding, der har fået opholdstilladelse efter 1) udlændingelovens §§ 7 eller 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) Udlændingelovens § 9, stk. 1, nr. 2-4, som følge af tilknytning til en  

 i Danmark fastboende person, når denne person selv har fået opholdstilladelse  

 efter en af de bestemmelser, der er nævnt i nr. 1-3, eller når tilknytningen  

 kan føres tilbage til en sådan person, 5) Udlændingelovens § 9, stk. 2, nr. 4, når tilladelsen er givet til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) Udlændingelovens § 9, stk. 2, nr. 4, når tilladelsen er meddelt en  

 ægtefælle til eller et barn af en person med opholdstilladelse som nævnt i  

 nr. 2 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller § 9, stk. 2, nr. 4, 9) udlændingelovens § 9, stk. 2, nr. 5, eller 10) udlændingelovens § 9, stk. 2, nr. 6.
 § 107, stk. 2.
Stk. 2. Staten afholder udgifter til hjælp efter kapitel 4, jf.  

 dog § 100, stk. 2, og kapitel 5-8, jf. dog stk. 4, samt kapitel 10 i de  

 første 1 1/2 år efter datoen for opholdstilladelsen.
Herefter afholder staten  

 i 5 år 75 pct. af kommunens eller amtskommunens udgifter.
 § 107, stk. 4.
 Stk. 4. Staten refunderer i 6 1/2 år efter datoen for  

 opholdstilladelsen 75 pct. af en kommunes eller amtskommunes udgifter til den  

 specialiserede revalideringsindsats efter § 68, stk. 1, 1.pkt.
§ 107, stk. 5 Stk. 5. Staten udbetaler i 6 1/2 år efter datoen for  

 opholdstilladelsen til kommunen et tilskud på 1.099 kr. pr. måned for  

 udlændinge, jf. stk. 1, der deltager i aktiviteter, der er omfattet af § 16,  

 stk. 2, nr. 1-8. Aktiviteten skal have et omfang på mindst 30 timer pr. uge.
§ 107, stk. 6 Stk. 6. Staten yder kommunen et tilskud på 2.197 kr. for hver  

 måned, den overtager pligten til at yde en flygtning integrationsbistand  

 forud for det tidspunkt, da pligten påhviler kommunen ifølge § 9, stk. 6, i  

 lov om retssikkerhed og administration på det sociale område.
§ 109, stk. 1 Stk. 1. Een gang årligt den 1. januar reguleres med  

 satsreguleringsprocenten efter lov om en satsreguleringsprocent de beløb, der  

 er nævnt i:
 1) §§ 25 og 26 om hjælp til forsørgelse.
 2) § 30 om indtægtsfradrag for ægtepar omfattet af § 26, stk. 2.
 3) § 31 om fradrag for arbejdsindtægter m.v.
 4) § 36 om beskæftigelsestillæg og timebeløb under aktivering.
 5) § 52, stk. 4, om grænsen for halv revalideringsydelse og tillæg.
 6) § 79, stk. 3, om mindstebeløb for ATP-beregning.
 7) § 86 , stk. 2, nr. 2 og 3, om repatriering.
 8) § 100, stk. 2 om rådighedsbeløb.
 9) § 107, stk. 5 og 6, om tilskud til flygtninge m.v.
 Lov nr. 464 af 30. juni 1993 om ændring af lov om social bistand, lov  

 om social pension og udlændingeloven (Hjælp til frivillig repatriering).
§ 4, stk. 2 Stk. 2. Indenrigsministeren fremsætter forslag for Folketinget til  

 revision af loven inden udgangen af folketingsåret 1997-98.
