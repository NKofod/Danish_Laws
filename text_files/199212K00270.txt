Nr LSF 270 Forslag til Lov om folkeskolen Fremsat af undervisningsministeren (Ole Vig Jensen) den 21. april 1993 Vedtaget ved tredjebehandling den 23. juni 1993 Lov nr. 509 af 30/06/1993 Kapitel 1 Folkeskolens formål § 1. Folkeskolens opgave er i samarbejde med forældrene at fremme  

 elevernes tilegnelse af kundskaber, færdigheder, arbejdsmetoder og  

 udtryksformer, der medvirker til den enkelte elevs alsidige personlige  

 udvikling.
 Stk. 2. Folkeskolen må søge at skabe sådanne rammer for oplevelse,  

 virkelyst og fordybelse, at eleverne udvikler erkendelse, fantasi og lyst til  

 at lære, således at de opnår tillid til egne muligheder og baggrund for at  

 tage stilling og handle.
Stk. 3. Folkeskolen skal gøre eleverne fortrolige med dansk kultur  

 og bidrage til deres forståelse for andre kulturer og for menneskets samspil  

 med naturen.
Skolen forbereder eleverne til medbestemmelse, medansvar,  

 rettigheder og pligter i et samfund med frihed og folkestyre.
Skolens  

 undervisning og hele dagligliv må derfor bygge på åndsfrihed, ligeværd og  

 demokrati.
§ 2. Folkeskolen er en kommunal opgave.
Kommunalbestyrelsen har  

 ansvaret for, at alle børn i kommunen sikres vederlagsfri undervisning i  

 folkeskolen.
Kommunalbestyrelsen fastlægger, jf. § 40, mål og rammer for  

 skolernes virksomhed inden for denne lov.
 Stk. 2. Den enkelte skole har inden for de givne rammer ansvaret  

 for undervisningens kvalitet i henhold til folkeskolens formål, jf. § 1, og  

 fastlægger selv undervisningens organisering og tilrettelæggelse.
 Stk. 3. Elever og forældre samarbejder med skolen om at leve op  

 til folkeskolens formål.
Kapitel 2 Folkeskolens struktur og indhold § 3. Folkeskolen omfatter en 1-årig børnehaveklasse, en 9-årig  

 grundskole og en 1-årig 10. klasse.
Stk. 2. Til børn, hvis udvikling kræver en særlig hensyntagen  

 eller støtte, gives der specialundervisning og anden specialpædagogisk  

 bistand.
Undervisningsministeren fastsætter regler herom og kan i denne  

 forbindelse fravige §§ 5, 7, 8, 13, 14 og 16.
 Stk. 3. Folkeskolen kan tilbyde eleverne undervisning i deres  

 fritid.
 Stk. 4. Folkeskolen kan tilbyde børn optagelse i en  

 skolefritidsordning, hvis børnene er optaget i skolen eller har nået den  

 alder, hvor de tidligst ville kunne optages i børnehaveklasse.
 Stk. 5. Folkeskolen kan tilbyde voksne at deltage i folkeskolens  

 undervisning på 8.-10. klassetrin.
 Stk. 6. Folkeskolen kan i samarbejde med lokalsamfundets  

 folkeoplysnings- og foreningsliv, det frivillige børne- og ungdomsarbejde  

 samt andre kredse af interesserede borgere medvirke til eller forestå og  

 koordinere kulturcenteraktiviteter.
 § 4. Efter regler, der fastsættes af undervisningsministeren,  

 tilbydes der specialpædagogisk bistand til børn, der endnu ikke har påbegyndt  

 skolegangen.
 Stk. 2. Der kan tilbydes elever, hvis udvikling kræver en særlig  

 vidtgående hensyntagen eller støtte, undervisning i 11 år ud over  

 børnehaveklassen.
§ 5. Indholdet i undervisningen vælges og tilrettelægges, så det  

 giver eleverne mulighed for faglig fordybelse, overblik og oplevelse af  

 sammenhænge.
Undervisningen skal give eleverne mulighed for at tilegne sig de  

 enkelte fags erkendelses- og arbejdsformer.
I vekselvirkning hermed skal  

 eleverne have mulighed for at anvende og udbygge de tilegnede kundskaber og  

 færdigheder gennem undervisningen i tværgående emner og problemstillinger.
 Stk. 2. Undervisningen i den 9-årige grundskole omfatter for alle  

 elever:
1) a) dansk på alle klassetrin, b) engelsk på 4.-9. klassetrin, c) kristendomskundskab på alle klassetrin bortset fra det klassetrin, hvor  

 konfirmationsforberedelsen finder sted, d) historie på 3.-8. klassetrin e) samfundsfag på 9. klassetrin, 2) a) idræt på alle klassetrin, b) musik på 1.-6. klassetrin, c) billedkunst på 1.-5. klassetrin, d) håndarbejde, sløjd og hjemkundskab på et eller flere klassetrin inden  

 for 4.-7. klassetrin, 3) a) matematik på alle klassetrin, b) natur/teknik på 1.-6. klassetrin, c) geografi og biologi på 7. og 8. klassetrin og d) fysik/kemi på 7.-9. klassetrin.
 Stk. 3 . Der skal tilbydes eleverne undervisning i tysk på 7.-9.  

 klassetrin.
 Stk. 4. Der kan tilbydes eleverne undervisning i fransk i stedet  

 for tysk på 7.-9. klassetrin.
 Stk. 5. Undervisningen kan i de enkelte fag tillige gives på  

 højere klassetrin end fastsat i stk. 2.
Stk. 6. Der gives i fornødent omfang supplerende undervisning  

 eller anden faglig støtte til elever, der har skiftet skole, eller som har  

 været uden undervisning i længere tid.
Der kan gives supplerende undervisning  

 eller anden særlig tilrettelagt undervisning til elever, som af anden grund  

 har behov for midlertidig faglig støtte.
Stk. 7. Der gives i fornødent omfang særlig tilrettelagt  

 danskundervisning til fremmedsprogede elever.
Undervisningsministeren kan  

 desuden bestemme, at der skal tilbydes fremmedsprogede elever undervisning i  

 deres modersmål.
Undervisningsministeren fastsætter nærmere regler om  

 undervisning af fremmedsprogede elever.
§ 6. Kristendomsundervisningens centrale kundskabsområde er den  

 danske folkekirkes evangelisk-lutherske kristendom.
På de ældste klassetrin  

 skal undervisningen tillige omfatte fremmede religioner og andre  

 livsanskuelser.
Stk. 2. Et barn skal efter anmodning fritages for at deltage i  

 undervisningen i kristendomskundskab, når forældremyndighedens indehaver  

 skriftligt over for skolens leder erklærer selv at ville sørge for barnets  

 religionsundervisning.
Fritagelse kan normalt kun ske fra begyndelsen af et  

 skoleår.
Er barnet fyldt 15 år, kan fritagelse kun ske med barnets samtykke.
 § 7. I undervisningen i grundskolen indgår følgende obligatoriske  

 emner:
1) Færdselslære, 2) sundheds- og seksualundervisning og familiekundskab, 3) uddannelses-, erhvervs- og arbejdsmarkedsorientering.
 § 8. I 10. klasse skal der tilbydes eleverne undervisning i dansk,  

 matematik, idræt, kristendomskundskab/religion, samfundsfag, engelsk og  

 fysik/kemi.
 Stk. 2. Vælger en elev ikke dansk, skal undervisningen omfatte  

 dele af dette fag, og vælger en elev ikke samfundsfag, skal undervisningen  

 omfatte dele af dette fag.
Stk. 3. Elever, der i henhold til § 5, stk. 3, har modtaget tilbud  

 om undervisning i tysk, skal have tilbud om fortsat undervisning i faget i  

 10. klasse.
Tilsvarende gælder elever, der har modtaget tilbud om  

 undervisning i fransk i henhold til § 5, stk. 4.
 Stk. 4. § 5, stk. 1 og stk. 6, og § 10 gælder også undervisningen  

 i 10. klasse.
§ 9. Ud over den undervisning, som skal tilbydes efter §§ 5, 7 og  

 8, kan der tilbydes eleverne på 8.-10. klassetrin undervisning i følgende fag  

 og emner (valgfag): 1) Fransk, 2) tekstbehandling, 3) teknologi, 4) medier,  

 5) billedkunst, 6) fotolære, 7) filmkundskab, 8) drama, 9) musik, 10) håndarbejde, 11) sløjd, 12) hjemkundskab, 13) motorlære, 14) andre værkstedsfag og 15) arbejdskendskab.
 Stk. 2. Der kan tilbydes eleverne på 10. klassetrin undervisning i  

 latin.
 Stk. 3. Til elever, der har modtaget tilbud om franskundervisning  

 i henhold til § 5, stk. 4, kan skolen tilbyde undervisning i tysk på 8.-10.  

 klassetrin.
 Stk. 4. Skolen kan tilbyde eleverne i 8.-10. klasse, at de i  

 kortere perioder udsendes i praktik i virksomheder og institutioner.
 Stk. 5. Skolen kan desuden tilbyde elever i 8.-10. klasse  

 undervisningsforløb, hvor praktisk og teoretisk indhold kombineres i en  

 undervisning, der kan finde sted på og uden for skolen, jf. § 33.
 Stk. 6. Undervisningsministeren kan fastsætte regler om, hvilke  

 andre fag og emner end de i stk. 1 nævnte kommunerne kan tilbyde eleverne på  

 8.-10. klassetrin.
 Stk. 7. Kommunalbestyrelsen kan godkende, at der tilbydes eleverne  

 undervisning i andre praktisk eller kunstnerisk betonede fag eller emner.
Stk. 8. Eleverne på 8.-10. klassetrin skal vælge mindst et valgfag  

 eller tilbudsfag.
I 8. og 9. klasse skal der tilbydes valgfag svarende til et  

 omfang af mindst 4 timer om ugen og i 10. klasse svarende til et omfang af  

 mindst 6 timer om ugen.
§ 10. Undervisningsministeren fastsætter regler om formålet med  

 undervisningen i fag og obligatoriske emner efter §§ 5-9 og angiver centrale  

 kundskabs- og færdighedsområder.
Ministeren kan udsende vejledende læseplaner  

 med beskrivelse af indholdet i undervisningen og med eksempler på  

 differentierede undervisningsforløb.
Ministeren kan ligeledes udsende  

 vejledende materiale om undervisning i tværgående emner og problemstillinger  

 samt vejledende opgavesæt, eksempler på timeplaner m.v.
§ 11. Undervisningen i børnehaveklasser gives overvejende i form  

 af leg og andre udviklende aktiviteter.
Det tilstræbes at gøre børnene  

 fortrolige med skolens daglige liv.
§ 12. Eleverne undervises på det klassetrin i grundskolen, der  

 svarer til deres skolealder.
En elev kan dog med forældrenes samtykke, jf. §  

 54, undervises på samme klassetrin i to år, hvis eleven har været uden  

 undervisning gennem længere tid eller andre særlige grunde taler for, at det  

 er til elevens bedste.
Ligeledes kan en elev under ganske særlige  

 omstændigheder springe et klassetrin over.
 Stk. 2. Henvisning til specialundervisning, som ikke er af  

 foreløbig karakter, sker efter pædagogisk-psykologisk rådgivning og efter  

 samråd med eleven og forældrene.
 Stk. 3. Afgørelse om valg af fag, jf. § 5, stk. 3 og 4, § 8 og §  

 9, og om fortsat skolegang i 10. klasse træffes af eleverne efter samråd med  

 forældrene, jf. § 54, og skolen.
 § 13 . Eleverne og forældrene, jf. § 54, skal regelmæssigt  

 underrettes om skolens syn på elevernes udbytte af skolegangen.
Stk. 2. Som led i undervisningen skal der løbende foretages  

 evaluering af elevernes udbytte.
Evalueringen skal danne grundlag for  

 vejledning af den enkelte elev og for undervisningens videre planlægning.
 Stk. 3. For elever på 8.-10. klassetrin samt for elever, der  

 forlader skolen efter 7. klassetrin, sker bedømmelsen af elevernes  

 standpunkter i de fag, der er omfattet af § 14, stk. 1-4, ved hjælp af  

 karakterer (standpunktskarakterer).
Stk. 4. Der gives standpunktskarakterer mindst 2 gange om året på  

 8.-10. klassetrin.
De sidste standpunktskarakterer gives umiddelbart før de  

 skriftlige prøver og skal udtrykke elevens faglige standpunkt på dette  

 tidspunkt.
Stk. 5. På 9. og 10. klassetrin udfører eleverne en obligatorisk  

 projektopgave, som bedømmes med en skriftlig udtalelse og efter elevens valg  

 med en karakter.
Undervisningsministeren fastsætter rammer for den  

 obligatoriske projektopgave.
Stk. 6. På 9. og 10. klassetrin kan eleverne tillige udføre en fri  

 selvvalgt opgave.
Denne opgave kan efter elevens valg bedømmes med en  

 skriftlig udtalelse og/eller en karakter.
Stk. 7. Skolen udfærdiger afgangsbevis for elever, der går ud af  

 skolen efter 7. klassetrin eller senere.
Afgangsbeviset skal indeholde  

 oplysning om, i hvilken undervisning eleven har deltaget, og om de senest  

 givne standpunktskarakterer.
Afgangsbeviset skal tillige indeholde oplysning  

 om vurdering ved eventuelle prøver, jf. § 14, stk. 1-4. Efter elevens valg  

 kan en skriftlig udtalelse og/eller en karakter for den obligatoriske  

 projektopgave påføres afgangsbeviset.
Eventuel bedømmelse af den frie opgave  

 kan ligeledes efter elevens valg påføres afgangsbeviset.
Eventuelle  

 skriftlige vurderinger i andre fag end prøvefagene kan efter elevens valg  

 påføres eller vedhæftes afgangsbeviset som en del af dette.
§ 14. I hvert af fagene dansk, matematik, engelsk, tysk og  

 fysik/kemi kan eleverne ved afslutningen af 9. klasse indstille sig til  

 folkeskolens afgangsprøve.
Ved afslutningen af 10. klasse kan eleverne i  

 hvert af de nævnte fag indstille sig til enten folkeskolens udvidede  

 afgangsprøve eller folkeskolens afgangsprøve.
Det samme gælder for de elever,  

 der i henhold til § 5, stk. 4, og § 8, stk. 3, har modtaget tilbud om  

 undervisning i fransk i stedet for tysk.
 Stk. 2. De elever, der i henhold til § 9, stk. 1, har modtaget  

 tilbud om undervisning i valgfaget fransk, kan ved afslutningen af 9. klasse  

 indstille sig til folkeskolens afgangsprøve og ved afslutningen af 10. klasse  

 enten til folkeskolens udvidede afgangsprøve eller folkeskolens afgangsprøve.  

 Det samme gælder for de elever, der i henhold til § 9, stk. 3, har modtaget  

 tilbud om undervisning i tysk som valgfag.
 Stk. 3. I faget latin kan eleverne indstille sig til prøve ved  

 undervisningens afslutning.
 Stk. 4. I fagene håndarbejde, sløjd og hjemkundskab kan eleverne  

 indstille sig til afgangsprøve ved afslutningen af 8. klasse eller senere.  

 Undervisningsministeren kan bestemme, at det samme skal gælde andre praktisk  

 betonede fag, der er omfattet af § 9.
Stk. 5. Opgaverne til de skriftlige prøver stilles af  

 undervisningsministeren.
De øvrige opgaver stilles af læreren eller af censor  

 efter ministerens nærmere bestemmelse.
 Stk. 6. Afgørelse om indstilling til prøverne træffes af eleven  

 efter samråd med forældrene, jf. § 54, og skolen.
 Stk. 7. Kommunalbestyrelsen skal imødekomme anmodninger om  

 indstilling til folkeskolens afsluttende prøver samt foranstalte afholdelse  

 af disse prøver for personer, der ikke er fyldt 18 år ved skoleårets  

 begyndelse, og som ellers ikke har mulighed for at indstille sig til prøve.
 Stk. 8. Undervisningsministeren fastsætter regler om kravene i de  

 enkelte fag ved prøverne, om indstilling til prøverne, om prøvernes  

 afholdelse, om bedømmelse og karaktergivning og om afgangsbevisernes  

 udformning.
 Stk. 9. Den enkelte skole kan fravige prøvebestemmelserne for  

 elever med særlige behov og for fremmedsprogede elever.  

 Undervisningsministeren kan fastsætte nærmere regler herfor.
 § 15. Skoleåret begynder den 1. august og omfatter 200 skoledage.
 Stk. 2. Undervisningsministeren fastsætter hvert år sommerferiens  

 begyndelsestidspunkt og kan udsende en vejledning om feriers og fridages  

 placering.
 § 16. Den ugentlige undervisningstid for eleverne er mindst:
 1) 20 timer i børnehaveklasse og på 1. og 2. klassetrin.
 2) 22 timer på 3. klassetrin.
 3) 24 timer på 4. og 5. klassetrin.
 4) 26 timer på 6. og 7. klassetrin.
 5) 28 timer på 8.-10. klassetrin.
 Stk. 2. Undervisningsministeren kan fastsætte nærmere regler om  

 fravigelse af bestemmelsen i stk. 1.
 Stk. 3. Det ugentlige timetal for den obligatoriske undervisning  

 på 8. og 9. klassetrin, jf. § 5, stk. 2, må ikke overstige 24 timer.
 Stk. 4. Den daglige undervisningstid for eleverne må ikke  

 overstige:
1) 5 timer i børnehaveklasse og på 1. og 2. klassetrin, 2) 6 timer på 3.-5. klassetrin, 3) 7 timer på 6. og 7. klassetrin og 4) 8 timer på 8.-10. klassetrin.
 Stk. 5. Ved fastlæggelsen af undervisningstiden efter stk. 1-4  

 regnes 45 minutters undervisning lig med 1 time.
 Stk. 6. Reglerne i stk. 1-5 omfatter ikke undervisning i fritiden  

 efter § 3, stk. 3, eller supplerende undervisning efter § 5, stk. 6 og 7.
 § 17. Elevtallet i børnehaveklassen og i grundskolens klasser må  

 normalt ikke ved skoleårets begyndelse overstige 28. Kommunalbestyrelsen kan  

 dog i særlige tilfælde tillade et højere elevtal i grundskolens klasser, dog  

 ikke over 30.
 Stk. 2. Undervisningsministeren kan fastsætte bestemmelser, der  

 regulerer kommunernes driftsudgifter pr. elev.
 § 18 . Undervisningens tilrettelæggelse, herunder valg af  

 undervisnings- og arbejdsformer, metoder, undervisningsmidler og  

 stofudvælgelse, skal i alle fag leve op til folkeskolens formål og varieres,  

 så den svarer til den enkelte elevs behov og forudsætninger.
 Stk. 2. Det påhviler skolelederen at sikre, at klasselæreren og  

 klassens øvrige lærere planlægger og tilrettelægger undervisningen, så den  

 rummer udfordringer for alle elever.
 Stk. 3. I de fag, hvor eleverne kan indstille sig til  

 afgangsprøver, jf. § 14, skal undervisningens indhold fastlægges således, at  

 kravene i de enkelte fag ved prøverne kan opfyldes.
Stk. 4. På hvert klassetrin og i hvert fag samarbejder lærer og  

 elev løbende om fastlæggelse af de mål, der søges opfyldt.
Elevens arbejde  

 tilrettelægges under hensyntagen til disse mål.
Fastlæggelse af  

 arbejdsformer, metoder og stofvalg skal i videst muligt omfang foregå i  

 samarbejde mellem lærerne og eleverne.
 Stk. 5. Klasselæreren skal samarbejde med eleverne om løsning af  

 særlige opgaver i forhold til klassen, og klasselærerens fag tillægges en  

 ekstra ugentlig time til varetagelse af denne opgave.
§ 19. De nødvendige undervisningsmidler skal stilles vederlagsfrit  

 til rådighed for eleverne.
Dette gælder dog ikke instrumenter og udstyr, som  

 anvendes ved undervisning i fritiden efter § 3, stk. 3, og som hjemtages af  

 eleverne til eget brug.
Stk. 2. Ved hver selvstændig skole oprettes et skolebibliotek som  

 et pædagogisk servicecenter.
Skolebiblioteket er en del af skolens virksomhed  

 og samarbejder med folkebiblioteket.
Skolebiblioteket stiller  

 undervisningsmidler til rådighed for skolens undervisning, herunder også  

 bøger til elevernes fritidslæsning, og yder vejledning i brugen heraf.
 Stk. 3. Undervisningsministeren kan fastsætte nærmere regler om  

 skolebibliotekernes formål og funktion.
Kapitel 3 Skolevæsenets ordning § 20. Det påhviler kommunalbestyrelsen at oprette børnehaveklasser  

 og at sørge for undervisning i grundskolen og 10. klasse, herunder  

 specialundervisning og anden specialpædagogisk bistand, af børn og unge under  

 18 år, der bor eller opholder sig i kommunen, og hvis forældre ønsker dem  

 optaget i folkeskolen, jf. § 54. Endvidere påhviler det kommunalbestyrelsen  

 at sørge for specialpædagogisk bistand til børn, der endnu ikke har påbegyndt  

 skolegangen.
Stk. 2. Uden for Københavns og Frederiksberg Kommuner påhviler det  

 dog amtsrådet at sørge for specialundervisning af børn og unge under 18 år,  

 der bor eller opholder sig i amtskommunen, og hvis udvikling kræver en særlig  

 vidtgående hensyntagen eller støtte.
Tilsvarende påhviler det amtsrådet at  

 sørge for specialpædagogisk bistand til børn, der endnu ikke har påbegyndt  

 skolegangen.
 Stk. 3. Specialundervisning af den i stk. 2 nævnte karakter kan  

 indrettes i kostskoleform.
 Stk. 4. Elever, som i løbet af skoleåret fylder 18 år, har ret til  

 at fortsætte skolegangen i resten af skoleåret.
 § 21. Kommunalbestyrelsen foretager indstilling til amtsrådet om  

 specialundervisning og anden specialpædagogisk bistand til børn, der er  

 optaget i kommunens skoler, såfremt børnenes udvikling kræver en særlig  

 vidtgående hensyntagen eller støtte, jf. stk. 2. Tilsvarende foretager  

 kommunalbestyrelsen indstilling om specialpædagogisk bistand til børn, der  

 endnu ikke har påbegyndt skolegangen.
Stk. 2. Amtsrådet, i København og på Frederiksberg  

 kommunalbestyrelsen, træffer beslutning om specialundervisning og anden  

 specialpædagogisk bistand til børn i børnehaveklasse og på 1.-10. klassetrin,  

 såfremt børnenes udvikling kræver en særlig vidtgående hensyntagen eller  

 støtte.
Tilsvarende træffer amtsrådet, i København og på Frederiksberg  

 kommunalbestyrelsen, beslutning om specialpædagogisk bistand til børn, der  

 endnu ikke har påbegyndt skolegangen.
§ 22. Kommunalbestyrelsen kan efter overenskomst med staten, andre  

 kommuner eller private skoler henvise elever til undervisning i statsskoler,  

 en anden kommunes skoler eller private skoler.
Amtsrådene og Københavns og  

 Frederiksberg Kommuner kan på tilsvarende måde efter overenskomst med staten,  

 en anden amtskommune, en kommune eller private skoler henvise elever til  

 specialundervisning af den i § 20, stk. 2, nævnte karakter i statsskoler, i  

 en anden amtskommunes skoler, i kommunale skoler eller i private skoler m.v.
 Stk. 2. Henvisning til private skoler m.v. kan kun ske med  

 forældrenes samtykke, jf. § 54.
 Stk. 3. Henvisning til en anden kommunes skoler kan kun omfatte  

 elever på 7.-10. klassetrin og elever, der skal undervises i specialklasser  

 eller specialskoler, samt elever fra kommunens yderdistrikter, der har  

 nærmere til nabokommunens skole.
 Stk. 4. Undervisning i henhold til § 8 og § 9 kan være fælles for  

 elever fra flere skoler.
Stk. 5. Undervisning i henhold til § 8 og § 9 kan tilrettelægges i  

 samarbejde med den kommunale ungdomsskole, således at eleverne om nødvendigt  

 henvises hertil.
Eleverne skal dog, hvis de ønsker det, kunne modtage  

 undervisning inden for folkeskolen i hele det ugentlige timetal.
 § 23. Elever, der gennem længere tid på grund af smittefare eller  

 af hensyn til deres sundhed eller velfærd ikke kan undervises i skolen,  

 undervises i deres hjem eller på den institution, hvor de opholder sig.
Stk. 2. Det påhviler kommunalbestyrelsen at indrette undervisning  

 efter stk. 1 på de i kommunen beliggende sygehuse, hospitaler og andre  

 institutioner, som modtager børn i alderen 6-18 år, medmindre der på anden  

 måde sørges for børnenes undervisning.
Undervisningen kan tillige indrettes  

 af amtsrådet.
Institutionen skal stille egnede lokaler til rådighed.
 Stk. 3. Undervisningsministeren fastsætter regler om undervisning  

 efter stk. 1 og 2 og kan herunder bestemme, at kommunernes budgetter for  

 denne undervisning skal forelægges amtsrådet til godkendelse.
§ 24. Hver selvstændig skole skal omfatte mindst 3 sammenhængende  

 klassetrin.
Børnehaveklassen betragtes herved som yngste klassetrin.
Skoler,  

 der maksimalt rummer de 3-4 yngste klassetrin, kan henlægges under en anden  

 skoles ledelse, medmindre børnetallet overstiger 100.
Stk. 2. Kommunalbestyrelsen træffer beslutning om nedlæggelse af  

 en selvstændig skole efter regler fastsat af undervisningsministeren.
Endelig  

 beslutning om skolenedlæggelse skal være truffet senest den 1. december året  

 forud for begyndelsen af det skoleår, hvori nedlæggelsen forventes at finde  

 sted.
 § 25. Skolen deles i klasser efter antallet af elever, jf. § 17,  

 stk. 1. På små skoler kan en klasse omfatte flere klassetrin inden for 1.-7.  

 klassetrin.
Stk. 2. Ved fordelingen af børn i 1. klasse i kommunens skoler  

 skal det tilstræbes, at den enkelte klasse kan bevares samlet på de følgende  

 klassetrin i grundskolen.
Der kan ikke foretages ny klassedeling på grundlag  

 af valget af fag, jf. § 12, stk. 3.
Stk. 3. For børnehaveklasse og 1. og 2. klassetrin kan der ske  

 samordning af dele af undervisningen.
På små skoler kan hele undervisningen  

 på disse klassetrin være fælles.
Undervisningsministeren kan i særlige  

 tilfælde tillade, at samordning af undervisningen foruden børnehaveklasse og  

 1. og 2. klassetrin også omfatter ældre klassetrin.
Stk. 4. På 1.-10. klassetrin kan undervisningen organiseres i hold  

 inden for den enkelte klasse og på tværs af klasser og klassetrin, når dette  

 er praktisk og pædagogisk begrundet.
På 8.-10. klassetrin kan undervisningen  

 tillige organiseres i hold inden for den enkelte klasse og på tværs af  

 klasser og klassetrin på grundlag af en løbende evaluering af elevernes  

 forskellige behov, jf. § 13, stk. 2, og § 18, stk. 4. Dette kan ikke  

 fastlægges på forhånd for et helt skoleår ad gangen.
Eleverne skal på alle  

 klassetrin undervises samlet i den overvejende del af undervisningstiden.
§ 26. Kommunalbestyrelsen skal sørge for befordring mellem skolen  

 og hjemmet eller dettes nærhed af 1) børn, der har længere skolevej end 21/2 km i børnehaveklasse og på  

 1.-3. klassetrin, 6 km på 4.-6. klassetrin, 7 km på 7.-9. klassetrin og 9 km  

 i 10. klasse, og 2) børn, der har kortere skolevej, hvis hensynet til børnenes sikkerhed i  

 trafikken gør det særlig påkrævet.
 Stk. 2. Kommunalbestyrelsen skal endvidere sørge for befordring  

 til og fra skole af syge og invaliderede elever.
 Stk. 3. Amtsrådet, i København og på Frederiksberg  

 kommunalbestyrelsen, skal sørge for befordring til og fra skole af elever,  

 der modtager undervisning af den i § 20, stk. 2, nævnte karakter.
 Stk. 4. Bestemmelserne i stk. 1-3 finder tilsvarende anvendelse på  

 befordring mellem skole og daginstitution eller formidlet dagpleje i henhold  

 til lov om social bistand af elever, der uden for skoletiden er anbragt i  

 daginstitution m.v.
 Stk. 5. Forpligtelsen til at sørge for befordring efter stk. 1 kan  

 opfyldes ved at henvise eleverne til offentlige trafikmidler eller ved at  

 godtgøre deres udgifter til egen befordring.
 Stk. 6. Bestemmelserne i stk. 1 omfatter ikke elever, som  

 undervises i en anden skole end distriktsskolen.
 Stk. 7. Undervisningsministeren kan fastsætte nærmere regler om  

 befordring.
 § 27. Kommunalbestyrelsen kan med forældrenes samtykke, jf. § 54,  

 sørge for indlogering i skolebyen af elever på 7.-10. klassetrin, hvis den  

 daglige befordring mellem hjemmet og skolen ville være særlig usikker eller  

 tidkrævende.
 Stk. 2. Indlogeringen kan ordnes ved henvisning til en kostskole,  

 jf. § 22, stk. 1-3.
Kapitel 4 Lærerne § 28. For at kunne varetage undervisning i grundskolen og i 10.  

 klasse skal den pågældende have gennemført uddannelsen til lærer i  

 folkeskolen, jf. dog stk. 2 og 3, eller anden læreruddannelse, der er  

 godkendt af undervisningsministeren i denne henseende.
Godkendelsen kan  

 betinges af, at de uddannede består en prøve ved et lærerseminarium.  

 Undervisningsministeren kan i særlige tilfælde fravige bestemmelsen i 1. pkt.
 Stk. 2. Der kan ansættes personer med særlige kvalifikationer til  

 at undervise i enkelte fag.
 Stk. 3. Forskolelærerinder og småbørnslærerinder, der er uddannet  

 efter lovgivningen herom, kan varetage undervisning på 1.-4. klassetrin og i  

 idræt, håndarbejde og hjemkundskab på de øvrige klassetrin.
§ 29. For at kunne forestå undervisningen i en børnehaveklasse  

 skal den pågældende have gennemført uddannelsen til pædagog eller en af de  

 uddannelser, der er nævnt i § 28, stk. 3, eller en tilsvarende uddannelse,  

 der er godkendt af undervisningsministeren i denne henseende.
Godkendelsen  

 kan betinges af, at de uddannede består en prøve ved et pædagogseminarium.  

 Undervisningsministeren kan i særlige tilfælde fravige bestemmelsen i 1. pkt.
 § 30. Undervisningen efter § 25, stk. 3, varetages af personale  

 med uddannelse som nævnt i § 28 eller § 29.
§ 31. En lærer fritages efter anmodning for at undervise i  

 kristendomskundskab.
Kan der på grund af fritagelsen ikke tillægges en lærer  

 fuld tjenestetid, nedsættes lærerens lønning tilsvarende, for lærere, der  

 optjener pensionsalder, dog uden nedsættelse af pensionsalderen.
Kapitel 5 Undervisningspligt.
Indskrivning og optagelse i folkeskolen § 32. Ethvert barn, der bor her i landet, er undervisningspligtigt  

 efter reglerne i §§ 33-35, medmindre det omfattes af bestemmelser om  

 undervisningspligt i anden lovgivning.
Det samme gælder børn, der skal  

 opholde sig her i landet i mindst 6 måneder.
 § 33. Undervisningspligten medfører pligt til at deltage i  

 folkeskolens undervisning eller i en undervisning, der står mål med, hvad der  

 almindeligvis kræves i folkeskolen.
Stk. 2. Børn, der følger undervisningen i en anmeldt fri  

 grundskole, i en privat gymnasieskole, i en statsskole eller i en kommunal  

 eller amtskommunal gymnasieskole, og børn, som modtager undervisning i en  

 døgninstitution under bistandsloven, eller som modtager hjemmeundervisning  

 efter reglerne i lov om friskoler og private grundskoler m.v., skal ikke  

 deltage i folkeskolens undervisning.
Det samme gælder elever, som efter at  

 have gennemgået 7. klassetrin deltager i kurser på en godkendt efterskole  

 eller husholdningsskole eller på en ungdomskostskole, eller som er optaget på  

 et anerkendt kursus, hvis undervisning svarer til folkeskolens.  

 Undervisningsministeren fastsætter regler for, i hvilket omfang  

 undervisningspligten hermed kan anses for opfyldt ud over kursustiden.
 Stk. 3. Undervisningspligten kan endvidere efter det 7. klassetrin  

 opfyldes ved deltagelse i heltidsundervisning i den kommunale ungdomsskole i  

 henhold til lov om ungdomsskoler, produktionsskoler og daghøjskoler samt ved  

 deltagelse i undervisningsforløb i henhold til § 9, stk. 5.
Stk. 4. Skolens leder kan efter forældrenes anmodning, jf. § 54,  

 tillade, at en elev efter 7 års undervisning helt eller delvis opfylder  

 undervisningspligten ved at deltage i erhvervsmæssig uddannelse eller  

 beskæftigelse, når særlige grunde taler for, at det er til elevens bedste.  

 For elever, der er omfattet af stk. 2, træffes afgørelsen af  

 kommunalbestyrelsen.
Tilladelsen kan betinges af, at eleven deltager i  

 supplerende undervisning i ungdomsskolen.
§ 34. Undervisningspligten indtræder den 1. august i det  

 kalenderår, hvor barnet fylder 7 år, og ophører den 31. juli, efter at barnet  

 har modtaget regelmæssig undervisning i 9 år.
Undervisning i børnehaveklassen  

 medregnes ikke.
Undervisningspligten ophører dog senest den 31. juli i det  

 kalenderår, hvor barnet fylder 17 år eller har afsluttet grundskolen eller  

 hermed ligestillet uddannelse, jf. § 33, stk. 2-4.
Stk. 2. Kommunalbestyrelsen kan efter forældrenes anmodning eller  

 med deres samtykke, jf. § 54, godkende, at et barns undervisning udsættes til  

 et år efter undervisningspligtens indtræden, når det er begrundet i barnets  

 udvikling.
Godkendelsen kan betinges af, at barnet optages i en børnehave  

 eller en børnehaveklasse.
 § 35. Forældremyndighedens indehaver eller den, der faktisk sørger  

 for barnet, skal medvirke til, at barnet opfylder undervisningspligten, og må  

 ikke lægge hindringer i vejen herfor.
 § 36. Et barn kan efter forældrenes anmodning, jf. § 54,  

 indskrives i en skole fra begyndelsen af det kalenderår, hvor det fylder 5  

 år.
Stk. 2. Forældrene har krav på, at deres barn optages i skolen i  

 det distrikt, hvor barnet bor eller opholder sig, jf. stk. 3. Forældrene har  

 endvidere krav på, at barnet optages i en skole uden for distriktet, hvis den  

 pågældende skole erklærer sig villig til at optage barnet, og hvis det kan  

 ske inden for de overordnede økonomiske retningslinier, der er lagt af  

 kommunalbestyrelsen.
Det samme gælder, hvis forældrene fremsætter ønske om  

 skoleskift under skoleforløbet.
Stk. 3. Kommunalbestyrelsen fastlægger kommunens skoledistrikter  

 og kan træffe beslutning om, hvor mange klasser der kan oprettes ved de  

 enkelte skoler.
Børn optages i skolen i det distrikt, hvor de bor eller  

 opholder sig.
Kommunalbestyrelsen kan dog beslutte, at forældrene frit skal  

 kunne vælge mellem flere eller blandt alle kommunens skoler.
Stk. 4. Hvis kommunalbestyrelsen har besluttet, at forældrene frit  

 skal kunne vælge mellem flere eller blandt alle kommunens skoler, og det ikke  

 er muligt at opfylde alle ønsker om optagelse på en bestemt skole, skal  

 nærmestboende børn optages først.
Kommunalbestyrelsen fastlægger eventuelle  

 andre nærmere retningslinjer for fordelingen af børnene.
 Stk. 5. Kommunalbestyrelsen kan bestemme, at anmodning om  

 optagelse skal indgives inden en vis frist.
 Stk. 6. Undervisningsministeren kan fastsætte regler om, at en  

 elev i særlige tilfælde kan optages eller forblive i en skole i en anden  

 kommune end bopælskommunen, herunder regler om bopælskommunens betaling til  

 skolekommunen.
 § 37. Et barn skal efter forældrenes anmodning, jf. § 54, optages  

 i en børnehaveklasse i det kalenderår, hvor barnet fylder 6 år, eller senere.
 Stk. 2. Et barn skal efter forældrenes anmodning, jf. § 54,  

 optages i børnehaveklasse i det kalenderår, hvor barnet inden 1. oktober  

 fylder 5 år, hvis det må antages at kunne følge undervisningen i  

 børnehaveklassen med henblik på at kunne gå i 1. klasse året efter.
 § 38. Et barn skal efter forældrenes anmodning, jf. § 54, optages  

 i 1. klasse i det kalenderår, hvor barnet inden 1. oktober fylder 6 år, hvis  

 det må antages at kunne følge undervisningen i klassen.
 § 39. Skolens leder påser, at alle elever, der er optaget i  

 skolen, deltager i undervisningen.
Stk. 2. Er en elev udeblevet fra undervisningen, skal forældrene,  

 jf. § 35, personligt eller skriftligt give skolen oplysning om grunden  

 hertil.
Skyldes udeblivelsen sygdom af mere end 2 ugers varighed, kan skolen  

 forlange lægeattest herfor.
Kapitel 6 Styrelsen af kommunens skolevæsen Kommunalbestyrelsen § 40. Kommunalbestyrelsen har det overordnede ansvar for kommunens  

 skolevæsen og påser, at alle undervisningspligtige børn i kommunen indskrives  

 i folkeskolen eller får en undervisning, der står mål med, hvad der  

 almindeligvis kræves i folkeskolen.
Kommunalbestyrelsen fastlægger mål og  

 rammer for skolernes virksomhed.
Kommunalbestyrelsen fører tilsyn med  

 skolernes virksomhed.
 Stk. 2. Kommunalbestyrelsen træffer beslutning om følgende:
 1) Bevillinger til skolevæsenet og økonomiske rammer for de enkelte  

 skoler.
2) Ansættelse og afskedigelse af ledere og lærere.
Beslutningerne om  

 ansættelse af ledere og lærere træffes efter udtalelse fra vedkommende  

 skolebestyrelse, jf. § 44, stk. 7.
 3) Skolestrukturen, herunder antallet af skoler og hver enkelt skoles  

 omfang med hensyn til klassetrin, specialundervisning og specialpædagogisk  

 bistand efter § 3, stk. 2, og § 4, stk. 2, undervisning i fritiden efter § 3,  

 stk. 3, og skolefritidsordning efter § 3, stk. 4. Beslutningerne træffes  

 efter indhentet udtalelse fra skolebestyrelserne ved de berørte skoler.
 4) Rammer for klassedannelsen, elevernes timetal og specialundervisningen  

 m.v.
 5) Generelle retningslinjer for skolernes virksomhed efter § 3, stk. 5 og  

 6.
 6) Andre spørgsmål, der ikke er henlagt til de enkelte skoler, herunder  

 specialpædagogisk bistand efter § 4, stk. 1, henvisning til undervisning på  

 andre skoler, retningslinjer om indskrivning og optagelse, hel eller delvis  

 fri forplejning samt skolebiblioteksordningen i kommunen.
 Stk. 3. Kommunalbestyrelsen godkender skolernes læseplaner efter  

 forslag fra de enkelte skolebestyrelser.
 Stk. 4. Kommunalbestyrelsen kan helt eller delvis delegere sine  

 beføjelser efter denne lov til skolebestyrelserne bortset fra de beføjelser,  

 der følger af bevillings- og arbejdsgiverkompetencen.
 § 41. Kommunalbestyrelsen fastsætter efter indhentet udtalelse fra  

 skolebestyrelserne en vedtægt for styrelsen af kommunens skolevæsen.  

 Vedtægten skal indeholde bestemmelser bl.a. om:
 1) Antallet af forældrerepræsentanter i skolebestyrelsen.
 2) Stemmeberettigede medlemmer i skolebestyrelsen, jf. § 42, stk. 4.
 3) Udpegning af eventuelt kommunalbestyrelsesmedlem til skolebestyrelsen,  

 jf. § 42, stk. 3.
 4) Fremgangsmåden ved valg af repræsentanter til skolebestyrelsen.
 5) Sammensætning af eventuelle fælles rådgivende organer for kommunens  

 skolevæsen.
 Stk. 2. Vedtægten skal endvidere indeholde en beskrivelse af  

 eventuelle beføjelser, der er delegeret til skolebestyrelsen i medfør af §  

 40, stk. 4.
 Stk. 3. I et bilag til vedtægten optages de beslutninger, som  

 kommunalbestyrelsen har truffet vedrørende skolestrukturen m.v., jf. § 40,  

 stk. 2, nr. 3-6.
Skolebestyrelsen § 42. Ved hver selvstændig skole oprettes en skolebestyrelse, der  

 består af:
1) 5 eller 7 repræsentanter for forældrene valgt af og blandt personer,  

 der har forældremyndigheden over børn, der er indskrevet i skolen, jf. dog §  

 43, stk. 1. Antallet af forældrerepræsentanter skal være 7, hvis  

 medarbejderrepræsentanterne tillægges stemmeret.
Antallet af  

 forældrerepræsentanter skal ligeledes være 7, hvis skolen omfatter en  

 specialklasserække, og forældrerepræsentation for denne skal udgøre mindst 1.
 2) 2 repræsentanter for lærerne og de øvrige medarbejdere valgt af og  

 blandt skolens medarbejdere.
 3) 2 repræsentanter for eleverne valgt af og blandt skolens elever, jf.  

 dog stk. 2.
 Stk. 2. Ved skoler, der kun har til og med 5. klassetrin, kan  

 kommunalbestyrelsen efter anmodning fra skolebestyrelsen fravige bestemmelsen  

 om elevrepræsentation i skolebestyrelsen.
 Stk. 3. Kommunalbestyrelsen kan efter anmodning fra  

 skolebestyrelsen bestemme, at et af dens medlemmer deltager i  

 skolebestyrelsens møder uden stemmeret.
Stk. 4. Forældrerepræsentanterne har stemmeret.  

 Kommunalbestyrelsen kan beslutte, at repræsentanterne for lærerne og de  

 øvrige medarbejdere også skal have stemmeret.
Kommunalbestyrelsen kan  

 endvidere beslutte, at eleverne skal have stemmeret, herunder om stemmeretten  

 skal begrænses til særlige sager.
Forældrerepræsentanterne skal altid udgøre  

 flertallet af de stemmeberettigede medlemmer.
 Stk. 5. Formanden for skolebestyrelsen udpeges blandt  

 forældrerepræsentanterne.
 Stk. 6. Skolens leder er bestyrelsens sekretær og deltager i  

 bestyrelsens møder uden stemmeret.
Stk. 7. Forældrerepræsentanternes valgperiode er 4 år, jf. dog  

 stk. 8. De øvrige medlemmers valgperiode er 1 år.
Personer, der er ansat ved  

 skolen, kan ikke være forældrevalgte medlemmer af skolebestyrelsen.
 Stk. 8. Kommunalbestyrelsen kan uanset bestemmelsen i stk. 7, 1.  

 pkt., bestemme, at der skal foretages nyvalg til skolebestyrelsen ved den  

 skole, der modtager alle eller en væsentlig del af eleverne fra en nedlagt  

 skole.
 Stk. 9. I de tilfælde, hvor 2 skoler sammenlægges, kan  

 kommunalbestyrelsen beslutte, at alle skolebestyrelsesmedlemmer fungerer  

 sammen indtil udløbet af de enkelte medlemmers valgperiode.
 Stk. 10. Elevrepræsentanterne må ikke overvære den del af  

 drøftelserne, der angår sager vedrørende enkelte elever eller lærere.
 § 43. Undervisningsministeren fastsætter regler om valg af  

 forældrerepræsentanter til skolebestyrelsen.
Stk. 2. En forældrerepræsentant mister sin valgbarhed, når barnet  

 optages i en af de skoler, der er nævnt i § 33, stk. 2. En  

 forældrerepræsentant kan forlange at blive fritaget for medlemskab af  

 skolebestyrelsen, hvis barnet udskrives af skolen.
Om fritagelse for valg og  

 for medlemskab i øvrigt gælder de samme bestemmelser, som er fastsat i lov om  

 kommunale valg.
 Stk. 3. Kommunalbestyrelsen kan yde forældrerepræsentanterne  

 diæter, erstatning for dokumenteret tabt arbejdsfortjeneste og  

 befordringsgodtgørelse m.v. efter regler svarende til bestemmelserne i lov om  

 kommunernes styrelse.
 § 44. Skolebestyrelsen udøver sin virksomhed inden for de mål og  

 rammer, som kommunalbestyrelsen fastsætter, jf. § 40, og fører i øvrigt  

 tilsyn med skolens virksomhed.
Stk. 2. Skolebestyrelsen fastsætter principper for skolens  

 virksomhed, herunder om 1) undervisningens organisering, herunder elevernes timetal på hvert  

 klassetrin, udbud af valgfag, specialundervisning på skolen og elevernes  

 placering i klasser, 2) samarbejdet mellem skole og hjem, 3) underretning af hjemmene om elevernes udbytte af undervisningen, 4) arbejdets fordeling mellem lærerne og 5) fællesarrangementer for eleverne i skoletiden, lejrskoleophold,  

 udsendelse i praktik m.v.
 Stk. 3. Skolebestyrelsen godkender inden for de økonomiske rammer,  

 der er fastlagt for skolen, skolens budget.
 Stk. 4. Skolebestyrelsen godkender undervisningsmidler og  

 fastsætter ordensregler.
 Stk. 5. Skolebestyrelsen godkender inden for de af  

 kommunalbestyrelsen fastsatte retningslinjer, om voksne skal kunne deltage i  

 folkeskolens undervisning i henhold til § 3, stk. 5, og fastsætter principper  

 herfor.
 Stk. 6. Skolebestyrelsen godkender inden for de af  

 kommunalbestyrelsen fastsatte retningslinjer, om skolens virksomhed skal  

 omfatte aktiviteter i henhold til § 3, stk. 6, og fastsætter principper  

 herfor.
 Stk. 7. Skolebestyrelsen skal afgive udtalelse til  

 kommunalbestyrelsen om ansættelse af ledere og lærere, jf. § 40, stk. 2, nr.  

 2.
Stk. 8. Skolebestyrelsen udarbejder forslag til  

 kommunalbestyrelsen om skolens læseplaner.
Skolebestyrelsen afgiver  

 indstilling til kommunalbestyrelsen om forsøgs- og udviklingsarbejde i det  

 omfang, det overskrider de mål og rammer, som kommunalbestyrelsen har  

 fastsat.
 Stk. 9. Skolebestyrelsen kan afgive udtalelse og stille forslag  

 til kommunalbestyrelsen om alle spørgsmål, der vedrører den pågældende skole.  

 Skolebestyrelsen skal afgive udtalelse om alle spørgsmål, som  

 kommunalbestyrelsen forelægger den.
Skolens leder § 45. Ved hver selvstændig skole ansættes en leder.
Skolens leder  

 har den administrative og pædagogiske ledelse af skolen og er ansvarlig for  

 skolens virksomhed over for skolebestyrelsen og kommunalbestyrelsen.
 Stk. 2. Skolelederen leder og fordeler arbejdet mellem skolens  

 ansatte og træffer alle konkrete afgørelser vedrørende skolens elever.
 Stk. 3. Skolens leder udarbejder forslag til skolebestyrelsen  

 vedrørende principper for skolens virksomhed m.v., jf. § 44, stk. 2, og  

 forslag til skolens budget, jf. § 44, stk. 3, inden for de af  

 kommunalbestyrelsen fastsatte økonomiske rammer, jf. § 40, stk. 2, nr. 1.
 Stk. 4. Skolens leder udøver sin virksomhed i samarbejde med de  

 ansatte.
Rådgivende organer § 46. Ved hver skole dannes et pædagogisk råd, som er rådgivende  

 for skolens leder.
Rådet består af alle medarbejdere, der varetager  

 undervisningsopgaver og andre pædagogiske opgaver på skolen.
 Stk. 2. Ved hver skole, som har 5. eller højere klassetrin, danner  

 eleverne et elevråd.
Kapitel 7 Styrelsen af amtskommunens skole- og undervisningsvæsen § 47. Amtsrådet ansætter og afskediger ledere og lærere ved  

 amtskommunens skole- og undervisningsvæsen inden for folkeskolen.
Ansættelse  

 sker efter indstilling fra vedkommende skolebestyrelse.
 Stk. 2. Tilsynet med amtskommunens skole- og undervisningsvæsen  

 inden for folkeskolen varetages af undervisningsministeren.
 § 48 . Bestemmelserne i §§ 42-46 finder tilsvarende anvendelse ved  

 de amtskommunale folkeskoler med de modifikationer, der følger af de  

 amtskommunale folkeskolers særlige forhold.
Kapitel 8 Udgifterne til folkeskolen § 49 . Alle udgifter til folkeskolens undervisning påhviler  

 kommunerne, for så vidt der ikke er udtrykkelig lovhjemmel for, at udgifterne  

 helt eller delvis påhviler staten, amtskommunerne eller andre.
 Stk. 2. Udgifterne til specialundervisning i henhold til § 20,  

 stk. 2, påhviler amtskommunerne bortset fra et af undervisningsministeren  

 fastsat beløb pr. elev, der påhviler kommunerne.
 Stk. 3. Udgifterne til undervisning på institutioner uden for  

 Københavns og Frederiksberg Kommuner, jf. § 23, stk. 2, påhviler  

 amtskommunerne.
 Stk. 4. Undervisningsministeren kan fastsætte regler om, hvilken  

 kommune og hvilken amtskommune udgiften til folkeskolens undervisning m.v.  

 endeligt påhviler.
 § 50. Kommunalbestyrelsen kan kræve betaling af:
 1) Forældre til elever, som deltager i undervisning i fritiden efter § 3,  

 stk. 3.
 2) Voksne, som deltager i folkeskolens undervisning efter § 3, stk. 5.
 3) Deltagere i kulturcenteraktiviteter efter § 3, stk. 6.
Stk. 2. Kommunalbestyrelsen opkræver betaling af forældre til  

 børn, der er optaget i skolefritidsordning, jf. § 3, stk. 4. Der ydes  

 søskendemoderation på mindst 33 1/3 pct. af forældrebetalingen for børn i  

 skolefritidsordninger til familier med mere end eet barn i  

 skolefritidsordninger, daginstitutioner m.v.
Den samlede betaling for  

 søskende kan dog ikke sættes lavere end taksten før rabat for den dyreste  

 dagtilbudsplads plus 200 kr. pr. efterfølgende barn.
Der kan ydes hel eller  

 delvis friplads under hensyn til forældrenes økonomiske forhold efter samme  

 opgørelse af indtægtsgrundlag som ved ophold i dagtilbud for børn og unge.  

 Der kan tillige ydes hel eller delvis friplads, hvor sociale eller  

 pædagogiske forhold gør sig gældende.
 Stk. 3. Betaling efter stk. 1 og stk. 2 kan inddrives efter  

 reglerne om inddrivelse af personlige skatter.
 Stk. 4. Har en person, der modtager kontanthjælp i henhold til lov  

 om social bistand, undladt at betale for skolefritidsordning, jf. § 3, stk.  

 4, kan kommunalbestyrelsen tilbageholde den fremtidige månedlige betaling i  

 den fremtidige kontanthjælp.
 Stk. 5. Restancer vedrørende betaling for skolefritidsordning kan  

 inddrives ved modregning i børnefamilieydelsen efter regler fastsat i lov om  

 en børnefamilieydelse.
Kapitel 9 Klage § 51. Klage over afgørelser, der er truffet af de enkelte skoler,  

 kan inden 4 uger fra afgørelsens meddelelse indbringes for de kommunale  

 myndigheder.
Stk. 2. Kommunalbestyrelsens afgørelse i henhold til stk. 1 og  

 andre beslutninger og afgørelser, som træffes af kommunalbestyrelsen  

 vedrørende det kommunale skolevæsen, kan ikke indbringes for højere  

 administrativ myndighed.
Undervisningsministeren kan dog fastsætte regler om,  

 at visse afgørelser kan indbringes for ministeren.
 Stk. 3. Amtsrådets afgørelser i henhold til stk. 1 og andre  

 beslutninger og afgørelser, som træffes af amtsrådet vedrørende det kommunale  

 skolevæsen, kan ikke indbringes for højere administrativ myndighed, jf. dog  

 stk. 4.
 Stk. 4. Amtsrådets afgørelser om undervisning i henhold til § 20,  

 stk. 2, kan inden 4 uger fra afgørelsens meddelelse indbringes for  

 undervisningsministeren af de myndigheder, organisationer eller personer, som  

 afgørelsen angår.
Kapitel 10 Andre bestemmelser § 52. Undervisningsministeren kan fastsætte almindelige regler om  

 foranstaltninger til fremme af god orden i skolerne, herunder regler om  

 overflytning af elever til andre skoleri kommunen og regler om overflytning  

 af ele-ver i 10. klasse til andre uddannelses- el-ler  

 beskæftigelsesforanstaltninger.
Undervisningsministeren kan endvidere  

 fastsætte regler om skolernes tilsyn med eleverne i skoletiden.
§ 53. Tiden for konfirmationsforberedelsen fastsættes ved  

 forhandling mellem kommunalbestyrelsen og præsterne i kommunen.
Kan der ikke  

 opnås enighed mellem parterne, træffes afgørelsen af kommunalbestyrelsen  

 efter forhandling med de berørte menighedsråd.
 Stk. 2. Der skal sikres konfirmationsforberedelsen den nødvendige  

 tid inden for de rammer, der er angivet i § 16, stk. 4.
§ 54. Forældrenes rettigheder efter §§ 12-14, 20, 22, 27, 33, 34  

 og 36-38 og de i medfør af loven givne regler tilkommer den eller de  

 personer, som har forældremyndigheden over eleven.
Elever, der ikke er  

 undergivet forældremyndighed, træffer selv afgørelse efter § 12, stk. 1 og 3,  

 § 14, stk. 6, § 20, stk. 1, § 22, stk. 2, og § 27, stk. 1.
 Stk. 2. Bortset fra spørgsmålene om skolegangens begyndelse og  

 varighed kan skolen anse den, der har eleven i pleje, for bemyndiget til at  

 handle på forældremyndighedens indehavers vegne.
 § 55. Undervisningsministeren kan fravige lovens bestemmelser  

 bortset fra bestemmelserne i kapitel 1 og kapitel 4, i det omfang det anses  

 for påkrævet for at fremme forsøgsvirksomhed eller pædagogisk  

 udviklingsarbejde eller for at bevare små skoler.
 Stk. 2. Efter undervisningsministerens bestemmelse kan staten yde  

 tilskud til forsøgsvirksomhed og pædagogisk udviklingsarbejde.
 § 56. Undervisningsministeren kan til varetagelse af bl.a.  

 lovgivnings- og vejledningsfunktioner forlange enhver oplysning, som  

 ministeren skønner nødvendig til udførelse af disse opgaver, meddelt af  

 kommunalbestyrelsen og amtsrådet.
Kapitel 11 Folkeskoleråd § 57. Undervisningsministeren nedsætter et folkeskoleråd.  

 Folkeskolerådet er rådgivende for ministeren i alle spørgsmål om folkeskolen  

 og kan herunder indstille til ministeren om iværksættelse af  

 udviklingsarbejder og forskningsprojekter vedrørende folkeskolen.
 Stk. 2. Rådet består af en formand og 14 medlemmer, der udpeges af  

 undervisningsministeren på følgende måde:
1) En af undervisningsministeren udpeget formand, 2) 2 medlemmer med faglig og pædagogisk sagkundskab udpeget af  

 undervisningsministeren, 3) 2 medlemmer efter indstilling fra Kommunernes Landsforening og  

 Københavns og Frederiksberg Kommuner i fællesskab, 4) 2 medlemmer efter indstilling fra Danmarks Lærerforening, 5) 2 medlemmer efter indstilling fra Skole og Samfund, 6) 2 medlemmer efter indstilling fra elevorganisationerne, 7) 1 medlem efter indstilling fra Danmarks Skolelederforening, 8) 1 medlem efter indstilling fra Skoledirektørforeningen, 9) 1 medlem efter indstilling fra Dansk Folkeoplysnings Samråd og 10) 1 medlem efter indstilling fra Dansk Ungdoms Fællesråd og Idrættens  

 Fællesråd i fællesskab.
 Stk. 3. Medlemmerne udpeges for en periode på indtil 3 år.
 Stk. 4. Folkeskolerådet fastsætter selv sin forretningsorden.
 Stk. 5. Undervisningsministeriet varetager  

 sekretariatsfunktionerne.
 Ikrafttrædelses- og overgangsbestemmelser m.v.
 § 58. Loven træder i kraft den 1. august 1994, jf. dog stk. 2-4.
 Stk. 2 . Bestemmelserne i § 14, stk. 7 og 9, § 24, stk. 2, 1.  

 pkt., om regler for skolenedlæggelse, § 36, stk. 6, om skolegang i en anden  

 kommune end bopælskommunen samt § 57 om etablering af et folkeskoleråd træder  

 i kraft dagen efter bekendtgørelsen i Lovtidende.
 Stk. 3. Bestemmelserne i § 14, stk. 1 og 2, om aflæggelse af prøve  

 træder i kraft i skoleåret 1995-96 for de elever, der begynder på 8.  

 klassetrin i skoleåret 1994-95 eller senere.
 Stk. 4. Bestemmelsen i § 13, stk. 5, om projektopgaven træder i  

 kraft den 1. august 1996 og har virkning fra skoleåret 1996-97.
 § 59. § 6 i lov om folkeskolen, jf. lovbekendtgørelse nr. 172 af  

 8. maj 1972, finder fortsat anvendelse for bestående skoleforbund.
 § 60. Lov om folkeskolen, jf. lovbekendtgørelse nr. 669 af 29.  

 juli 1992, jf. dog stk. 2 og 3, ophæves.
 Stk. 2. § 12, stk. 3, 4 og 5, i lov om folkeskolen, jf.  

 lovbekendtgørelse nr. 669 af 29. juli 1992, forbliver i kraft, indtil de  

 elever, der begynder på 9. og 10. klassetrin i skoleåret 1994-95, har haft  

 mulighed for at aflægge prøve efter 9. henholdsvis 10. klassetrin.  

 Undervisningsministeren kan i øvrigt fastsætte overgangsregler vedrørende  

 især §§ 13 og 14.
 Stk. 3. Regler, der er fastsat med hjemmel i lov om folkeskolen,  

 jf. lovbekendtgørelse nr. 669 af 29. juli 1992, forbliver i kraft, indtil de  

 ophæves eller afløses af regler fastsat i medfør af denne lov.
 § 61. Loven gælder ikke for Færøerne og Grønland.
Oprindeligt fremsat forslag Kapitel 1 Folkeskolens formål § 1. Folkeskolens opgave er i samarbejde med forældrene at fremme  

 elevernes tilegnelse af kundskaber, færdigheder, arbejdsmetoder og  

 udtryksformer, der medvirker til den enkelte elevs alsidige, personlige  

 udvikling.
 Stk. 2. Folkeskolen må søge at skabe sådanne rammer for oplevelse,  

 virkelyst og fordybelse, at eleverne udvikler erkendelse, fantasi og lyst til  

 at lære, således at de opnår tillid til egne muligheder og baggrund for at  

 tage stilling og handle.
Stk. 3. Folkeskolen skal gøre eleverne fortrolige med dansk kultur  

 og bidrage til deres forståelse for andre kulturer og for menneskets samspil  

 med naturen.
Skolen forbereder eleverne til medbestemmelse, medansvar,  

 rettigheder og pligter i et samfund med frihed og folkestyre.
Skolens  

 undervisning og hele dagligliv må derfor bygge på åndsfrihed, ligeværd og  

 demokrati.
§ 2. Folkeskolen er en kommunal opgave.
Kommunalbestyrelsen har  

 ansvaret for, at alle børn i kommunen sikres vederlagsfri undervisning i  

 folkeskolen.
Kommunalbestyrelsen fastlægger, jf. § 40, mål og rammer for  

 skolernes virksomhed inden for denne lov.
 Stk. 2. Den enkelte skole har inden for de givne rammer ansvaret  

 for undervisningens kvalitet i henhold til folkeskolens formål, jf. § 1, og  

 fastlægger selv undervisningens organisering og tilrettelæggelse.
 Stk. 3. Elever og forældre samarbejder med skolen om at leve op  

 til folkeskolens formål.
Kapitel 2 Folkeskolens struktur og indhold § 3. Folkeskolen omfatter en 1-årig børnehaveklasse, en 9-årig  

 grundskole og en 1-årig 10. klasse.
Stk. 2. Til børn, hvis udvikling kræver en særlig hensyntagen  

 eller støtte, gives der specialundervisning og anden specialpædagogisk  

 bistand.
Undervisningsministeren fastsætter regler herom og kan i denne  

 forbindelse fravige §§ 5, 7, 8, 13, 14 og 16.
 Stk. 3. Folkeskolen kan tilbyde eleverne undervisning i deres  

 fritid.
 Stk. 4. Folkeskolen kan tilbyde børn optagelse i en  

 skolefritidsordning, hvis børnene er optaget i skolen eller har nået den  

 alder, hvor de tidligst ville kunne optages i børnehaveklasse.
 Stk. 5. Folkeskolen kan tilbyde voksne at deltage i folkeskolens  

 undervisning på 8.-10. klassetrin.
 Stk. 6. Folkeskolen kan i samarbejde med lokalsamfundets  

 folkeoplysnings- og foreningsliv, det frivillige børne- og ungdomsarbejde  

 samt andre kredse af interesserede borgere medvirke til eller forestå og  

 koordinere kulturcenteraktiviteter.
 § 4. Efter regler, der fastsættes af undervisningsministeren,  

 tilbydes der specialpædagogisk bistand til børn, der endnu ikke har påbegyndt  

 skolegangen.
 Stk. 2. Der kan tilbydes elever, hvis udvikling kræver en særlig  

 vidtgående hensyntagen eller støtte, undervisning i 11 år ud over  

 børnehaveklassen.
§ 5. Indholdet i undervisningen vælges og tilrettelægges, så det  

 giver eleverne mulighed for faglig fordybelse, overblik og oplevelse af  

 sammenhæng.
Undervisningen skal give eleverne mulighed for at tilegne sig de  

 enkelte fags erkendelses- og arbejdsformer.
I vekselvirkning hermed skal  

 eleverne have mulighed for at anvende og udbygge de tilegnede kundskaber og  

 færdigheder gennem undervisningen i tværgående emner og problemstillinger.
 Stk. 2. Undervisningen i den 9-årige grundskole omfatter for alle  

 elever:
1) a) dansk på alle klassetrin, b) engelsk på 4.-9. klassetrin, c) kristendomskundskab på alle klassetrin bortset fra det klassetrin, hvor  

 konfirmationsforberedelsen finder sted, d) historie på 3.-8. klassetrin e) samfundsfag på 9. klassetrin, 2) a) idræt på alle klassetrin, b) musik på 1.-6. klassetrin, c) billedkunst på 1.-5. klassetrin, d) håndarbejde, sløjd og hjemkundskab på et eller flere klassetrin  

 indenfor 4.-7. klassetrin, 3) a) matematik på alle klassetrin, b) natur/teknik på 1.-6. klassetrin, c) geografi og biologi på 7. og 8. klassetrin og d) fysik/kemi på 7.-9. klassetrin.
 Stk. 3 . Der skal tilbydes eleverne undervisning i tysk på 7.-9.  

 klassetrin.
 Stk. 4. Der kan tilbydes eleverne undervisning i fransk i stedet  

 for tysk på 7.-9. klassetrin.
 Stk. 5. Undervisningen kan i de enkelte fag tillige gives på  

 højere klassetrin end fastsat i stk. 2.
Stk. 6. Der gives i fornødent omfang supplerende undervisning  

 eller anden faglig støtte til elever, der har skiftet skole eller som har  

 været uden undervisning i længere tid.
Der kan gives supplerende undervisning  

 eller anden særlig tilrettelagt undervisning til elever, som af anden grund  

 har behov for midlertidig faglig støtte.
Stk. 7. Der gives i fornødent omfang særlig tilrettelagt  

 danskundervisning til fremmedsprogede elever.
Undervisningsministeren kan  

 desuden bestemme, at der skal tilbydes fremmedsprogede elever undervisning i  

 deres modersmål.
Undervisningsministeren fastsætter nærmere regler om  

 undervisning af fremmedsprogede elever.
§ 6. Kristendomsundervisningens centrale kundskabsområde er den  

 danske folkekirkes evangelisk-lutherske kristendom.
På de ældste klassetrin  

 skal undervisningen tillige omfatte fremmede religioner og andre  

 livsanskuelser.
Stk. 2. Et barn skal efter anmodning fritages for at deltage i  

 undervisningen i kristendomskundskab, når forældremyndighedens indehaver  

 skriftligt over for skolens leder erklærer selv at ville sørge for barnets  

 religionsundervisning.
Fritagelse kan normalt kun ske fra begyndelsen af et  

 skoleår.
Er barnet fyldt 15 år, kan fritagelse kun ske med barnets samtykke.
 § 7. I undervisningen i grundskolen indgår følgende obligatoriske  

 emner:
1) færdselslære, 2) sundheds- og seksualundervisning og familiekundskab, 3) uddannelses-, erhvervs- og arbejdsmarkedsorientering.
 § 8. I 10. klasse skal der tilbydes eleverne undervisning i dansk,  

 matematik, idræt, kristendomskundskab/religion, samfundsfag, engelsk og  

 fysik/kemi.
 Stk. 2. Vælger en elev ikke dansk, skal undervisningen omfatte  

 dele af dette fag, og vælger en elev ikke samfundsfag, skal undervisningen  

 omfatte dele af dette fag.
Stk. 3. Elever, der i henhold til § 5, stk. 3, har modtaget tilbud  

 om undervisning i tysk, skal have tilbud om fortsat undervisning i faget i  

 10. klasse.
Tilsvarende gælder elever, der har modtaget tilbud om  

 undervisning i fransk i henhold til § 5, stk. 4.
 Stk. 4. § 5, stk. 1 og stk. 6, og § 10, gælder også undervisningen  

 i 10. klasse.
 § 9. Ud over den undervisning, som skal tilbydes efter §§ 5, 7 og  

 8, kan der tilbydes eleverne på 8.-10. klassetrin undervisning i følgende fag  

 og emner (valgfag):
1) fransk, 2) tekstbehandling, 3) teknologi, 4) medier, 5) billedkunst, 6) fotolære, 7) filmkundskab, 8) drama, 9) musik, 10) håndarbejde, 11) sløjd, 12) hjemkundskab, 13) motorlære, 14) andre værkstedsfag og 15) arbejdskendskab.
 Stk. 2. Der kan tilbydes eleverne på 10. klassetrin undervisning i  

 latin.
 Stk. 3. Til elever, der har modtaget tilbud om franskundervisning  

 i henhold til § 5, stk. 4, kan skolen tilbyde undervisning i tysk på 8.-10.  

 klassetrin.
 Stk. 4. Skolen kan tilbyde eleverne i 8.-10. klasse, at de i  

 kortere perioder udsendes i praktik i virksomheder og institutioner.
 Stk. 5. Skolen kan desuden tilbyde elever i 8.-10. klasse  

 undervisningsforløb, hvor praktisk og teoretisk indhold kombineres i en  

 undervisning, der kan finde sted på og uden for skolen, jf. § 33.
 Stk. 6. Undervisningsministeren kan fastsætte regler om, hvilke  

 andre fag og emner end de i stk. 1 nævnte kommunerne kan tilbyde eleverne på  

 8.-10. klassetrin.
 Stk. 7. Kommunalbestyrelsen kan godkende, at der tilbydes eleverne  

 undervisning i andre praktisk eller kunstnerisk betonede fag eller emner.
Stk. 8. Eleverne på 8.-10. klassetrin skal vælge mindst et valgfag  

 eller tilbudsfag.
I 8. og 9. klasse skal der tilbydes valgfag svarende til et  

 omfang af mindst 4 timer om ugen og i 10. klasse svarende til et omfang af  

 mindst 6 timer om ugen.
§ 10. Undervisningsministeren fastsætter regler om formålet med  

 undervisningen i fag og obligatoriske emner efter §§ 5 - 9 og angiver  

 centrale kundskabs- og færdighedsområder.
Ministeren kan udsende vejledende  

 læseplaner med beskrivelse af indholdet i undervisningen og med eksempler på  

 differentierede undervisningsforløb.
Ministeren kan ligeledes udsende  

 vejledende materiale om undervisning i tværgående emner og problemstillinger  

 samt vejledende opgavesæt, eksempler på timeplaner mv.
§ 11. Undervisningen i børnehaveklasser gives overvejende i form  

 af leg og andre udviklende aktiviteter.
Det tilstræbes at gøre børnene  

 fortrolige med skolens daglige liv.
§ 12. Eleverne undervises på det klassetrin i grundskolen, der  

 svarer til deres skolealder.
En elev kan dog med forældrenes samtykke, jf. §  

 54, undervises på samme klassetrin i to år, hvis eleven har været uden  

 undervisning gennem længere tid, eller andre særlige grunde taler for, at det  

 er til elevens bedste.
Ligeledes kan en elev under ganske særlige  

 omstændigheder springe et klassetrin over.
 Stk. 2. Henvisning til specialundervisning, som ikke er af  

 foreløbig karakter, sker efter pædagogisk-psykologisk rådgivning og efter  

 samråd med eleven og forældrene.
 Stk. 3. Afgørelse om valg af fag, jf. § 5, stk. 3 og 4, § 8 og §  

 9, og om fortsat skolegang i 10. klasse træffes af eleverne, efter samråd med  

 forældrene, jf. § 54, og skolen.
 § 13 . Eleverne og forældrene, jf. § 54, skal regelmæssigt  

 underrettes om skolens syn på elevernes udbytte af skolegangen.
Stk. 2. Som led i undervisningen skal der løbende foretages  

 evaluering af elevernes udbytte.
Evalueringen skal danne grundlag for  

 vejledning af den enkelte elev og for undervisningens videre planlægning.
 Stk. 3. For elever på 8.-10. klassetrin samt for elever, der  

 forlader skolen efter 7. klassetrin, sker bedømmelsen af elevernes  

 standpunkter i de fag, der er omfattet af § 14, stk. 1-4, ved hjælp af  

 karakterer (standpunktskarakterer).
Stk. 4. Der gives standpunktskarakterer mindst 2 gange om året på  

 8.-10. klassetrin.
De sidste standpunktskarakterer gives umiddelbart før de  

 skriftlige prøver og skal udtrykke elevens faglige standpunkt på dette  

 tidspunkt.
Stk. 5. På 9. og 10. klassetrin udfører eleverne en obligatorisk  

 projektopgave, som bedømmes med en skriftlig udtalelse og efter elevens valg  

 med en karakter.
Undervisningsministeren fastsætter rammer for den  

 obligatoriske projektopgave.
Stk. 6. På 9. og 10. klassetrin kan eleverne tillige udføre en fri  

 selvvalgt opgave.
Denne opgave kan efter elevens valg bedømmes med en  

 skriftlig udtalelse og/eller en karakter.
Stk. 7. Skolen udfærdiger afgangsbevis for elever, der går ud af  

 skolen efter 7. klassetrin eller senere.
Afgangsbeviset skal indeholde  

 oplysning om, i hvilken undervisning eleven har deltaget og om de senest  

 givne standpunktskarakterer.
Afgangsbeviset skal tillige indeholde oplysning  

 om vurdering ved eventuelle prøver, jf. § 14, stk. 1-4. Efter elevens valg  

 kan en skriftlig udtalelse og/eller en karakter for den obligatoriske  

 projektopgave påføres afgangsbeviset.
Eventuel bedømmelse af den frie opgave  

 kan ligeledes efter elevens valg påføres afgangsbeviset.
Eventuelle  

 skriftlige vurderinger i andre fag end prøvefagene kan efter elevens valg  

 påføres eller vedhæftes afgangsbeviset som en del af dette.
§ 14. I hvert af fagene dansk, matematik, engelsk, tysk og  

 fysik/kemi kan eleverne ved afslutningen af 9. klasse indstille sig til  

 folkeskolens afgangsprøve.
Ved afslutningen af 10. klasse kan eleverne i  

 hvert af de nævnte fag indstille sig til enten folkeskolens udvidede  

 afgangsprøve eller folkeskolens afgangsprøve.
Det samme gælder for de elever,  

 der i henhold til § 5, stk. 4, og § 8, stk. 3, har modtaget tilbud om  

 undervisning i fransk i stedet for tysk.
 Stk. 2. De elever, der i henhold til § 9, stk. 1, har modtaget  

 tilbud om undervisning i valgfaget fransk, kan ved afslutningen af 9. klasse  

 indstille sig til folkeskolens afgangsprøve og ved afslutningen af 10. klasse  

 enten til folkeskolens udvidede afgangsprøve eller folkeskolens afgangsprøve.  

 Det samme gælder for de elever, der i henhold til § 9, stk. 3, har modtaget  

 tilbud om undervisning i tysk som valgfag.
 Stk. 3. I faget latin kan eleverne indstille sig til prøve ved  

 undervisningens afslutning.
 Stk. 4. I fagene håndarbejde, sløjd og hjemkundskab kan eleverne  

 indstille sig til afgangsprøve ved afslutningen af 8. klasse eller senere.  

 Undervisningsministeren kan bestemme, at det samme skal gælde andre praktisk  

 betonede fag, der er omfattet af § 9.
Stk. 5. Opgaverne til de skriftlige prøver stilles af  

 undervisningsministeren.
De øvrige opgaver stilles af læreren eller af censor  

 efter ministerens nærmere bestemmelse.
 Stk. 6. Afgørelse om indstilling til prøverne træffes af eleven  

 efter samråd med forældrene, jf. § 54, og skolen.
 Stk. 7. Kommunalbestyrelsen skal imødekomme anmodninger om  

 indstilling til folkeskolens afsluttende prøver samt foranstalte afholdelse  

 af disse prøver for personer, der ikke er fyldt 18 år ved skoleårets  

 begyndelse, og som ellers ikke har mulighed for at indstille sig til prøve.
 Stk. 8. Undervisningsministeren fastsætter regler om kravene i de  

 enkelte fag ved prøverne, om indstilling til prøverne, om prøvernes  

 afholdelse, om bedømmelse og karaktergivning og om afgangsbevisernes  

 udformning.
 Stk. 9. Den enkelte skole kan fravige prøvebestemmelserne for  

 elever med særlige behov og for fremmedsprogede elever.  

 Undervisningsministeren kan fastsætte nærmere regler herfor.
 § 15. Skoleåret begynder den 1. august og omfatter 200 skoledage.
 Stk. 2. Undervisningsministeren fastsætter hvert år sommerferiens  

 begyndelsestidspunkt og kan udsende en vejledning om ferier og fridages  

 placering.
 § 16. Den ugentlige undervisningstid for eleverne er mindst:
 1) 20 timer i børnehaveklasse og på 1. og 2. klassetrin.
 2) 22 timer på 3. klassetrin.
 3) 24 timer på 4.-5. klassetrin.
 4) 26 timer på 6. og 7. klassetrin.
 5) 28 timer på 8.-10. klassetrin.
 Stk. 2. Undervisningsministeren kan fastsætte nærmere regler om  

 fravigelse af bestemmelsen i stk. 1.
 Stk. 3. Det ugentlige timetal for den obligatoriske undervisning  

 på 8. og 9. klassetrin, jf. § 5, stk. 2, må ikke overstige 24 timer.
 Stk. 4. Den daglige undervisningstid for eleverne må ikke  

 overstige:
1) 5 timer i børnehaveklasse og på 1.-2. klassetrin, 2) 6 timer på 3.-5. klassetrin, 3) 7 timer på 6. og 7. klassetrin og 4) 8 timer på 8. - 10. klassetrin.
 Stk. 5. Ved fastlæggelsen af undervisningstiden efter stk. 1-4  

 regnes 45 minutters undervisning lig med 1 time.
 Stk. 6. Reglerne i stk. 1-5 omfatter ikke undervisning i fritiden  

 efter § 3, stk. 3, eller supplerende undervisning efter § 5, stk. 6 og 7.
 § 17. Elevtallet i børnehaveklassen og i grundskolens klasser må  

 normalt ikke ved skoleårets begyndelse overstige 28. Kommunalbestyrelsen kan  

 dog i særlige tilfælde tillade et højere elevtal i grundskolens klasser, dog  

 ikke over 30.
 Stk. 2. Undervisningsministeren kan fastsætte bestemmelser, der  

 regulerer kommunernes driftsudgifter pr. elev.
 § 18 . Undervisningens tilrettelæggelse, herunder valg af  

 undervisnings- og arbejdsformer, metoder, undervisningsmidler og  

 stofudvælgelse skal i alle fag leve op til folkeskolens formål og varieres,  

 så den svarer til den enkelte elevs behov og forudsætninger.
 Stk. 2. Det påhviler skolelederen at sikre, at klasselæreren og  

 klassens øvrige lærere planlægger og tilrettelægger undervisningen, så den  

 rummer udfordringer for alle elever.
 Stk. 3. I de fag, hvor eleverne kan indstille sig til  

 afgangsprøver, jf. § 14, skal undervisningens indhold fastlægges således, at  

 kravene i de enkelte fag ved prøverne kan opfyldes.
Stk. 4. På hvert klassetrin og i hvert fag samarbejder lærer og  

 elev løbende om fastlæggelse af de mål, der søges opfyldt.
Elevens arbejde  

 tilrettelægges under hensyntagen til disse mål.
Fastlæggelse af  

 arbejdsformer, metoder og stofvalg skal i videst muligt omfang foregå i  

 samarbejde mellem lærerne og eleverne.
 Stk. 5. Klasselæreren skal samarbejde med eleverne om løsning af  

 særlige opgaver i forhold til klassen, og klasselærerens fag tillægges en  

 ekstra ugentlig time til varetagelse af denne opgave.
§ 19. De nødvendige undervisningsmidler skal stilles vederlagsfrit  

 til rådighed for eleverne.
Dette gælder dog ikke instrumenter og udstyr, som  

 anvendes ved undervisning i fritiden efter § 3, stk. 3, og som hjemtages af  

 eleverne til eget brug.
Stk. 2. Ved hver selvstændig skole oprettes et skolebibliotek som  

 et pædagogisk servicecenter.
Skolebiblioteket er en del af skolens virksomhed  

 og samarbejder med folkebiblioteket.
Skolebiblioteket stiller  

 undervisningsmidler til rådighed for skolens undervisning, herunder også  

 bøger til elevernes fritidslæsning, og yder vejledning i brugen heraf.
 Stk. 3. Undervisningsministeren kan fastsætte nærmere regler om  

 skolebibliotekernes formål og funktion.
Kapitel 3 Skolevæsenets ordning § 20. Det påhviler kommunalbestyrelsen at oprette børnehaveklasser  

 og at sørge for undervisning i grundskolen og 10. klasse, herunder  

 specialundervisning og anden specialpædagogisk bistand, af børn og unge under  

 18 år, der bor eller opholder sig i kommunen, og hvis forældre ønsker dem  

 optaget i folkeskolen, jf. § 54. Endvidere påhviler det kommunalbestyrelsen  

 at sørge for specialpædagogisk bistand til børn, der endnu ikke har påbegyndt  

 skolegangen.
Stk. 2. Uden for Københavns og Frederiksberg kommuner påhviler det  

 dog amtsrådet at sørge for specialundervisning af børn og unge under 18 år,  

 der bor eller opholder sig i amtskommunen, og hvis udvikling kræver en særlig  

 vidtgående hensyntagen eller støtte.
Tilsvarende påhviler det amtsrådet at  

 sørge for specialpædagogisk bistand til børn, der endnu ikke har påbegyndt  

 skolegangen.
 Stk. 3. Specialundervisning af den i stk. 2 nævnte karakter kan  

 indrettes i kostskoleform.
 Stk. 4. Elever, som i løbet af skoleåret fylder 18 år, har ret til  

 at fortsætte skolegangen i resten af skoleåret.
 § 21. Kommunalbestyrelsen foretager indstilling til amtsrådet om  

 specialundervisning og anden specialpædagogisk bistand til børn, der er  

 optaget i kommunens skoler, såfremt børnenes udvikling kræver en særlig  

 vidtgående hensyntagen eller støtte, jf. stk. 2. Tilsvarende foretager  

 kommunalbestyrelsen indstilling om specialpædagogisk bistand til børn, der  

 endnu ikke har påbegyndt skolegangen.
Stk. 2. Amtsrådet, i København og Frederiksberg  

 kommunalbestyrelsen, træffer beslutning om specialundervisning og anden  

 specialpædagogisk bistand til børn i børnehaveklasse og på 1.-10. klassetrin,  

 såfremt børnenes udvikling kræver en særlig vidtgående hensyntagen eller  

 støtte.
Tilsvarende træffer amtsrådet, i København og Frederiksberg  

 kommunalbestyrelsen, beslutning om specialpædagogisk bistand til børn, der  

 endnu ikke har påbegyndt skolegangen.
§ 22. Kommunalbestyrelsen kan efter overenskomst med staten, andre  

 kommuner eller private skoler henvise elever til undervisning i statsskoler,  

 en anden kommunes skoler eller private skoler.
Amtsrådene og Københavns og  

 Frederiksberg kommuner kan på tilsvarende måde efter overenskomst med staten,  

 en anden amtskommune, en kommune eller private skoler henvise elever til  

 specialundervisning af den i § 20, stk. 2, nævnte karakter i statsskoler, i  

 en anden amtskommunes skoler, i kommunale skoler eller i private skoler mv.
 Stk. 2. Henvisning til private skoler mv. kan kun ske med  

 forældrenes samtykke, jf. § 54.
 Stk. 3. Henvisning til en anden kommunes skoler kan kun omfatte  

 elever på 7.-10. klassetrin og elever, der skal undervises i specialklasser  

 eller specialskoler, samt elever fra kommunens yderdistrikter, der har  

 nærmere til nabokommunens skole.
 Stk. 4. Undervisning i henhold til § 8 og § 9 kan være fælles for  

 elever fra flere skoler.
Stk. 5. Undervisning i henhold til § 8 og § 9 kan tilrettelægges i  

 samarbejde med den kommunale ungdomsskole, således at eleverne om nødvendigt  

 henvises hertil.
Eleverne skal dog, hvis de ønsker det, kunne modtage  

 undervisning inden for folkeskolen i hele det ugentlige timetal.
 § 23. Elever, der gennem længere tid på grund af smittefare eller  

 af hensyn til deres sundhed eller velfærd ikke kan undervises i skolen,  

 undervises i deres hjem eller på den institution, hvor de opholder sig.
Stk. 2. Det påhviler kommunalbestyrelsen at indrette undervisning  

 efter stk. 1 på de i kommunen beliggende sygehuse, hospitaler og andre  

 institutioner, som modtager børn i alderen 6-18 år, medmindre der på anden  

 måde sørges for børnenes undervisning.
Undervisningen kan tillige indrettes  

 af amtsrådet.
Institutionen skal stille egnede lokaler til rådighed.
 Stk. 3. Undervisningsministeren fastsætter regler om undervisning  

 efter stk. 1 og 2 og kan herunder bestemme, at kommunernes budgetter for  

 denne undervisning skal forelægges amtsrådet til godkendelse.
§ 24. Hver selvstændig skole skal omfatte mindst 3 sammenhængende  

 klassetrin.
Børnehaveklassen betragtes herved som yngste klassetrin.
Skoler,  

 der maksimalt rummer de 3-4 yngste klassetrin, kan henlægges under en anden  

 skoles ledelse, medmindre børnetallet overstiger 100.
Stk. 2. Kommunalbestyrelsen træffer beslutning om nedlæggelse af  

 en selvstændig skole efter regler fastsat af undervisningsministeren.
Endelig  

 beslutning om skolenedlæggelse skal være truffet senest den 1. december året  

 forud for begyndelsen af det skoleår, hvori nedlæggelsen forventes at finde  

 sted.
 § 25. Skolen deles i klasser efter antallet af elever, jf. § 17,  

 stk. 1. På små skoler kan en klasse omfatte flere klassetrin inden for 1.-7.  

 klassetrin.
Stk. 2. Ved fordelingen af børn i 1. klasse i kommunens skoler  

 skal det tilstræbes, at den enkelte klasse kan bevares samlet på de følgende  

 klassetrin i grundskolen.
Der kan ikke foretages ny klassedeling på grundlag  

 af valget af fag, jf. § 12, stk. 3.
Stk. 3. For børnehaveklasse og 1. og 2. klassetrin, kan der ske  

 samordning af dele af undervisningen.
På små skoler kan hele undervisningen  

 på disse klassetrin være fælles.
Undervisningsministeren kan i særlige  

 tilfælde tillade, at samordning af undervisningen foruden børnehaveklasse og  

 1. og 2. klassetrin også omfatter ældre klassetrin.
Stk. 4. På 1.-10. klassetrin kan undervisningen organiseres i hold  

 inden for den enkelte klasse og på tværs af klasser og klassetrin, når dette  

 er praktisk og pædagogisk begrundet.
På 8.-10. klassetrin kan undervisningen  

 tillige organiseres i hold inden for den enkelte klasse og på tværs af  

 klasser og klassetrin på grundlag af en løbende evaluering af elevernes  

 forskellige behov, jf. § 13, stk. 2, og § 18, stk. 4. Dette kan ikke  

 fastlægges på forhånd for et helt skoleår ad gangen.
Eleverne skal på alle  

 klassetrin undervises samlet i den overvejende del af undervisningstiden.
 § 26. Kommunalbestyrelsen skal sørge for befordring mellem skolen  

 og hjemmet eller dettes nærhed af:
1) børn, der har længere skolevej end 21/2 km i børnehaveklasse og på  

 1.-3. klassetrin, 6 km på 4.-6. klassetrin, 7 km på 7.-9. klassetrin og 9 km  

 i 10. klasse, og 2) børn, der har kortere skolevej, hvis hensynet til børnenes sikkerhed i  

 trafikken gør det særligt påkrævet.
 Stk. 2. Kommunalbestyrelsen skal endvidere sørge for befordring  

 til og fra skole af syge og invaliderede elever.
 Stk. 3. Amtsrådet og i København og Frederiksberg  

 kommunalbestyrelsen, skal sørge for befordring til og fra skole af elever,  

 der modtager undervisning af den i § 20, stk. 2, nævnte karakter.
 Stk. 4. Bestemmelserne i stk. 1-3 finder tilsvarende anvendelse på  

 befordring mellem skole og daginstitution eller formidlet dagpleje i henhold  

 til lov om social bistand af elever, der uden for skoletiden er anbragt i  

 daginstitution mv.
 Stk. 5. Forpligtelsen til at sørge for befordring efter stk. 1 kan  

 opfyldes ved at henvise eleverne til offentlige trafikmidler eller ved at  

 godtgøre deres udgifter til egen befordring.
 Stk. 6. Bestemmelserne i stk. 1 omfatter ikke elever, som  

 undervises i en anden skole end distriktsskolen.
 Stk. 7. Undervisningsministeren kan fastsætte nærmere regler om  

 befordring.
 § 27. Kommunalbestyrelsen kan med forældrenes samtykke, jf. § 54,  

 sørge for indlogering i skolebyen af elever på 7.-10. klassetrin, hvis den  

 daglige befordring mellem hjemmet og skolen ville være særlig usikker eller  

 tidkrævende.
 Stk. 2. Indlogeringen kan ordnes ved henvisning til en kostskole,  

 jf. § 22, stk. 1-3.
Kapitel 4 Lærerne § 28. For at kunne varetage undervisning i grundskolen og i 10.  

 klasse skal den pågældende have gennemført uddannelsen til lærer i  

 folkeskolen, jf. dog stk. 2 og 3, eller anden læreruddannelse, der er  

 godkendt af undervisningsministeren i denne henseende.
Godkendelsen kan  

 betinges af, at de uddannede består en prøve ved et lærerseminarium.  

 Undervisningsministeren kan i særlige tilfælde fravige bestemmelsen i 1. pkt.
 Stk. 2. Der kan ansættes personer med særlige kvalifikationer til  

 at undervise i enkelte fag.
 Stk. 3. Forskolelærerinder og småbørnslærerinder, der er uddannet  

 efter lovgivningen herom, kan varetage undervisning på 1.-4. klassetrin og i  

 idræt, håndarbejde og hjemkundskab på de øvrige klassetrin.
§ 29. For at kunne forestå undervisningen i en børnehaveklasse  

 skal den pågældende have gennemført uddannelsen til pædagog eller en af de  

 uddannelser, der er nævnt i § 28, stk. 3, eller en tilsvarende uddannelse,  

 der er godkendt af undervisningsministeren i denne henseende.
Godkendelsen  

 kan betinges af, at de uddannede består en prøve ved et pædagogseminarium.  

 Undervisningsministeren kan i særlige tilfælde fravige bestemmelsen i 1. pkt.
 § 30. Undervisningen efter § 25, stk. 3, varetages af personale  

 med uddannelse som nævnt i § 28 eller § 29.
§ 31. En lærer fritages efter anmodning for at undervise i  

 kristendomskundskab.
Kan der på grund af fritagelsen ikke tillægges en lærer  

 fuld tjenestetid, nedsættes lærerens lønning tilsvarende, for lærere, der  

 optjener pensionsalder, dog uden nedsættelse af pensionsalderen.
Kapitel 5 Undervisningspligt.
Indskrivning og optagelse i folkeskolen § 32. Ethvert barn, der bor her i landet, er undervisningspligtigt  

 efter reglerne i §§ 33-35, medmindre det omfattes af bestemmelser om  

 undervisningspligt i anden lovgivning.
Det samme gælder børn, der skal  

 opholde sig her i landet i mindst 6 måneder.
 § 33. Undervisningspligten medfører pligt til at deltage i  

 folkeskolens undervisning eller i en undervisning, der står mål med, hvad der  

 almindeligvis kræves i folkeskolen.
Stk. 2. Børn, der følger undervisningen i en anmeldt fri  

 grundskole, i en privat gymnasieskole, i en statsskole eller i en kommunal  

 eller amtskommunal gymnasieskole, og børn, som modtager undervisning i en  

 døgninstitution under bistandsloven, eller som modtager hjemmeundervisning  

 efter reglerne i lov om friskoler og private grundskoler mv., skal ikke  

 deltage i folkeskolens undervisning.
Det samme gælder elever, som efter at  

 have gennemgået 7. klassetrin deltager i kurser på en godkendt efterskole  

 eller husholdningsskole eller på en ungdomskostskole, eller som er optaget på  

 et anerkendt kursus, hvis undervisning svarer til folkeskolens.  

 Undervisningsministeren fastsætter regler for, i hvilket omfang  

 undervisningspligten hermed kan anses for opfyldt ud over kursustiden.
 Stk. 3. Undervisningspligten kan endvidere efter det 7. klassetrin  

 opfyldes ved deltagelse i heltidsundervisning i den kommunale ungdomsskole i  

 henhold til lov om ungdomsskoler, produktionsskoler og daghøjskoler samt ved  

 deltagelse i undervisningsforløb i henhold til § 9, stk. 5.
Stk. 4. Skolens leder kan efter forældrenes anmodning, jf. § 54,  

 tillade, at en elev efter 7 års undervisning helt eller delvis opfylder  

 undervisningspligten ved at deltage i erhvervsmæssig uddannelse eller  

 beskæftigelse, når særlige grunde taler for, at det er til elevens bedste.  

 For elever, der er omfattet af stk. 2, træffes afgørelsen af  

 kommunalbestyrelsen.
Tilladelsen kan betinges af, at eleven deltager i  

 supplerende undervisning i ungdomsskolen.
§ 34. Undervisningspligten indtræder den 1. august i det  

 kalenderår, hvor barnet fylder 7 år, og ophører den 31. juli, efter at barnet  

 har modtaget regelmæssig undervisning i 9 år.
Undervisning i børnehaveklassen  

 medregnes ikke.
Undervisningspligten ophører dog senest den 31. juli i det  

 kalenderår, hvor barnet fylder 17 år eller har afsluttet grundskolen eller  

 hermed ligestillet uddannelse, jf. § 33, stk. 2-4.
Stk. 2. Kommunalbestyrelsen kan efter forældrenes anmodning eller  

 med deres samtykke, jf. § 54, godkende, at et barns undervisning udsættes til  

 et år efter undervisningspligtens indtræden, når det er begrundet i barnets  

 udvikling.
Godkendelsen kan betinges af, at barnet optages i en børnehave  

 eller en børnehaveklasse.
 § 35. Forældremyndighedens indehaver eller den, der faktisk sørger  

 for barnet, skal medvirke til, at barnet opfylder undervisningspligten, og må  

 ikke lægge hindringer i vejen herfor.
 § 36. Et barn kan efter forældrenes anmodning, jf. § 54,  

 indskrives i en skole fra begyndelsen af det kalenderår, hvor det fylder 5  

 år.
Stk. 2. Forældrene har krav på, at deres barn optages i skolen i  

 det distrikt, hvor barnet bor eller opholder sig, jf. stk. 3. Forældrene har  

 endvidere krav på, at barnet optages i en skole uden for distriktet, hvis den  

 pågældende skole erklærer sig villig til at optage barnet, og hvis det kan  

 ske inden for de overordnede økonomiske retningslinier, der er lagt af  

 kommunalbestyrelsen.
Det samme gælder, hvis forældrene fremsætter ønske om  

 skoleskift under skoleforløbet.
Stk. 3. Kommunalbestyrelsen fastlægger kommunens skoledistrikter  

 og kan træffe beslutning om, hvor mange klasser der kan oprettes ved de  

 enkelte skoler.
Børn optages i skolen i det distrikt, hvor de bor eller  

 opholder sig.
Kommunalbestyrelsen kan dog beslutte, at forældrene frit skal  

 kunne vælge mellem flere eller blandt alle kommunens skoler.
Stk. 4. Hvis kommunalbestyrelsen har besluttet, at forældrene frit  

 skal kunne vælge mellem flere eller blandt alle kommunens skoler, og det ikke  

 er muligt at opfylde alle ønsker om optagelse på en bestemt skole, skal  

 nærmestboende børn optages først.
Kommunalbestyrelsen fastlægger eventuelle  

 andre nærmere retningslinjer for fordelingen af børnene.
 Stk. 5. Kommunalbestyrelsen kan bestemme, at anmodning om  

 optagelse skal indgives inden en vis frist.
 Stk. 6. Undervisningsministeren kan fastsætte regler om, at en  

 elev i særlige tilfælde kan optages eller forblive i en skole i en anden  

 kommune end bopælskommunen, herunder regler om bopælskommunens betaling til  

 skolekommunen.
 § 37. Et barn skal efter forældrenes anmodning, jf. § 54, optages  

 i en børnehaveklasse i det kalenderår, hvor barnet fylder 6 år, eller senere.
 Stk. 2. Et barn skal efter forældrenes anmodning, jf. § 54,  

 optages i børnehaveklasse i det kalenderår, hvor barnet inden 1. oktober  

 fylder 5 år, hvis det må antages at kunne følge undervisningen i  

 børnehaveklassen med henblik på at kunne gå i 1. klasse året efter.
 § 38. Et barn skal efter forældrenes anmodning, jf. § 54, optages  

 i 1. klasse i det kalenderår, hvor barnet inden 1. oktober fylder 6 år, hvis  

 det må antages at kunne følge undervisningen i klassen.
 § 39. Skolens leder påser, at alle elever, der er optaget i  

 skolen, deltager i undervisningen.
Stk. 2. Er en elev udeblevet fra undervisningen, skal forældrene,  

 jf. § 35, personligt eller skriftligt give skolen oplysning om grunden  

 hertil.
Skyldes udeblivelsen sygdom af mere end 2 ugers varighed, kan skolen  

 forlange lægeattest herfor.
Kapitel 6 Styrelsen af kommunens skolevæsen Kommunalbestyrelsen § 40. Kommunalbestyrelsen har det overordnede ansvar for kommunens  

 skolevæsen og påser, at alle undervisningspligtige børn i kommunen indskrives  

 i folkeskolen eller får en undervisning, der står mål med, hvad der  

 almindeligvis kræves i folkeskolen.
Kommunalbestyrelsen fastlægger mål og  

 rammer for skolernes virksomhed.
Kommunalbestyrelsen fører tilsyn med  

 skolernes virksomhed.
 Stk. 2. Kommunalbestyrelsen træffer beslutning om følgende:
 1) Bevillinger til skolevæsenet og økonomiske rammer for de enkelte  

 skoler.
2) Ansættelse og afskedigelse af ledere og lærere.
Beslutningerne om  

 ansættelse af ledere og lærere træffes efter udtalelse fra vedkommende  

 skolebestyrelse, jf. § 44, stk. 7.
 3) Skolestrukturen, herunder antallet af skoler og hver enkelt skoles  

 omfang med hensyn til klassetrin, specialundervisning og specialpædagogisk  

 bistand efter § 3, stk. 2, og § 4, stk. 2, undervisning i fritiden efter § 3,  

 stk. 3, og skolefritidsordning efter § 3, stk. 4. Beslutningerne træffes  

 efter indhentet udtalelse fra skolebestyrelserne ved de berørte skoler.
 4) Rammer for klassedannelsen, elevernes timetal og specialundervisningen  

 mv.
 5) Generelle retningslinjer for skolernes virksomhed efter § 3, stk. 5 og  

 6.
 6) Andre spørgsmål, der ikke er henlagt til de enkelte skoler, herunder  

 specialpædagogisk bistand efter § 4, stk. 1, henvisning til undervisning på  

 andre skoler, retningslinjer om indskrivning og optagelse, hel eller delvis  

 fri forplejning samt skolebiblioteksordningen i kommunen.
 Stk. 3. Kommunalbestyrelsen godkender skolernes læseplaner efter  

 forslag fra de enkelte skolebestyrelser.
 Stk. 4. Kommunalbestyrelsen kan helt eller delvis delegere sine  

 beføjelser efter denne lov til skolebestyrelserne bortset fra de beføjelser,  

 der følger af bevillings- og arbejdsgiverkompetencen.
 § 41. Kommunalbestyrelsen fastsætter, efter indhentet udtalelse  

 fra skolebestyrelserne, en vedtægt for styrelsen af kommunens skolevæsen.  

 Vedtægten skal indeholde bestemmelser bl.a. om:
 1) Antallet af forældrerepræsentanter i skolebestyrelsen.
 2) Stemmeberettigede medlemmer i skolebestyrelsen, jf. § 42, stk. 4.
 3) Udpegning af eventuelt kommunalbestyrelsesmedlem til skolebestyrelsen,  

 jf. § 42, stk. 3.
 4) Fremgangsmåden ved valg af repræsentanter til skolebestyrelsen.
 5) Sammensætning af eventuelle fælles rådgivende organer for kommunens  

 skolevæsen.
 Stk. 2. Vedtægten skal endvidere indeholde en beskrivelse af  

 eventuelle beføjelser, der er delegeret til skolebestyrelsen i medfør af §  

 40, stk. 4.
 Stk. 3. I et bilag til vedtægten optages de beslutninger, som  

 kommunalbestyrelsen har truffet vedrørende skolestrukturen mv., jf. § 40,  

 stk. 2, nr. 3-6.
Skolebestyrelsen § 42. Ved hver selvstændig skole oprettes en skolebestyrelse, der  

 består af:
1) 5 eller 7 repræsentanter for forældrene valgt af og blandt personer,  

 der har forældremyndigheden over børn, der er indskrevet i skolen, jf. dog §  

 43, stk. 1. Antallet af forældrerepræsentanter skal være 7, hvis  

 medarbejderrepræsentanterne tillægges stemmeret.
Antallet af  

 forældrerepræsentanter skal ligeledes være 7, hvis skolen omfatter en  

 specialklasserække, og forældrerepræsentation for denne skal udgøre mindst 1.
 2) 2 repræsentanter for lærerne og de øvrige medarbejdere valgt af og  

 blandt skolens medarbejdere.
 3) 2 repræsentanter for eleverne valgt af og blandt skolens elever, jf.  

 dog stk. 2.
 Stk. 2. Ved skoler, der kun har til og med 5. klassetrin, kan  

 kommunalbestyrelsen efter anmodning fra skolebestyrelsen fravige bestemmelsen  

 om elevrepræsentation i skolebestyrelsen.
 Stk. 3. Kommunalbestyrelsen kan efter anmodning fra  

 skolebestyrelsen bestemme, at et af dens medlemmer deltager i  

 skolebestyrelsens møder uden stemmeret.
Stk. 4. Forældrerepræsentanterne har stemmeret.  

 Kommunalbestyrelsen kan beslutte, at repræsentanterne for lærerne og de  

 øvrige medarbejdere også skal have stemmeret.
Kommunalbestyrelsen kan  

 endvidere beslutte, at eleverne skal have stemmeret, herunder om stemmeretten  

 skal begrænses til særlige sager.
Forældrerepræsentanterne skal altid udgøre  

 flertallet af de stemmeberettigede medlemmer.
 Stk. 5. Formanden for skolebestyrelsen udpeges blandt  

 forældrerepræsentanterne.
 Stk. 6. Skolens leder er bestyrelsens sekretær og deltager i  

 bestyrelsens møder uden stemmeret.
Stk. 7. Forældrerepræsentanternes valgperiode er 4 år, jf. dog  

 stk. 8. De øvrige medlemmers valgperiode er 1 år.
Personer, der er ansat ved  

 skolen, kan ikke være forældrevalgte medlemmer af skolebestyrelsen.
 Stk. 8. Kommunalbestyrelsen kan, uanset bestemmelsen i stk. 7, 1.  

 pkt., bestemme, at der skal foretages nyvalg til skolebestyrelsen ved den  

 skole, der modtager alle eller en væsentlig del af eleverne fra en nedlagt  

 skole.
 Stk. 9. I de tilfælde, hvor 2 skoler sammenlægges, kan  

 kommunalbestyrelsen beslutte, at alle skolebestyrelsesmedlemmer fungerer  

 sammen indtil udløbet af de enkelte medlemmers valgperiode.
 Stk. 10. Elevrepræsentanterne må ikke overvære den del af  

 drøftelserne, der angår sager vedrørende enkelte elever eller lærere.
 § 43. Undervisningsministeren fastsætter regler om valg af  

 forældrerepræsentanter til skolebestyrelsen.
Stk. 2. En forældrerepræsentant mister sin valgbarhed, når barnet  

 optages i en af de skoler, der er nævnt i § 33, stk. 2. En  

 forældrerepræsentant kan forlange at blive fritaget for medlemskab af  

 skolebestyrelsen, hvis barnet udskrives af skolen.
Om fritagelse for valg og  

 for medlemskab i øvrigt gælder de samme bestemmelser, som er fastsat i lov om  

 kommunale valg.
 Stk. 3. Kommunalbestyrelsen kan yde forældrerepræsentanterne  

 diæter, erstatning for dokumenteret tabt arbejdsfortjeneste og  

 befordringsgodtgørelse mv. efter regler svarende til bestemmelserne i lov om  

 kommunernes styrelse.
 § 44. Skolebestyrelsen udøver sin virksomhed inden for de mål og  

 rammer, som kommunalbestyrelsen fastsætter, jf. § 40, og fører i øvrigt  

 tilsyn med skolens virksomhed.
 Stk. 2. Skolebestyrelsen fastsætter principper for skolens  

 virksomhed, herunder om:
1) undervisningens organisering, herunder elevernes timetal på hvert  

 klassetrin, udbud af valgfag, specialundervisning på skolen og elevernes  

 placering i klasser, 2) samarbejdet mellem skole og hjem, 3) underretning af hjemmene om elevernes udbytte af undervisningen, 4) arbejdets fordeling mellem lærerne og 5) fællesarrangementer for eleverne i skoletiden, lejrskoleophold,  

 udsendelse i praktik mv.
 Stk. 3. Skolebestyrelsen godkender inden for de økonomiske rammer,  

 der er fastlagt for skolen, skolens budget.
 Stk. 4. Skolebestyrelsen godkender undervisningsmidler og  

 fastsætter ordensregler.
 Stk. 5. Skolebestyrelsen godkender inden for de af  

 kommunalbestyrelsen fastsatte retningslinjer, om voksne skal kunne deltage i  

 folkeskolens undervisning i henhold til § 3, stk. 5, og fastsætter principper  

 herfor.
 Stk. 6. Skolebestyrelsen godkender inden for de af  

 kommunalbestyrelsen fastsatte retningslinjer, om skolens virksomhed skal  

 omfatte aktiviteter i henhold til § 3, stk. 6, og fastsætter principper  

 herfor.
 Stk. 7. Skolebestyrelsen skal afgive udtalelse til  

 kommunalbestyrelsen om ansættelse af ledere og lærere, jf. § 40, stk. 2, nr.  

 2.
Stk. 8. Skolebestyrelsen udarbejder forslag til  

 kommunalbestyrelsen om skolens læseplaner.
Skolebestyrelsen afgiver  

 indstilling til kommunalbestyrelsen om forsøgs- og udviklingsarbejde i det  

 omfang, det overskrider de mål og rammer, som kommunalbestyrelsen har  

 fastsat.
 Stk. 9. Skolebestyrelsen kan afgive udtalelse og stille forslag  

 til kommunalbestyrelsen om alle spørgsmål, der vedrører den pågældende skole.  

 Skolebestyrelsen skal afgive udtalelse om alle spørgsmål, som  

 kommunalbestyrelsen forelægger den.
Skolens leder § 45. Ved hver selvstændig skole ansættes en leder.
Skolens leder  

 har den administrative og pædagogiske ledelse af skolen og er ansvarlig for  

 skolens virksomhed over for skolebestyrelsen og kommunalbestyrelsen.
 Stk. 2. Skolelederen leder og fordeler arbejdet mellem skolens  

 ansatte og træffer alle konkrete afgørelser vedrørende skolens elever.
 Stk. 3. Skolens leder udarbejder forslag til skolebestyrelsen  

 vedrørende principper for skolens virksomhed mv., jf. § 44, stk. 2, og  

 forslag til skolens budget, jf. § 44, stk. 3, inden for de af  

 kommunalbestyrelsen fastsatte økonomiske rammer, jf. § 40, stk. 2, nr. 1.
 Stk. 4. Skolens leder udøver sin virksomhed i samarbejde med de  

 ansatte.
Rådgivende organer § 46. Ved hver skole dannes et pædagogisk råd, som er rådgivende  

 for skolens leder.
Rådet består af alle medarbejdere, der varetager  

 undervisningsopgaver og andre pædagogiske opgaver på skolen.
 Stk. 2. Ved hver skole, som har 5. eller højere klassetrin, danner  

 eleverne et elevråd.
Kapitel 7 Styrelsen af amtskommunens skole- og undervisningsvæsen § 47. Amtsrådet ansætter og afskediger ledere og lærere ved  

 amtskommunens skole- og undervisningsvæsen inden for folkeskolen.
Ansættelse  

 sker efter indstilling fra vedkommende skolebestyrelse.
 Stk. 2. Tilsynet med amtskommunens skole- og undervisningsvæsen  

 inden for folkeskolen varetages af undervisningsministeren.
 § 48 . Bestemmelserne i §§ 42-46 finder tilsvarende anvendelse ved  

 de amtskommunale folkeskoler med de modifikationer, der følger af de  

 amtskommunale folkeskolers særlige forhold.
Kapitel 8 Udgifterne til folkeskolen § 49 . Alle udgifter til folkeskolens undervisning påhviler  

 kommunerne, for så vidt der ikke er udtrykkelig lovhjemmel for, at udgifterne  

 helt eller delvis påhviler staten, amtskommunerne eller andre.
 Stk. 2. Udgifterne til specialundervisning i henhold til § 20,  

 stk. 2, påhviler amtskommunerne, bortset fra et af undervisningsministeren  

 fastsat beløb pr. elev, der påhviler kommunerne.
 Stk. 3. Udgifterne til undervisning på institutioner uden for  

 Københavns og Frederiksberg kommuner, jf. § 23, stk. 2, påhviler  

 amtskommunerne.
 Stk. 4. Undervisningsministeren kan fastsætte regler om, hvilken  

 kommune og hvilken amtskommune udgiften til folkeskolens undervisning mv.  

 endeligt påhviler.
 § 50. Kommunalbestyrelsen kan kræve betaling af:
 1) Forældre til elever, som deltager i undervisning i fritiden efter § 3,  

 stk. 3.
 2) Voksne, som deltager i folkeskolens undervisning efter § 3, stk. 5.
 3) Deltagere i kulturcenteraktiviteter efter § 3, stk. 6.
Stk. 2. Kommunalbestyrelsen opkræver betaling af forældre til  

 børn, der er optaget i skolefritidsordning, jf. § 3, stk. 4. Der ydes  

 søskendemoderation på mindst 33 1/3 pct. af forældrebetalingen for børn i  

 skolefritidsordninger til familier med mere end eet barn i  

 skolefritidsordninger, daginstitutioner mv.
Den samlede betaling for søskende  

 kan dog ikke sættes lavere end taksten før rabat for den dyreste  

 dagtilbudsplads plus 200 kr. pr. efterfølgende barn.
Der kan ydes hel eller  

 delvis friplads under hensyn til forældrenes økonomiske forhold efter samme  

 opgørelse af indtægtsgrundlag som ved ophold i dagtilbud for børn og unge.  

 Der kan tillige ydes hel eller delvis friplads, hvor sociale eller  

 pædagogiske forhold gør sig gældende.
 Stk. 3. Betaling efter stk. 1 og stk. 2 kan inddrives efter  

 reglerne om inddrivelse af personlige skatter.
 Stk. 4. Har en person, der modtager kontanthjælp i henhold til lov  

 om social bistand, undladt at betale for skolefritidsordning, jf. § 3, stk.  

 4, kan kommunalbestyrelsen tilbageholde den fremtidige månedlige betaling i  

 den fremtidige kontanthjælp.
 Stk. 5. Restancer vedrørende betaling for skolefritidsordning kan  

 inddrives ved modregning i børnefamilieydelsen efter regler fastsat i lov om  

 en børnefamilieydelse.
Kapitel 9 Klage § 51. Klage over afgørelser, der er truffet af de enkelte skoler,  

 kan inden 4 uger fra afgørelsens meddelelse indbringes for de kommunale  

 myndigheder.
Stk. 2. Kommunalbestyrelsens afgørelse i henhold til stk. 1 og  

 andre beslutninger og afgørelser, som træffes af kommunalbestyrelsen  

 vedrørende det kommunale skolevæsen, kan ikke indbringes for højere  

 administrativ myndighed.
Undervisningsministeren kan dog fastsætte regler om,  

 at visse afgørelser kan indbringes for ministeren.
 Stk. 3. Amtsrådets afgørelser i henhold til stk. 1 og andre  

 beslutninger og afgørelser, som træffes af amtsrådet vedrørende det kommunale  

 skolevæsen, kan ikke indbringes for højere administrativ myndighed, jf. dog  

 stk. 4.
 Stk. 4. Amtsrådets afgørelser om undervisning i henhold til § 20,  

 stk. 2, kan inden 4 uger fra afgørelsens meddelelse indbringes for  

 undervisningsministeren af de myndigheder, organisationer eller personer, som  

 afgørelsen angår.
Kapitel 10 Andre bestemmelser § 52. Undervisningsministeren kan fastsætte almindelige regler om  

 foranstaltninger til fremme af god orden i skolerne, herunder regler om  

 overflytning af elever til andre skoleri kommunen og regler om overflytning  

 af ele-ver i 10. klasse til andre uddannelses- el-ler  

 beskæftigelsesforanstaltninger.
Undervisningsministeren kan endvidere  

 fastsætte regler om skolernes tilsyn med eleverne i skoletiden.
§ 53. Tiden for konfirmationsforberedelsen fastsættes ved  

 forhandling mellem kommunalbestyrelsen og præsterne i kommunen.
Kan der ikke  

 opnås enighed mellem parterne, træffes afgørelsen af kommunalbestyrelsen  

 efter forhandling med de berørte menighedsråd.
 Stk. 2. Der skal sikres konfirmationsforberedelsen den nødvendige  

 tid inden for de rammer, der er angivet i § 16, stk. 4.
§ 54. Forældrenes rettigheder efter §§ 12, 13, 14, 20, 22, 27, 33,  

 34, og 36-38 og de i medfør af loven givne regler tilkommer den eller de  

 personer, som har forældremyndigheden over eleven.
Elever, der ikke er  

 undergivet forældremyndighed, træffer selv afgørelse efter § 12, stk. 1 og 3,  

 § 14, stk. 6, § 20, stk. 1, § 22, stk. 2, og § 27, stk. 1.
 Stk. 2. Bortset fra spørgsmålene om skolegangens begyndelse og  

 varighed kan skolen anse den, der har eleven i pleje, for bemyndiget til at  

 handle på forældremyndighedens indehavers vegne.
 § 55. Undervisningsministeren kan fravige lovens bestemmelser,  

 bortset fra bestemmelserne i kapitel 1 og kapitel 4, i det omfang, det anses  

 for påkrævet for at fremme forsøgsvirksomhed eller pædagogisk  

 udviklingsarbejde eller for at bevare små skoler.
 Stk. 2. Efter undervisningsministerens bestemmelse kan staten yde  

 tilskud til forsøgsvirksomhed og pædagogisk udviklingsarbejde.
 § 56. Undervisningsministeren kan til varetagelse af bl.a.  

 lovgivnings- og vejledningsfunktioner forlange enhver oplysning, som  

 ministeren skønner nødvendig til udførelse af disse opgaver, meddelt af  

 kommunalbestyrelsen og amtsrådet.
Kapitel 11 Folkeskoleråd § 57. Undervisningsministeren nedsætter et folkeskoleråd.  

 Folkeskolerådet er rådgivende for ministeren i alle spørgsmål om folkeskolen  

 og kan herunder indstille til ministeren om iværksættelse af  

 udviklingsarbejder og forskningsprojekter vedrørende folkeskolen.
 Stk. 2. Rådet består af en formand og 14 medlemmer, der udpeges af  

 undervisningsministeren på følgende måde:
1) En af undervisningsministeren udpeget formand, 2) 2 medlemmer med faglig og pædagogisk sagkundskab udpeges af  

 undervisningsministeren, 3) 2 medlemmer efter indstilling fra Kommunernes Landsforening, Københavns  

 og Frederiksberg kommuner i fællesskab, 4) 2 medlemmer efter indstilling fra Danmarks Lærerforening, 5) 2 medlemmer efter indstilling fra Skole og Samfund, 6) 2 medlemmer efter indstilling fra elevorganisationerne, 7) 1 medlem efter indstilling fra Danmarks Skolelederforening, 8) 1 medlem efter indstilling fra Skoledirektørforeningen, 9) 1 medlem efter indstilling fra Dansk Folkeoplysnings Samråd og 10) 1 medlem efter indstilling fra Dansk Ungdoms Fællesråd og Idrættens  

 Fællesråd i fællesskab.
 Stk. 3. Medlemmerne udpeges for en periode på indtil 3 år.
 Stk. 4. Folkeskolerådet fastsætter selv sin forretningsorden.
 Stk. 5. Undervisningsministeriet varetager  

 sekretariatsfunktionerne.
 Ikrafttrædelses- og overgangsbestemmelser mv.
 § 58. Loven træder i kraft den 1. august 1994, jf. dog stk. 2 - 4.
 Stk. 2 . Bestemmelserne i § 14, stk. 7 og 9, § 24, stk. 2, 1.  

 pkt., om regler for skolenedlæggelse, § 36, stk. 6, om skolegang i en anden  

 kommune end bopælskommunen samt § 57 om etablering af et folkeskoleråd træder  

 i kraft dagen efter bekendtgørelsen i Lovtidende.
 Stk. 3. Bestemmelserne i § 14, stk. 1 og 2, om aflæggelse af prøve  

 træder i kraft i skoleåret 1995/96 for de elever, der begynder på 8.  

 klassetrin i skoleåret 1994/95 eller senere.
 Stk. 4. Bestemmelsen i § 13, stk. 5, om projektopgaven træder i  

 kraft den 1. august 1996 og har virkning fra skoleåret 1996/97.
 § 59. § 6 i lov om folkeskolen, jf. lovbekendtgørelse nr. 172 af  

 8. maj 1972, finder fortsat anvendelse for bestående skoleforbund.
 § 60. Lov om folkeskolen, jf. lovbekendtgørelse nr. 669 af 29.  

 juli 1992, jf. dog stk. 2 og 3, ophæves.
 Stk. 2. § 12, stk. 3, 4 og 5, i lov om folkeskolen, jf.  

 lovbekendtgørelse nr. 669 af 29. juli 1992 forbliver i kraft indtil de  

 elever, der begynder på 9. og 10. klassetrin i skoleåret 1994/95 har haft  

 mulighed for at aflægge prøve efter 9. henholdsvis 10. klassetrin.  

 Undervisningsministeren kan i øvrigt fastsætte overgangsregler vedrørende  

 især §§ 13 og 14.
 Stk. 3. Regler, der er fastsat med hjemmel i lov om folkeskolen,  

 jf. lovbekendtgørelse nr. 669 af 29. juli 1992, forbliver i kraft, indtil de  

 ophæves eller afløses af regler fastsat i medfør af denne lov.
 § 61. Loven gælder ikke for Færøerne og Grønland.
Bemærkninger til lovforslaget Lov nr. 826 af 21. december 1988 om klassestørrelser, skolenedlæggelser og  

 samlæsning m.v., vedtaget af Folketinget 16. december 1988, jf.
Folketingets  

 Forhandlinger 1988-89, spalte 2574, spalte 3607 og spalte 4359, tillæg A,  

 spalte 2879, tillæg B, spalte 407 og spalte 595, og tillæg C, spalte 509.
Lov nr. 348 af 24. maj 1989 om forenkling af styrelsesregler m.v.,  

 vedtaget af Folketinget 16. maj 1989, jf.
Folketinget Forhandlinger 1988-89,  

 spalte 7359, spalte 9746 og spalte 9901, tillæg A, spalte 5163, tillæg B,  

 spalte 1505, og tillæg C, spalte 959.
 Lov nr. 435 af 13. juni 1990 om afbureaukratisering, deregulering m.v.,  

 herunder regler om frit skolevalg, vedtaget af Folketinget 1. juni 1990, jf.  

 Folketingets Forhandlinger 1989-90, spalte 7928, spalte 10567 og spalte  

 11209, tillæg A, spalte 5183, tillæg B, spalte 1609, og tillæg C, spalte  

 1015.
Almindelige bemærkninger 1. Indledning Efter indgående drøftelser mellem Folketingets partier fremsætter  

 regeringen forslag til en ny folkeskolelov.
 Lovforslaget ligger i forlængelse af 3 tidligere gennemførte større  

 ændringer af folkeskoleloven, lov nr. 826 af 21. december 1988 om  

 klassestørrelser, skolenedlæggelser og samlæsning mv., lov nr. 348 af 24. maj  

 1989 om forenkling af styrelsesregler mv. og lov nr. 435 af 13. juni 1990 om  

 afbureaukratisering, deregulering mv.
Det nuværende lovforslag, der først og fremmest vedrører indholdet af  

 folkeskolens undervisning, udgør således afslutningen af en gennemgribende  

 reform af hele folkeskoleloven.
En væsentlig del af grundlaget er skabt  

 gennem det 4-årige Udviklingsprogram for Folkeskolen.
Det er kendetegnende for lovforslaget, at det samler de udviklinger op,  

 der har fundet sted de senere år, og samtidig rummer visioner, der rækker ind  

 i det 21. århundrede.
Det har været væsentligt for regeringen at opstille mål  

 og rammer for skolens virksomhed, der bevarer og styrker de værdifulde sider  

 af dansk skoletradition og giver skolerne plads og lyst til at udvikle deres  

 undervisning og hele arbejde i overensstemmelse med nye krav og vilkår.
2. Nogle hovedpunkter i lovforslaget Skolens formål Lovens formålsbestemmelse bygger på den eksisterende formulering, men der  

 er foretaget nogle nødvendige præciseringer og tilføjelser.
Det er fastslået,  

 at kundskaber og færdigheder er at opfatte som led i den enkelte elevs  

 personlige udvikling.
Det er endvidere understreget, at undervisningen skal  

 give eleverne tillid til egne muligheder.
Også fortroligheden med dansk  

 kultur og forståelsen for andre kulturer er sammen med en forståelse for  

 menneskets samspil med naturen blevet understreget i formålsbestemmelsen.  

 Endelig er dimensionen ligeværd taget med i rækken over de grundlæggende  

 værdier, skolen skal bygge på.
Undervisningens organisering og tilrettelæggelse Med folkeskoleloven af 1975 blev delingen af eleverne i to linjer efter 7.  

 klasse opgivet, og kun en rest herfra blev fastholdt med kursusdelingen i  

 regning/matematik, engelsk, tysk og fysik/kemi på de ældste klassetrin.  

 Muligheden for at undlade kursusdeling i disse fag er siden blevet udnyttet i  

 et omfang, der klart demonstrerer ønsket om en udelt skole.
Dette ønske  

 imødekommer lovforslaget, samtidig med at der gives de nødvendige muligheder  

 for at danne hold af elever.
Lovforslagets princip for organisering af undervisningen har klassen som  

 den grundlæggende undervisningsenhed.
Der er dog givet mulighed for, at  

 eleverne kan undervises på hold både inden for den enkelte klasse og på tværs  

 af klasser og klassetrin.
Dette kan ske, når det er praktisk og pædagogisk  

 begrundet.
På 8.-10. klassetrin kan undervisningen desuden i perioder af  

 skoleåret organiseres i hold på grundlag af elevernes forskellige behov og  

 udviklingstrin.
Der er med lovforslaget lagt øget vægt på, at folkeskolen, gennem  

 undervisningens tilrettelæggelse i alle fag, tager udgangspunkt i den enkelte  

 elevs forudsætninger og aktuelle udviklingstrin med sigte på, hvad den  

 enkelte elev kan nå.
Hermed er undervisningsdifferentiering gjort til det  

 bærende princip for undervisningens organisering og tilrettelæggelse.
Lærer og elev samarbejder løbende om at fastlægge de mål, der søges  

 opfyldt, og elevens arbejde tilrettelægges under hensyntagen til disse mål.  

 Holddannelse og placering af elever må således ske ud fra de resultater,  

 eleverne på forskellige tidspunkter i deres indlæringsforløb når.
Derigennem  

 udnyttes den fleksibilitet, skolerne og lærerne er givet for til stadighed  

 gennem organisering og tilrettelæggelse af undervisningen at give optimale  

 indlæringsvilkår for elever med forskellige forudsætninger.
 Alle elever skal have mulighed for at arbejde med væsentlige sider af det  

 planlagte indhold, og læreren skal sikre, at alle elever stilles over for nye  

 udfordringer, både intellektuelt, følelsesmæssigt, socialt og med hensyn til  

 opbygning af værdier og holdninger.
Undervisningens indhold På grundlag af erfaringerne fra det meget omfattende 4-årige  

 Udviklingsprogram for Folkeskolen rummer lovforslaget som noget nyt, at  

 undervisningen i de enkelte fag skal vekselvirke med en undervisning i  

 tværgående emner og problemstillinger.
Kombineret med en stadig fornyelse af  

 fagenes indhold kan et arbejde på tværs af faggrænserne bidrage til at løse  

 problemet med den overvældende stofmængde.
Samtidig har det været afgørende  

 at fastholde kravet til faglighed både i den fagdelte og i den mere  

 tværgående undervisning.
Derfor præciseres det i bestemmelserne og de  

 tilhørende bemærkninger, at målet er faglig fordybelse, overblik og  

 sammenhæng.
Undervisningsministeren vil fortsat udarbejde formål, vejledende  

 læseplaner og undervisningsvejledninger for folkeskolens fagrække.
Ministeren  

 vil desuden udsende vejledninger, der indeholder anvisninger på, hvordan  

 undervisningen kan tilrettelægges på det nye grundlag.
Under Folkeskolens Udviklingsprogram har der været gennemført forsøg med  

 tidligere påbegyndelse af fremmedsprog og valg mellem tysk og fransk som 2.  

 fremmedsprog.
Resultaterne af disse forsøg var ikke entydige, men de har  

 vist, at der er grundlag for at lade engelskundervisningen begynde på 4.  

 klassetrin mod i dag 5. klassetrin.
Der lægges samtidig op til, at skoler,  

 der ønsker det, og som har tilstrækkelig søgning blandt eleverne, tilbyder  

 fransk som alternativ til tysk fra 7. klassetrin.
Den naturfaglige dimension i skolens undervisning skal styrkes.
Dette er  

 baggrunden for, at der er indført et nyt fag: natur/teknik, på 1.-6.  

 klassetrin.
Faget skal rumme elementer af såvel biologi som geografi og  

 fysik/kemi, men det skal også kendes på sine særlige eksperimenterende og  

 udforskende arbejdsformer.
Faget udgør endvidere grundlaget for  

 undervisningen i geografi, biologi og fysik/kemi på de følgende klassetrin.
Prøver og evaluering Lovforslaget rummer en opstramning af prøvesystemet.
Efter 9. klasse kan  

 eleverne indstille sig til folkeskolens afgangsprøve i hvert af prøvefagene.  

 Afgangsprøverne vil være differentierede og indeholde opgaver af varierende  

 sværhedsgrader.
Afgangsprøverne vil således rumme muligheder for alle elever.
 Efter 10. klasse beholdes den udvidede afgangsprøve, og som i dag kan  

 eleverne vælge at gentage prøven fra 9. klasse.
Som noget nyt indfører forslaget en projektopgave på 9. og 10. klassetrin.  

 Opgaven bliver først obligatorisk for skolerne fra skoleåret 1996/97, men der  

 er intet til hinder for, at skolerne allerede fra det kommende skoleår  

 indfører projektopgaven.
Ud fra et emne, som skolen vælger, formulerer den  

 enkelte elev eller elevgruppe en opgave.
Eleverne planlægger, samler  

 information, bearbejder opgaven og fremlægger resultatet.
Opgaven er et led i den almindelige undervisning og udføres i marts-april  

 måned.
Herved er der lagt vægt på at styrke nye arbejdsformer og tværfaglige  

 forløb i folkeskolen.
Projektarbejde er i dag en kendt arbejdsform på mange  

 skoler, og projektopgaven bygger videre på de erfaringer, der er gjort gennem  

 en årrække og beskrevet bl.a. i rapporterne fra Folkeskolens Udviklingsråd.
Ministeriet vil udsende generelle retningslinier og rammer for denne  

 opgave.
Eleven kan efter eget valg få bedømt sin opgave med en skriftlig  

 vurdering eller med en karakter.
Hvis eleven ønsker det, kan bedømmelsen  

 påføres afgangsbeviset.
Der er således lagt op til en bredere vurdering af elevernes kunnen end en  

 bedømmelse alene med en karakter efter 13-skalaen.
Det er i god  

 overensstemmelse med den nye bestemmelse i lovforslaget, der fastsætter, at  

 der løbende skal foretages en evaluering af elevernes udbytte af  

 undervisningen.
Denne form for evaluering peger fremad og udgør grundlaget  

 for vejledning af eleven og for den videre planlægning af undervisningen.
 Som noget nyt giver forslaget også mulighed for, at eleven efter eget valg  

 kan få påført afgangsbeviset skriftlige vurderinger i andre fag end  

 prøvefagene.
De nye arbejdsformer og den løbende evaluering giver et mere nuanceret og  

 dækkende billede af den enkelte elevs kunnen og fremmer en tilpasning af  

 undervisningen til elevernes forskellige forudsætninger.
Herigennem sikres  

 det, at undervisningen og indlæringen bliver alsidig.
Skolen og lokalsamfundet Skolen har gennem tiden stået centralt i det lokale kulturliv.  

 Lovforslaget skaber mulighed for, at folkeskolens virksomhed også vil kunne  

 omfatte et alsidigt kultur- og fritidstilbud, der formidles i et tæt  

 samarbejde med lokalsamfundets folkeoplysnings- og foreningsliv, det  

 frivillige børne- og ungdomsarbejde samt andre interesserede kredse af  

 borgere.
Erfaringerne fra Folkeskolens Udviklingsprogram har vist, at der er  

 stor interesse for at kunne bruge skolen som lokalt kulturcenter.
 Med det foreliggende lovforslag kan det lokale selvstyre udvikle sig under  

 ansvar over for de mål og rammer, der er sat centralt og lokalt.
Administrative og økonomiske konsekvenser Lovforslaget medfører, at fagene natur/teknik samt samfundsfag indføres i  

 folkeskolens fagrække.
Endvidere er der foreslået en ændret placering af  

 visse fag.
Dette fremgår af den i bilaget skitserede vejledende  

 timefordelingsplan.
Som det fremgår heraf, rummer forslaget til ny vejledende  

 timefordelingsplan en forøgelse i forhold til den nugældende vejledende plan  

 på 5 timer for et skoleforløb.
I lovforslaget er angivet nye minimumstimetal for de enkelte klassetrin.  

 Kommunerne kan afvige fra disse minimumstimetal efter nærmere regler, der  

 fastsættes af ministeren.
Disse regler vil blive udarbejdet i samarbejde med  

 Kommunernes Landsforening og vil blive udformet sådan, at det under visse  

 klare forudsætninger (små skoler, få elever) ikke kræver dispensation at  

 afvige fra minimumstimetallet.
Der er indarbejdet en særlig ikrafttrædelsesbestemmelse vedrørende § 14 om  

 aflæggelse af prøver samt vedrørende § 13 om projektopgaven.
Tidspunktet for  

 iværksættelsen er afpasset efter, hvornår udviklingen i folkeskolen gør dette  

 hensigtsmæssigt.
 De samlede økonomiske konsekvenser af lovforslaget er herefter opgjort til  

 120 mio. kr.
 Det er herudover regeringens hensigt på finanslovsforslaget at afsætte en  

 pulje på 25 mio. kr. årligt i tre år til lærernes efteruddannelse samt en  

 central forsøgspulje på 25 mio. kr. årligt.
De økonomiske konsekvenser af lovforslaget forhandles for tiden med de  

 kommunale organisationer.
Disse forhandlinger er endnu ikke afsluttet.
Bemærkninger til lovforslagets enkelte bestemmelser Til kapitel 1 Folkeskolens formål Til § 1 Det foreslås at tilføre den hidtil gældende formålsparagraf en kulturel  

 dimension, idet det udtrykkeligt understreges, at skolen skal gøre eleverne  

 fortrolige med dansk kultur, herunder kristendom, og give dem forståelse for  

 andre kulturer, fx andre europæiske landes kultur og de kulturer,  

 indvandrergrupper er præget af.
Det understreges, at skolen skal sikre  

 alsidighed i de udfordringer, eleverne møder i undervisningen. »Den  

 enkelte elevs alsidige, personlige udvikling«, indbefatter både åndelig,  

 intellektuel, musisk, fysisk og social udvikling.
Ordet  

 »selvvirksomhed« er ændret til »virkelyst og fordybelse«,  

 ligesom det understreges, at eleverne skal udvikle »erkendelse« og  

 »tillid til egne muligheder« og »baggrund for at tage stilling  

 og handle«. »Medleven og medbestemmelse« er blevet til  

 »medbestemmelse, medansvar, rettigheder og pligter«.  

 »Åndsfrihed og demokrati« er blevet suppleret med  

 »ligeværd«.
Endelig er menneskets samspil med naturen nævnt som et  

 oplagt eksempel på den ansvarlighed lokalt såvel som globalt, der kræves af  

 fremtidens verdensborgere.
Til § 2 I overensstemmelse med de ændrede forpligtelser foreslås det, at det  

 allerede i lovens indledende kapitel præciseres, hvilket ansvar der er pålagt  

 henholdsvis kommunalbestyrelsen, den enkelte skole, elever og forældre i  

 relation til opfyldelsen af folkeskolens formål.
Lovteksten tilsigter en klarere kompetencefordeling mellem  

 kommunalbestyrelsen, hvis skolepolitik fastlægges i form af rammer i henhold  

 til § 40, og den enkelte skole, som får det samlede konkrete ansvar for den  

 pædagogiske udvikling og ansvaret for undervisningens organisering og  

 kvalitet.
Kommunalbestyrelsens detailkompetence på dette område overføres  

 således til den enkelte skole, der herved får et øget ansvar for, at  

 undervisningen lever op til folkeskolens formål.
Med henblik på at kunne opnå  

 dette tillægges der samtidig skolerne øget frihed til at organisere  

 undervisningen på en mere hensigtsmæssig måde.
Der henvises i den forbindelse  

 til bl.a. forslaget om at give skolebestyrelserne øget indflydelse på  

 undervisningens organisering, til forslaget om at ophæve bestemmelserne om  

 kursusdelt undervisning, til forslaget om at ophæve begrænsningen af  

 ikke-fagdelt undervisning samt til ophævelse af bestemmelsen om begrænsningen  

 for samlæsning på tværs af klasser og klassetrin.
I stk. 3 foreslås det, at elever og forældre skal samarbejde med skolen om  

 at leve op til folkeskolens formål.
Dette forudsætter, at forældrene sørger  

 for, at deres børn passer skolegangen.
For eleverne forudsætter det, at de  

 deltager aktivt i undervisningen.
For lærerne forudsætter det, at de  

 tilrettelægger undervisningen, således at den lever op til kravene i  

 lovforslagets bestemmelser.
Til § 3 § 3, stk. 1 og 2, er en uændret videreførelse af § 3, stk. 1 og 2, i den  

 eksisterende folkeskolelov.
 De eksisterende regler om folkeskolens specialundervisning og anden  

 specialpædagogiske bistand er indeholdt i Undervisningsministeriets  

 bekendtgørelse nr. 537 af 16. juli 1990.
 Stk. 3 og 4 er en uændret videreførelse af § 3, stk. 3, og stk. 4 i den  

 gældende lov.
Som stk. 5 foreslås det, at der åbnes mulighed for, at voksne i begrænset  

 omfang på 8.-10. klassetrin kan deltage i folkeskolens undervisning.  

 Forslaget har især til hensigt at lade voksne i områder af landet, hvor der  

 er langt til voksenundervisningstilbud, deltage i undervisningen på de ældste  

 klassetrin.
Voksnes mulighed for deltagelse i folkeskolens undervisning  

 fritager ikke amtskommunerne og Københavns og Frederiksberg kommuner for  

 forpligtelsen til i henhold til lov nr. 335 af 24. maj 1989 om almen  

 voksenuddannelse at tilbyde voksne mulighed for fortsat uddannelse.
Det  

 forudsættes, at skolebestyrelsen på den pågældende skole er indforstået med,  

 at der deltager voksne i undervisningen.
Inden for de generelle  

 retningslinjer, som kommunalbestyrelsen har fastsat i henhold til § 40, stk.  

 2, nr. 5, er det således skolebestyrelsen på den enkelte skole, der har  

 kompetencen til at afgøre, om voksne skal kunne deltage i skolens almindelige  

 undervisning, samt på hvilken måde og i hvilket omfang.
Der henvises i den  

 forbindelse til forslagets § 44, stk. 5. Endvidere henvises til forslagets §  

 50, stk. 1, hvorefter der vil kunne opkræves betaling for voksnes deltagelse  

 i undervisningen.
Voksnes deltagelse i undervisningen har været emnet for en  

 række projekter under Folkeskolens Udviklingsråd.
 Som stk. 6 foreslås det, at folkeskolens virksomhed foruden obligatorisk  

 undervisning af børn og unge i den undervisningspligtige alder kan omfatte et  

 alsidigt kultur- og fritidstilbud, der formidles i et tæt samarbejde med  

 lokalsamfundets folkeoplysnings- og foreningsliv, det frivillige børne- og  

 ungdomsarbejde samt andre interesserede kredse af borgere.
Erfaringer fra en række projekter om skolen som lokalt kulturcenter under  

 Folkeskolens Udviklingsråd har vist, at kulturcentrene kan være meget  

 forskellige, men at de dog har visse fælles kendetegn.
Kulturcentrene kan  

 medvirke til at genskabe skolens centrale rolle i lokalsamfundet, og bidrage  

 til at generationerne kan være sammen, at naboskab og fællesskab styrkes,  

 samt at lokalområdets udbud og aktiviteter bliver flere og koordineres bedre.  

 Efter forslaget overlades det til den enkelte skolebestyrelse inden for de af  

 kommunalbestyrelsen fastsatte retningslinjer i henhold til § 40, stk. 2, nr.  

 5, at træffe beslutning om, hvorvidt skolens ledelse skal medvirke i et  

 sådant samarbejde.
Der henvises i den forbindelse til forslag til § 44, stk.  

 6, og til § 50, stk. 1, hvorefter kommunalbestyrelsen kan opkræve betaling af  

 deltagerne i de nævnte aktiviteter.
Der bør i den forbindelse tages hensyn  

 til, at disse aktiviteter ikke tilbydes i ubillig konkurrence med de private  

 foreninger og andre kredse i kommunen.
Kommunalbestyrelsen vil i forbindelse  

 med fastsættelse af retningslinjer for kulturcentrene endvidere kunne  

 indhente udtalelse fra Folkeoplysningsudvalget.
Til § 4 § 4, stk. 1, er en uændret videreførelse af § 3a, stk. 1, i den  

 eksisterende folkeskolelov.
Den foreslåede ændring af § 4, stk. 2, indebærer, at det ikke længere er  

 undervisningsministeren, der skal godkende, at en elev, hvis udvikling kræver  

 en særlig, vidtgående hensyntagen eller støtte, kan få et særligt  

 tilrettelagt undervisningsforløb på 11 år.
Afgørelsen herom træffes herefter  

 lokalt.
Forslaget er et led i den almindelige afbureaukratisering.
Til § 5 § 5 omhandler folkeskolens obligatoriske undervisning og træder i stedet  

 for § 4 i den eksisterende folkeskolelov.
Som noget nyt foreslås det som stk.  

 1, at det nu lovfæstes, at undervisningen skal give eleverne mulighed for  

 både faglig fordybelse, overblik og oplevelse af sammenhæng.
Skolen bør i sin  

 undervisning have sig to bestræbelser for øje.
På den ene side skal  

 undervisningen leve op til de krav, der er opstillet i folkeskolens  

 overordnede formål og de enkelte fags og obligatoriske emners formål og  

 læseplaner.
På den anden side bør læreren ved valget af indhold og i  

 tilrettelæggelsen af arbejdet være opmærksom på, hvordan undervisningen kan  

 tilrettelægges, så eleverne ikke alene møder skolefagenes indhold og metoder  

 fag for fag, men også i samarbejde mellem flere fag, således at fagene og  

 lærerne støtter hinanden.
Den gældende bestemmelse i § 4, stk. 3, om  

 grænserne for, i hvilke fag og på hvilke klassetrin der kan ske ikke-fagdelt  

 undervisning, foreslås i konsekvens heraf ophævet.
 Om tilrettelæggelsen af undervisningen henvises i øvrigt til § 18 og  

 bemærkningerne hertil.
Arbejdet på skolen må fordeles mellem lærerne, så de samlede  

 lærerkvalifikationer udnyttes bedst muligt.
Samtidig bør der stilles de  

 fornødne krav til undervisningsmaterialer.
Der henvises i øvrigt til de mange  

 evaluerede udviklingsarbejder under Udviklingsrådet og til  

 kvalitetsudviklingsrapporterne udgivet af Undervisningsministeriet.
Systematikken er i stk. 2 ændret således, at bestemmelsen nu indeholder 3  

 hovedafsnit: Et for de humanistiske fag, et for de praktisk/musiske fag og et  

 for de naturvidenskabelige fag.
Det er vigtigt, at der er balance mellem de 3  

 hovedafsnit.
 For alle fagene i de tre grupper gælder det, at man skal være opmærksom  

 på, at edb skal integreres, som det er beskrevet i undervisningsvejledningen  

 for gældende lovs obligatoriske emne edb og i de supplementer til fagenes  

 læseplaner, der udsendes og er udsendt fra ministeriet de seneste år.  

 Integration af edb giver mulighed for en udvikling af fagenes emner, begreber  

 og metoder og eksempler herpå vil indgå i kommende undervisningsvejledninger.
Vedrørende de humanistiske fag Der er ingen ændringer til faget dansk.
Den ændrede formulering for faget  

 kristendomsundervisning indebærer ingen realitetsændring, men foreslås alene  

 for at præcisere kontinuiteten i undervisningen.
Engelsk foreslås påbegyndt på 4. klassetrin.
Erfaringerne fra bl.a.  

 Folkeskolens Udviklingsprogram har vist, at børn er meget motiverede for at  

 lære fremmedsprog på et tidligere tidspunkt.
Fx kunne eleverne gennem  

 praktiske og musiske aktiviteter lære at anvende engelsk i konkrete  

 situationer.
Historie placeres efter forslaget som obligatorisk fag på 3.-8. klassetrin  

 (nu 3.-9.), og det nye fag, samfundsfag, placeres på 9. klassetrin.
Samtidig  

 foreslås faget samtidsorientering afskaffet.
Faget samfundsfag behandler grundlæggende samfundsfaglige emner og  

 problemstillinger i et historisk og samfundsfagligt perspektiv.
Hovedvægten i  

 faget lægges på økonomi, sociale relationer og dansk og international  

 politik, herunder bl.a. politiske institutioner og arbejdsmarkedets  

 organisationer.
Faget skal medvirke til, at eleverne udvikler overblik,  

 holdninger, sans for perspektiver, kritisk sans og evne til at iagttage,  

 analysere og vurdere.
Faget skal således bidrage til elevernes forståelse af,  

 at demokrati bygger på viden om samfundet og dets historiske forudsætninger,  

 på et personligt tilegnet værdigrundlag og på den enkeltes medleven og  

 medansvar for løsningen af fælles opgaver.
Vedrørende de praktisk/musiske fag Der er ingen ændringer til fagene idræt, håndarbejde, sløjd og  

 hjemkundskab.
Vedrørende formning foreslås det, at fagets betegnelse i  

 overensstemmelse med den udsendte undervisningsvejledning (1991/4) for faget  

 billedkunst/formning ændres fra formning til billedkunst, bl.a. for at  

 understrege fagets kulturelle og æstetiske dimension.
 Med henblik på at styrke undervisningen i musik i grundskolen foreslås  

 undervisningen i dette fag gjort obligatorisk i yderligere et år, dvs. til og  

 med 6. klassetrin.
Vedrørende de naturvidenskabelige fag Det foreslås, at faget regning/matematik for fremtiden kaldes matematik,  

 således som det er tilfældet i de øvrige nordiske og i de fleste andre  

 europæiske lande.
Forslaget indebærer ingen ændringer i øvrigt.
Ud fra et ønske om at styrke det naturvidenskabelige område foreslås det,  

 at natur/teknik indføres som obligatorisk fag fra 1.-6. klassetrin.  

 Hovedelementerne i undervisningen vil blive hentet fra fagene geografi,  

 biologi, fysik og kemi.
Det forudsættes, at læreren i sine overvejelser om  

 indholdsvalg tager udgangspunkt i børnenes omverden med henblik på at give  

 dem begreb om naturfaglig tankegang og metode.
Undervisningen bør  

 tilrettelægges således, at eleverne får mulighed for at udføre eksperimenter  

 og arbejde med praktiske opgaver, og således at eleverne kommer i kontakt med  

 den natur- og menneskeskabte omverden.
I konsekvens heraf foreslås det, at  

 fysik/kemi og som noget nyt også biologi og geografi først påbegyndes som  

 selvstændige fag på 7. klassetrin.
I disse fag vil eleverne kunne udnytte den  

 indsigt og de arbejdsmetoder, de har tilegnet sig gennem de første 6 års  

 undervisning i natur/teknik til at opnå en dybere forståelse af faglige  

 elementer.
Vedrørende tysk/fransk Det foreslås i stk. 3, at faget tysk fortsat skal være et tilbudsfag fra  

 7.-9. klassetrin.
Under hensyntagen til den stadigt stigende internationalisering og dermed  

 øget behov for beherskelse af forskellige fremmedsprog foreslås som noget  

 nyt, at skolerne får mulighed for at tilbyde eleverne på 7.-9. klassetrin  

 undervisning i faget fransk i stedet for tysk.
Tilbudsfaget fransk vil kunne  

 etableres på skoler, der har en sådan størrelse, at oprettelse af et  

 franskhold på baggrund af omfanget af elevsøgningen umiddelbart vil kunne  

 iværksættes fra 7. klassetrin uden merudgifter.
Med forslaget appelleres til  

 kommunerne om at give eleverne mulighed for at vælge fransk som tilbudsfag på  

 i hvert fald nogle af kommunens skoler.
Muligheden for på 8.-10. klassetrin  

 at kunne modtage undervisning i fransk som valgfag foreslås opretholdt, jf. §  

 9, stk. 1. De skoler, der tilbyder fransk som tilbudsfag på 7.-9. klassetrin  

 og i 10. klasse i medfør af § 8, stk. 3, vil kunne tilbyde tysk som valgfag  

 på 8.-10. klassetrin, jf. § 9, stk. 3, således at alle skoler får mulighed  

 for at tilbyde 3 fremmedsprog.
I forlængelse af ovenstående foreslås det, at tysk og fransk ikke længere  

 skal gives som 1-årigt tilbudsfag på 10. klassetrin.
Den tilsvarende prøve  

 falder derved bort.
Eleverne har dog ret til i 10. klasse at modtage tilbud  

 om fortsat undervisning i fagene, jf. § 8, stk. 3. Om prøveadgangen i fagene  

 henvises til § 14, stk. 1, samt bemærkningerne hertil.
Undervisning i videre omfang Som noget nyt foreslås det som stk. 5, at undervisning også kan gives på  

 højere klassetrin end nævnt i stk. 2.
 Forslaget vil give de skoler, der måtte ønske det, mulighed for at tilbyde  

 fag som musik, billedkunst, håndarbejde, natur/teknik mv. i videre omfang end  

 nævnt i stk. 2.
 Supplerende undervisning mv.
Bestemmelsen i stk. 6, 1. pkt., er en videreførelse af den gældende lovs §  

 4, stk. 6, 1. pkt., om supplerende undervisning og anden faglig støtte.
Dette  

 tilbud skal fortsat gives i fornødent omfang til elever, der har skiftet  

 skole eller som af gyldig grund ikke har kunnet følge undervisningen gennem  

 længere tid.
 Stk. 6, 2. pkt., er en uændret videreførelse af gældende lovs § 4, stk. 6,  

 2. pkt.
Som stk. 7, 1. pkt., foreslås indført en bestemmelse om kommunernes  

 forpligtelse til at give særlig tilrettelagt danskundervisning til  

 fremmedsprogede elever.
Hensigten med forslaget er at give særlig  

 tilrettelagt danskundervisning til de fremmedsprogede elever, der har  

 vanskeligt ved at følge skolens almindelige undervisning.
Lovforslaget  

 indebærer ingen realitetsændring, idet kommunerne allerede i dag giver en  

 sådan undervisning.
 § 5, stk. 7, 2. pkt. er en uændret videreførelse af den gældende lovs § 4,  

 stk. 7, om modersmålsundervisningen.
 Ministeren forventes at nedsætte et læseplansudvalg, der skal udarbejde  

 forslag til en læseplan for modersmålsundervisningen på 1.-7. klassetrin og  

 for de efterfølgende klassetrin, hvor modersmålsundervisningen forventes at  

 kunne blive tilbudt som valgfag.
Til § 6 § 6, stk. 1, 1. pkt., er en uændret videreførelse af gældende lovs § 5,  

 stk. 1. Som 2. pkt. foreslås indføjet, at undervisningen på de ældste  

 klassetrin tillige skal omfatte fremmede religioner og andre livsanskuelser.  

 Denne ændring er en konsekvens af ændringen af bestemmelsen i § 7 om  

 obligatoriske emner.
Reelt vil ændringen være af ringe betydning, idet  

 undervisningen i det obligatoriske emne »fremmede religioner og andre  

 livsanskuelser«, helt overvejende har været givet i forbindelse med  

 kristendomsundervisningen.
 Bestemmelsen i stk. 2 er en uændret videreførelse af den gældende lovs §  

 5, stk. 2.
Til § 7 Der har fra forskellig side været udtrykt ønske om at udvide antallet af  

 obligatoriske emner med en række nærmere afgrænsede emner, som det efter  

 forslagsstillernes opfattelse også er skolens opgave at formidle.
De fleste  

 af disse emner indgår som indholdselementer i skolens fag, og undervisningen  

 heri varetages således i forbindelse med disse fag.
Udviklingen inden for områderne miljø og medier har gennem de senere år  

 medført, at de i stigende grad har vundet indpas i undervisningen.
I praksis  

 udgør miljøemner allerede en væsentlig indfaldsvinkel i undervisningen i  

 flere af skolens fag.
Der kan nævnes fagene geografi og biologi, fysik/kemi  

 og samfundsfag (samtidsorientering). I forbindelse med udarbejdelse og  

 revision af vejledende læseplaner for disse og andre fag (eksempelvis  

 natur/teknik) vil denne integrering af emnet miljø blive videreført gennem  

 tilføjelse af de nødvendige beskrivelser i fagformål og vejledende  

 læseplaner.
Også for medier er der tale om, at emnet i stigende omfang indgår i  

 allerede eksisterende fag.
For disse fag er der både tale om den tekniske  

 side af medierne og den stigende betydning, medierne har for  

 opinionsdannelse.
Beskæftigelsen med medier har betydet, at eleverne med  

 større interesse har arbejdet med disse fag og derved opnået bedre  

 kundskaber.
Ved at justere og tilføje nye indholdsangivelser i relevante fag  

 fortsættes de igangværende bestræbelser på at styrke emnet mediers placering  

 i skolens undervisning.
Tilføjelsen af medier til listen over valgfag, jf.  

 lovforslagets § 9, stk. 1, er ligeledes med til at fremme mulighederne for at  

 inddrage dette emne i undervisningen.
Med forslaget indføres et nyt obligatorisk emne, familiekundskab.
Dette  

 nye emne har til formål at give eleverne en forståelse for de grundlæggende  

 værdier, der er centrale for familien som fundament i samfundet.
 Uddannelses- og erhvervsorientering foreslås opretholdt som obligatorisk  

 emne, idet det dog udbygges med arbejdsmarkedsorientering, så det fremover  

 tillige bredt orienterer om forskellige former for tilknytning til  

 arbejdsmarkedet, herunder arbejdsmarkedet som medarbejder og selvstændig.
 Det obligatoriske emne norsk og svensk kommer til at indgå i formålet for  

 faget dansk, mens fremmede religioner og andre livsanskuelser vil blive  

 omfattet af kristendomsundervisningen, jf. § 6, stk. 1, og bemærkningerne  

 hertil.
Edb foreslås afskaffet som obligatorisk emne, idet det forudsættes, at  

 indholdet integreres i de obligatoriske fag på de yngste klassetrin.
Derved  

 får alle elever en grundlæggende forståelse af informationsteknologiens  

 begreber og metoder og et kendskab til, hvor datamaskinerne med fordel kan  

 anvendes i fagene.
Dette kendskab skal danne grundlag for den generelle  

 integration af edb i fagene, jf. herved tillige bemærkningerne til  

 lovforslagets § 5.
 De obligatoriske emner, der er nævnt i denne bestemmelse, kan på lige fod  

 med de fag, der er nævnt i § 5, indgå i undervisning i tværgående emner og  

 problemstillinger.
Loven har nu karakter af rammelov i en sådan grad, at de særlige  

 bestemmelser for Københavns Kommune kan ophæves.
Derfor foreslås de særlige  

 bestemmelser herom i gældende lovs § 6, stk. 3, ophævet.
 Undervisningsministerens kompetence til at fastsætte regler om formålet  

 med undervisning i de obligatoriske emner foreslås overført til § 10.
Til § 8 Bestemmelsen er i princippet en videreførelse af den gældende lovs § 7 om  

 undervisningen i 10. klasse.
 Som følge af den foreslåede ændring til § 5, stk. 2, nr. 1, litra e, er  

 faget samtidsorientering erstattet af samfundsfag.
Som konsekvens af den foreslåede ændring i henholdsvis § 5, stk. 3 og 4,  

 og § 9 foreslås det, at tysk og fransk ikke længere skal være 1-årige  

 tilbudsfag på 10. klassetrin.
Derimod præciseres det i stk. 3, at de elever,  

 der har modtaget undervisning i fagene som tilbudsfag i henhold til § 5, stk.  

 3 eller stk. 4, har ret til også i 10. klasse at modtage undervisning i  

 fagene.
Der henvises endvidere til bemærkningerne til § 14, stk. 1 og 2, om  

 adgangen til at indstille sig til prøver i disse fag.
Til § 9 § 9 er i princippet en videreførelse af den gældende lovs § 9 om udbuddet  

 af valgfag.
Siden 1991 har kommunerne kunnet beslutte at tilbyde fransk som valgfag på  

 8.-10. klasse, jf. ministeriets bekendtgørelse nr. 167 af 18. marts 1991.  

 Forslaget om, at faget fransk indføjes i lovteksten, indebærer derfor i  

 princippet ingen ændringer, men skal ses i sammenhæng med den foreslåede  

 4-7-8 sprogmodel.
Med hensyn til adgangen til at aflægge prøve i fransk som  

 valgfag henvises til § 14, stk. 2, samt bemærkningerne hertil.
Såfremt en skole tilbyder fransk som tilbudsfag, jf. § 5, stk. 4, kan  

 skolen tillige i henhold til § 9, stk. 3, tilbyde tysk som valgfag fra 8.  

 klasse.
Om adgangen til at aflægge prøve i tysk som valgfag henvises til §  

 14, stk. 2.
Som følge af den teknologiske udvikling foreslås det at indsætte  

 tekstbehandling i rækken af valgfag i stedet for maskinskrivning.  

 Begrundelsen herfor er, at mange elever allerede vil have lært at bruge et  

 tastatur, når de får tilbudt valgfag på 8. klassetrin.
Eleverne bliver på et  

 stadig tidligere tidspunkt i skoleforløbet undervist i brugen af edb og  

 dermed i brugen af et tastatur.
På denne baggrund forventes maskinskrivning  

 som et egentligt fag at blive overflødigt i løbet af de kommende år.
I  

 konsekvens heraf foreslås benævnelsen taget ud af valgfagsrækken og erstattet  

 af tekstbehandling, der også dækker maskinskrivning.
Der er således intet til  

 hinder for, at skoler, der ikke har det fornødne apparatur til at tilbyde  

 undervisning i elektronisk tekstbehandling, fortsat kan tilbyde undervisning  

 i maskinskrivning.
Om ophævelse af den generelle adgang til at indstille sig  

 til prøve i maskinskrivning henvises til bemærkningerne til § 14.
Endvidere foreslås teknologi indført som valgfag på 8.-10. klassetrin.  

 Forslaget skal ses i sammenhæng med lovforslagets § 5, stk. 2, om  

 undervisning i naturfagene.
Formålet med undervisningen er at give eleverne  

 mulighed for at opnå forståelse for naturvidenskabernes vekselvirkning og  

 bidrag til den teknologiske udvikling og deraf følgende samfundsmæssige  

 forandringer.
Som noget nyt foreslås medier indført som valgfag.
Formålet med  

 undervisningen er, at eleverne får indsigt i de forskellige mediers betydning  

 for informationsformidling og opinionsdannelse.
I undervisningen indgår  

 analyse af tilblivelse, opbygning og formidling af informationer, værdier og  

 holdninger.
Kendskab til uddannelsesforhold og vilkårene i arbejdslivet mv. som  

 valgfag foreslås ændret, så det fremover kommer til at hedde arbejdskendskab.  

 Indholdet i valgfaget arbejdskendskab vil svare til indholdet i det hidtidige  

 valgfag.
Som konsekvens af lovforslagets § 5, stk. 2, om undervisningen i  

 naturfagene samt forslaget om at indføre teknologi som valgfag foreslås det,  

 at geografi og biologi ikke længere skal være valgfag på 8.-10. klassetrin.
 I § 8 foreslås det, at samfundsfag, der som nævnt indeholder elementer af  

 historie, skal gives som tilbudsfag på 10. klassetrin, hvorfor det foreslås,  

 at historie ikke længere kan tilbydes som valgfag på dette klassetrin.
 Det foreslås som stk. 2, at latin videreføres som valgfag på 10.  

 klassetrin.
 Stk. 4 er i princippet en videreførelse af § 9, stk. 3, i den gældende  

 lov.
Stk. 5 har til formål at give kommuner og skoler en øget frihed til at  

 sammensætte et fleksibelt undervisningstilbud.
Erfaringerne fra anderledes  

 organiserede 10. klasseforløb og erhvervsklasser kan her sammen med specielt  

 tilpassede uddannelsesforløb i erhvervsskoler, produktionsskoler og andre  

 skoleformer anvendes ved tilrettelæggelsen af en undervisning for  

 enkeltelever eller grupper af elever i 8.-10. klasse, der bygger på en  

 udnyttelse af sammenhængen mellem det praktiske og det teoretiske udmøntet i  

 kortere eller længere forløb.
Der lægges med bestemmelsen samtidig op til, at  

 det lokale samfund, herunder erhvervslivet, inddrages og deltager i  

 udformningen og gennemførelsen af sådanne undervisningsforløb.
 I stk. 6 foreslås Københavns Kommunes særlige kompetence til at fastsætte  

 regler for undervisning i valgfag ophævet, således at valgfag i Københavns  

 Kommune fremover vil være omfattet af de samme regler som valgfag i andre  

 kommuner.
Interessen for at kunne tilbyde andre praktisk eller kunstnerisk betonede  

 fag er stigende.
I dag skal alle sådanne ønsker godkendes af  

 undervisningsministeren.
Som led i en fortsat decentralisering af kompetence  

 til kommunerne foreslås det i stk. 7, at kompetencen til at godkende andre  

 praktisk eller kunstnerisk betonede fag eller emner end de i stk. 1 nævnte  

 tillægges alle kommuner, således som tilfældet allerede er i dag for  

 Københavns Kommune.
Der henvises i den forbindelse til, at undervisningen kan  

 tilrettelægges i samarbejde med den kommunale ungdomsskole, således at  

 eleverne henvises hertil i det omfang, det er nødvendigt, jf. § 22, stk. 5.
Det fremgår af § 16, stk. 3, at undervisningen i de obligatoriske fag i  

 henhold til § 5, stk. 2, i 8. og 9. klasse ikke må overstige 24 timer.  

 Samtidig fremgår det af § 16, stk. 1, at elevernes ugentlige undervisningstid  

 skal være mindst 28 timer på 8.-10. klassetrin.
Derfor foreslås det i stk. 8,  

 at elever på 8.-10. klassetrin skal vælge mindst 1 valgfag eller tilbudsfag,  

 således at det samlede ugentlige timetal bliver mindst 28. Vedrørende 10.  

 klassetrin henvises i øvrigt til bemærkningerne til § 16. Forslagets 2. pkt.  

 er blot en præcisering af omfanget af valgfag, der som minimum skal tilbydes  

 eleverne.
Forslaget svarer til bestemmelsen i den gældende lovs § 9, stk. 7.
Til § 10 Ministerens beføjelser til at angive indholdet i skolens undervisning er  

 samlet i denne bestemmelse.
Beslutninger om formål for undervisningen træffes  

 af ministeren; bredere indholds- og metodevalg træffes på den enkelte skole.  

 Undervisningsministeren udsender vejledende materiale herom.
En række af gældende lovs bindende regler om undervisningens organisering,  

 herunder gældende lovs § 8 om kursusdeling i visse fag, ophæves.
Lovforslaget  

 er således en fortsættelse af den udvikling, der blev påbegyndt i 1975.
 Det fremhæves gennem hele lovforslaget (jf. især §§ 1, 18 og 25), at  

 skolen skal indeholde udfordringer for alle elever, hvorved princippet om  

 undervisningsdifferentiering tilgodeses.
 For at rådgive skolen og de enkelte lærere i arbejdet med  

 tilrettelæggelsen af undervisningen vil Undervisningsministeriets vejledende  

 læseplaner og undervisningsvejledninger også indeholde anvisninger på,  

 hvordan undervisningsdifferentiering og undervisning i tværgående emner og  

 problemstillinger mest hensigtsmæssigt kan planlægges og gennemføres.
Til § 11 Bestemmelsen om børnehaveklassen er en uændret videreførelse af den  

 gældende lovs § 10.
Til § 12 Stk. 1 og 2 er en uændret videreførelse af § 11, stk. 1 og 2, i den  

 gældende lov.
Med forslaget i stk. 3 tillægges der den enkelte elev en høj grad af  

 medbestemmelse på eget skoleforløb.
Forslaget skal ses i sammenhæng med  

 forslaget til § 14, stk. 6, hvorefter beslutning om indstilling til prøver  

 også træffes af eleven selv efter samråd med forældrene og skolen.
Til § 13 Folkeskolelovens § 12 indeholder i dag bestemmelser om såvel den  

 underretning, der skal gives forældrene om elevernes udbytte af skolegangen,  

 som om på hvilket tidspunkt og i hvilke fag eleverne kan indstille sig til  

 prøve.
 Med lovforslaget er den gældende § 12 blevet delt i 2 bestemmelser, nemlig  

 § 13 om karaktergivning mv. og § 14 om prøveadgangen.
 Ifølge § 44, stk. 2, nr. 3, er det skolebestyrelsen, der fastsætter  

 principper for underretning af hjemmene om elevernes udbytte af  

 undervisningen.
 Ud over den evaluering, der kommer til udtryk i standpunktskarakterer og  

 prøvekarakterer i de ældste klasser, skal der på alle klassetrin som en  

 integreret del af undervisningen løbende foretages en alsidig evaluering af  

 elevernes udbytte af undervisningen.
Formålet med en sådan evaluering er at informere lærere, elever og  

 forældre om, i hvilket omfang undervisningen har givet det forventede  

 resultat, og på hvilken måde den videre undervisning skal planlægges og  

 gennemføres.
Evalueringen danner grundlag for vejledning af den enkelte elev  

 og er nødvendig for tilrettelæggelse og sikring af tilstrækkelig  

 undervisningsdifferentiering.
En evaluering med dette sigte kan gennemføres  

 på flere forskellige måder, fx gennem prøver, spørgeskemaer, iagttagelser og  

 samtaler.
Evalueringen bør i videst muligt omfang finde sted under elevens  

 aktive medvirken.
Med forslaget i stk. 3 opretholdes den nuværende regel om, at der skal  

 gives karakterer (efter 13-skalaen) på 8.-10. klassetrin i de fag, hvor  

 eleverne kan indstille sig til prøve.
Desuden opretholdes den gældende regel  

 om, at elever, der forlader skolen efter 7. klasse eller senere, skal have  

 deres standpunkt i de prøveforberedende fag udtrykt ved hjælp af karakterer.
Forslaget i stk. 4 om, at standpunktskarakterer skal gives mindst 2 gange  

 om året på 8.-10. klassetrin, er alene en præcisering af eksisterende  

 praksis, hvorefter enhver standpunktskarakter udtrykker elevens status med  

 hensyn til, hvor langt eleven er nået siden skoleårets start i kundskaber,  

 færdigheder, arbejdsmetoder og udtryksformer i forhold til læseplanen for det  

 pågældende fag.
Udtrykket årskarakter udgår.
 I stk. 5 foreslås som noget nyt, at der i 9. og 10. klasse indføres en  

 obligatorisk projektopgave, der indgår som en del af undervisningen.
 Projektopgaven udarbejdes senest i april måned og bedømmes med en bredere,  

 skriftlig vurdering og efter elevens valg tillige med en karakter.
Det er i øvrigt hensigten, at der ved vurderingen tages udgangspunkt i tre  

 hovedområder (indhold, proces og formidling af det færdige resultat). Der er  

 tale om en helhedsvurdering, og afhængig af emnet og arbejdets art kan der  

 lægges vægt på forskellige aspekter.
Dette vil fremgå af den skriftlige  

 udtalelse.
Det er forudsat, at lærergruppen, som arbejder sammen om klassen, i  

 samarbejde med eleverne finder frem til et eller flere overordnede emner og  

 problemstillinger.
Disse skal være så brede, at de kan anskues fra flere  

 forskellige faglige vinkler samtidig, og der skal være mulighed for at  

 anvende varierede erkendelsesformer, arbejdsmetoder og udtryksformer.  

 Projektopgaven skal resultere i et konkret produkt, hvor  

 udtryksformen/-formerne vælges af eleven.
Det overordnede emne skal indeholde forslag til delemner, hvorved der  

 skabes mulighed for differentiering, således at projektopgaven kan løses på  

 flere forskellige måder.
Eleverne gives lejlighed til at demonstrere basale  

 færdigheder inden for flere fag, og de skal have mulighed for at vise  

 overblik over centrale stofområder og selvstændig vurdering og  

 perspektivering.
Opgaven kan være bygget op således, at et problem behandles  

 ud fra en række forskellige synsvinkler, ofte på tværs af traditionelle  

 faggrænser, og valget af teorier, metoder og redskaber styres ud fra det  

 valgte problem.
Et emne kan også være forankret i eet fag, fx dansk, men  

 belyses, forklares og vurderes ud fra flere fag, som er relevante i den givne  

 sammenhæng.
Der vil blive formuleret centrale rammer for projektopgaven.
I disse vil  

 indgå krav om, at eleverne gives mulighed for at anvende et fagligt  

 begrebsapparat, nemlig de teknikker, metoder og teorier, som eleverne har  

 arbejdet med i undervisningen.
Der vil desuden blive udsendt informationsmateriale med vejledende  

 eksempler.
Ligeledes udsendes centrale retningslinjer for projektopgavens  

 udformning og indhold, muligheder for fremlæggelse og bedømmelse.
I stk. 6 er der skabt mulighed for, at eleverne på 9. og 10. klassetrin  

 kan udarbejde en fri opgave over et selvvalgt emne.
Emnet aftales og  

 defineres i samarbejde mellem lærer/lærere og elev/elever, men det er elevens  

 interesser, der er afgørende for formuleringen.
Der stilles ingen centrale  

 krav til den frie opgave, idet der her skal være åbne muligheder for alle  

 elever.
Opgaven udføres i forbindelse med undervisningen og kan fx udarbejdes  

 på grundlag af et praktikophold eller i samarbejde med en produktionsskole.  

 Fremlæggelsen kan ske på det tidspunkt, der er mest hensigtsmæssigt.
Opgaven  

 bedømmes udelukkende af læreren/lærerne.
Bedømmelsen kan efter elevens valg  

 ske enten som en skriftlig udtalelse og/eller en karakter.
Forslaget i stk. 7 er en delvis videreførelse af den gældende lovs § 12,  

 stk. 2. Det foreslås, at eleven kan vælge at få bedømmelsen af henholdsvis  

 den obligatoriske projektopgave og den frie opgave påført afgangsbeviset som  

 et supplement til de sidste standpunktskarakterer.
Hvis projektopgaven er  

 bedømt både med en skriftlig udtalelse og en karakter, kan eleven vælge kun  

 at få den skriftlige udtalelse eller kun at få karakteren påført  

 afgangsbeviset.
Ud over at give standpunktskarakterer i prøvefagene, jf.  

 bemærkningerne til stk. 3, har skolen mulighed for at evaluere eleven i andre  

 fag ved skriftligt at redegøre for elevens udbytte af undervisningen.
Hvis  

 eleven ønsker det, kan disse udtalelser påføres eller vedhæftes  

 afgangsbeviset som bilag, hvorved de bliver en del af dette.
Fra kommunernes side er der blevet rejst spørgsmål om, hvorvidt der,  

 ligesom tidligere, kan afholdes terminsprøver i årets løb.
Efter loven er der  

 intet til hinder for, at der som et led i undervisningen kan afholdes sådanne  

 større skriftlige prøver.
Allerede i 1985 gav Folketingets Uddannelsesudvalg  

 i betænkning af 23. maj 1985 udtryk for, at sådanne prøver vil kunne  

 afholdes, som det også dengang var tilfældet i praksis, uanset der ikke  

 direkte er hjemmel i loven hertil.
 Som det følger af lovforslagets § 44, stk. 2, nr. 1, der er en  

 videreførelse af den gældende lovs § 39e, stk. 2, nr. 1, er det  

 skolebestyrelsen, der fastsætter principper for undervisningens organisering,  

 herunder hvorvidt der skal afholdes terminsprøver og lignende større prøver.
 Andre mindre prøver betragtes som et element i undervisningens  

 tilrettelæggelse, hvorfor sådanne prøver normalt vil kunne afholdes efter  

 behov efter den enkelte lærers skøn.
Til § 14 Efter forslaget i stk. 1 og stk. 2 kan eleverne i hvert af fagene dansk,  

 matematik, engelsk, tysk, fransk og fysik/kemi ved afslutningen af 9. klasse  

 indstille sig til folkeskolens afgangsprøve.
Ved afslutningen af 10. klasse  

 kan eleverne i hvert af de nævnte fag vælge enten at gentage folkeskolens  

 afgangsprøve eller at indstille sig til folkeskolens udvidede afgangsprøve.
Prøvekravene til folkeskolens afgangsprøve fastsættes på grundlag af den  

 fælles vejledende læseplan for det enkelte fag.
Prøvekravene vil ligge inden  

 for rammerne af denne læseplan, således som det i dag er tilfældet for faget  

 dansk.
Det betyder, at prøvekravene justeres i forhold til den nuværende  

 afgangsprøve i de fag, som i henhold til den gældende lov kan deles i  

 grundkursus og udvidet kursus. Ændringen af prøveniveauet betyder, at det vil  

 være vanskeligere at opnå de høje karakterer.
Det faglige niveau tilpasses den samlede elevgruppe.
Der vil blive stillet  

 rimelige krav til den svagere elevgruppe, og højt præsterende elever vil  

 skulle yde en indsats for at opnå de høje karakterer.
Det vil sige, at der fx  

 i det skriftlige prøvesæt i matematik både er opgaver, som en stor del af  

 eleverne kan løse, og opgaver, der opleves som en udfordring af de dygtige  

 elever.
I den daglige undervisning sker der en tilsvarende skærpelse af  

 kravene.
Generelt set vil der på 9. klassetrin kunne forventes god overensstemmelse  

 mellem standpunktskarakterer og prøvekarakterer, idet standpunktskaraktererne  

 gives under hensyntagen til opfyldelse af indholdsangivelserne i  

 læseplanerne, og prøverne tilrettelægges og bedømmes ligeledes ud fra disse  

 læseplaner.
Læseplanerne vil dog altid være mere omfattende end det, der  

 prøves i.
Også for 10. klasse vil der i hvert af prøvefagene være een fælles  

 læseplan, og den udvidede prøve vil bygge på denne læseplan.
Eleverne kan ved  

 afslutningen af 10. klasse indstille sig til enten folkeskolens udvidede  

 afgangsprøve eller folkeskolens afgangsprøve, 9. klasse.
Det er afgørende, at  

 denne mulighed for at gå til afgangsprøve 9. klasse ikke får eleverne til at  

 betragte 10. klasse som en »gentagelse« af 9. klasse, men derimod  

 som en mulighed for at lære noget mere og forbedre eventuelle resultater fra  

 9. klasse, dvs. øget faglig fordybelse og forståelse.
I fagenes læseplaner  

 for 10. klasse vil der blive anført muligheder for  

 undervisningsdifferentiering.
Hvis en elev i 10. klasse har valgt at indstille sig til den udvidede  

 prøve, gives sidste standpunktskarakterer i relation til 10. klasses  

 læseplaner.
Hvis en elev i 10. klasse har valgt at indstille sig til  

 folkeskolens afgangsprøve, gives sidste standpunktskarakterer i relation til  

 læseplanerne for 9. klasse, idet denne prøve bygger på læseplanerne for dette  

 klassetrin.
Hvis en elev i 10. klasse i et eller flere fag ikke indstiller  

 sig til prøve, vælger eleven, om sidste standpunktskarakter skal gives på  

 grundlag af læseplanen for 9. klasse eller læseplanen for 10. klasse.
For både 9. og 10. klasse gælder det således, at sidste  

 standpunktskarakter og prøvekarakter i det enkelte fag gives i relation til  

 samme læseplan.
Det er disse karakterer, der anføres på afgangsbeviset.
Med forslaget i stk. 2 fastsættes, at der for de elever, der har valgt  

 fransk henholdsvis tysk som valgfag i 8.-9. klasse i henhold til § 9, stk. 1,  

 og § 9, stk. 3, er samme prøvemuligheder som i tilbudsfaget fransk  

 henholdsvis tysk fra 7.-9. klasse.
Det forudsættes, at undervisningen i  

 valgfaget har haft et omfang af ca. 4 timer ugentlig på både 8. og 9.  

 klassetrin, og at undervisningens indhold svarer til indholdet i  

 tilbudsfaget.
 Som en konsekvens af dette kan elever, der har fulgt undervisningen i 8.  

 og 9. klasse og eventuelt aflagt prøve efter 9. klasse, ved afslutningen af  

 10. klasse indstille sig til samme prøve som elever, der har haft tysk eller  

 fransk som tilbudsfag fra 7. klasse.
Optagelseskravene til gymnasiet og hf vil blive ændret, således at det  

 bliver en betingelse, at eleverne enten har haft tysk eller fransk fra 7.-9.  

 klasse eller fransk eller tysk i 8. og 9. klasse.
Det to-årige forløb vil  

 således blive adgangsgivende til gymnasiet, og eleverne vil kunne optages på  

 fortsætterhold.
Skolerne har gennem de seneste år haft mulighed for at tilbyde  

 undervisning og afsluttende prøver i fransk og tysk på en del forskellige  

 niveauer.
Blandt andet af hensyn til de efterfølgende uddannelser og deres  

 planlægning af fremmedsprogsundervisningen forenkles de nugældende regler,  

 idet der foreslås samme undervisningsniveau og samme prøveniveau i  

 tilbudsfaget (2. fremmedsprog) og i valgfaget (3. fremmedsprog).
 Som stk. 3 foreslås det, at bestemmelsen i den gældende lovs § 12, stk. 5,  

 om elevernes adgang til at indstille sig til afgangsprøve i latin videreføres  

 uændret.
Som følge af den teknologiske udvikling forventes faget maskinskrivning at  

 blive overflødigt i løbet af de kommende år.
På baggrund heraf foreslås den  

 generelle adgang til at indstille sig til prøve i faget ophævet.  

 Maskinskrivning er dækket af valgfaget tekstbehandling, jf. § 9, stk. 1, med  

 bemærkninger.
Forslaget i stk. 4 er i øvrigt en uændret videreførelse af  

 gældende lovs § 12, stk. 6.
 Stk. 5 og 6 er en uændret videreførelse af den gældende lovs § 12, stk. 7  

 og 8.
 Ifølge § 36 i lov om friskoler og private grundskoler mv. skal  

 undervisningsministeren sørge for, at der afholdes prøver for dem, der ønsker  

 at indstille sig til folkeskolens afsluttende prøver uden at have fulgt  

 undervisningen ved skoler, der har ret til at afholde prøver.
I Undervisningsministeriets bekendtgørelse om folkeskolens afsluttende  

 prøver er det i § 8, stk. 3, fastsat, at personer, som ved skoleårets start  

 ikke er fyldt 18 år, og som ikke har mulighed for at indstille sig til  

 folkeskolens afsluttende prøver - de såkaldte privatister - kan indsende  

 anmodning om prøveaflæggelse til Undervisningsministeriet.
Med henblik på  

 yderligere decentralisering og forenkling af sagsbehandlingen foreslås det i  

 stk. 7 som noget nyt, at ministeriets kompetence i disse sager tillægges de  

 enkelte kommuner, således at den enkelte kommune samtidig får en pligt til at  

 sørge for prøveaflæggelsen på en af kommunens skoler.
Privatister, der ved  

 skoleårets start var fyldt 18 år, skal som hidtil rette anmodning til et  

 amtskommunalt enkeltfagskursus om at aflægge prøve.
 Voksne, der i henhold til § 3, stk. 5, har deltaget i undervisningen på de  

 ældste klassetrin, har ret til at indstille sig til de samme prøver, som de  

 øvrige elever i klassen.
 Forslagets stk. 8 er en uændret videreførelse af den gældende lovs § 12,  

 stk. 9.
Ministeriets vejledning af januar 1991 om fravigelser fra de almindelige  

 prøveregler ved folkeskolens afsluttende prøver omfatter retningslinjer for  

 individuel fravigelse af disse regler i forbindelse med handicappede og  

 fremmedsprogedes deltagelse i prøverne.
I dag træffes beslutningen om  

 individuel fravigelse af prøvereglerne af Undervisningsministeriet efter en  

 konkret vurdering af ansøgningen fra skolen mv.
Med henblik på yderligere  

 decentralisering af kompetence til de lokale myndigheder foreslås det i stk.  

 9, at ministeriets kompetence til at godkende en fravigelse af prøvereglerne  

 tillægges den enkelte skole.
Undervisningsministeren kan fastsætte regler  

 herfor.
Til § 15 I konsekvens af de ændrede aftaler om arbejdstid mv. for ledere og lærere  

 i den kommunale folkeskole foreslås stk. 1 ændret, så det fastslås, at  

 skoleåret omfatter 200 skoledage.
Bestemmelsen i stk. 2 er en konsekvens af den foreslåede ændring af stk.  

 1. Som noget nyt foreslås det, at den gældende bestemmelse i stk. 3 om, at  

 undervisningen midlertidigt kan indstilles i et bestemt antal dage (10-20-30  

 dages reglen) med henblik på elevernes deltagelse i lejrskoleophold mv.,  

 ophæves.
Forslaget skal ses som led i den enkelte skoles øgede kompetence til  

 fleksibel organisering og tilrettelæggelse af undervisningen.
Til § 16 Der foreslås i stk. 1 en forøgelse af minimumstimetallet for hvert  

 klassetrin for at kunne imødekomme de faglige krav, der bl.a. følger af  

 forslagets § 5. De fleste kommuner har allerede i dag fastsat timetal, der  

 væsentligt overstiger de foreslåede minimumstimetal.
Bestemmelsen i stk. 1, nr. 5, er ikke til hinder for, at der for elever i  

 8.-10. klasse i særlige tilfælde kan opstilles uddannelsestilbud, der  

 omfatter dels folkeskoleundervisning med et ugentligt timetal på under 28,  

 dels erhvervsmæssig uddannelse eller beskæftigelse.
Sådanne uddannelsestilbud  

 kan i medfør af forslagets § 9, stk. 5, etableres for elever på 8.-10.  

 klassetrin og i medfør af § 33, stk. 4, for elever på 8. og 9. klassetrin.
I forbindelse med den foreslåede forøgelse af minimumstimetallet i stk. 1,  

 foreslås det som stk. 2, at ministeren skal kunne fastsætte nærmere regler om  

 fravigelse af disse minimumstimetal.
Forslaget har bl.a. til hensigt at give  

 skoler med få elever på de enkelte klassetrin eller som udtrykkeligt har  

 prioriteret meget lave klassekvotienter højt, mulighed for at kunne undlade  

 at opfylde lovens krav om minimumstimetal.
 Bestemmelsen i stk. 3 er en videreførelse af den gældende lovs § 14, stk.  

 2.
 Som stk. 4, nr. 2, foreslås det, at udvide det daglige maksimumstimetal i  

 3. klasse til 6 timer.
Forslaget i stk. 5 er en videreførelse af gældende lovs § 14, stk. 5, 1.  

 pkt.
Den gældende bestemmelse i stk. 4 om den ugentlige undervisningstid i  

 10. klasse udgår som en konsekvens af forslaget til ændring af  

 minimumstimetallet i stk. 1. Den gældende bestemmelse i stk. 5, sidste pkt.,  

 vedrørende klassens time, foreslås ophævet som en konsekvens af forslaget til  

 § 18, stk. 5.
 Bestemmelsen i stk. 6 er en uændret videreførelse af den gældende lovs §  

 14, stk. 6.
 Bestemmelsen i den gældende lovs § 14, stk. 7, om det ugentlige timetal i  

 forbindelse med samordnet indskoling, udgår som en konsekvens af forslaget  

 til ændring af minimumstimetallet i stk. 1.
Til § 17 Forslaget i stk. 1, der i princippet svarer til den gældende lovs § 15,  

 stk. 1, indebærer en begrænsning i forhold til den nuværende formulering om,  

 at elevtallet ved skoleårets start i såvel grundskolen som i børnehaveklassen  

 i særlige tilfælde kan være på indtil 30 elever.
Efter forslaget vil dette  

 ikke længere gælde børnehaveklassen, hvor det maksimale elevtal derfor er 28.
Tidligere fremgik det af folkeskolelovens § 15, stk. 3, at elevtallet i en  

 børnehaveklasse ikke ved skoleårets start måtte overstige 22, med mindre  

 klassen blev delt i 2 grupper med hver højst 14 børn.
Denne bestemmelse blev  

 ophævet ved L 826 af 21. december 1988. Af bemærkningerne til lovændringen  

 fremgik det, at den hidtidige brug af deletimer eller pædagogisk medhjælp ved  

 elevtal over 22 forudsattes bevaret.
Fra forskellig side er der fremsat ønske  

 om, at det overlades til den enkelte kommune at skønne, om der i de konkrete  

 tilfælde er behov for at opretholde den tidligere praksis med deletimer eller  

 pædagogisk medhjælp.
Dette ønske foreslås imødekommet med den begrundelse, at  

 kommunalbestyrelsen i henhold til § 2, stk. 1, er forpligtet til at give  

 sådanne økonomiske og pædagogiske rammer, at skolerne kan leve op til  

 folkeskolens formål og i det hele sikre kvalitet i undervisningen.
I den gældende lovs § 15, stk. 2, er undervisningsministeren bemyndiget  

 til at fastsætte bestemmelser, der regulerer kommunernes forbrug af  

 lærerløntimer pr. elev.
I konsekvens af de ændrede tjenestetidsregler  

 foreslås hjemlen til at regulere kommunernes ressourceforbrug pr. elev ændret  

 til fremover at ske på baggrund af driftsudgifter pr. elev.
Bestemmelsen  

 kommer herved til at svare til bestemmelsen i § 16, stk. 3, i lov om  

 gymnasiet mv., jf. lovbekendtgørelse nr. 443 af 2. juni 1992.
Til § 18 I denne paragraf er samlet de bestemmelser, der vedrører kravene til  

 undervisningens tilrettelæggelse.
Endvidere indgår bestemmelser om  

 samarbejdet mellem lærer og elever om fastlæggelsen af mål og om løsningen af  

 særlige opgaver i forhold til klassen samt endelig den nødvendige  

 koordinering heraf i form af en planlægning, hvor klasselæreren er den  

 centrale person.
Med forslaget til stk. 1 er der lagt øget vægt på, at folkeskolen gennem  

 undervisningens tilrettelæggelse i alle fag tager udgangspunkt i den enkelte  

 elevs forudsætninger og aktuelle udviklingstrin med sigte mod det, den  

 enkelte elev kan nå.
Gruppering af elever i kortere perioder og med skiftende  

 sammensætninger vil således naturligt kunne vekselvirke med andre  

 undervisnings- og arbejdsformer, der tilgodeser princippet om  

 undervisningsdifferentiering.
I den forbindelse vil også en varieret brug af  

 undervisningsmaterialer støtte og fremme den nødvendige tilpasning.
Samtidig understreger bestemmelsen, at denne tilpasning af undervisningen  

 til forskelle i elevforudsætninger skal respektere skolens overordnede  

 formål.
Alle elever skal således have mulighed for at arbejde med væsentlige  

 sider af det planlagte indhold, og læreren skal sikre, at alle elever gennem  

 de valgte undervisnings- og arbejdsformer til stadighed stilles over for nye  

 udfordringer - intellektuelt, følelsesmæssigt, socialt og med hensyn til  

 opbygning af værdier og holdninger.
Undervisningsministeriets vejledende læseplaner, undervisningsvejledninger  

 og temahæfter for de enkelte fag og tværgående emner og problemstillinger vil  

 fremover komme til at indeholde yderligere anvisninger på, hvorledes  

 undervisningen kan differentieres og dermed i højere grad tilgodese alle  

 elever.
Der henvises her endvidere til § 5, stk. 1.
Den udvidede adgang til at organisere undervisningen i overensstemmelse  

 med lokale ønsker og behov vil sammen med kravet om at tilpasse  

 undervisningen til forskelle i elevforudsætninger stille større krav til  

 planlægning og koordinering.
Ifølge stk. 2 påhviler det skolens leder at  

 sikre, at den nødvendige planlægning finder sted.
Forslaget skal ses som en naturlig følge af den udvikling, der er sket i  

 skolen.
På mange skoler har der gennem de seneste år udviklet sig en praksis  

 med dannelse af lærerteam omkring den enkelte klasse, hvor lærerne  

 samarbejder om undervisningens tilrettelæggelse.
Et umiddelbart resultat af  

 dette samarbejde har ofte været en oversigt over årets undervisning, som  

 svarer til det, der er indeholdt i denne paragrafs stk. 2. Denne oversigt har  

 netop været et centralt grundlag for orienteringen til forældrene om  

 undervisningen.
Lærergruppens fælles planlægning har naturligvis styrket den  

 enkelte lærers kendskab til klassens samlede undervisning.
Den fremtidige tjenestetidsaftale, som har virkning fra 1. august 1993,  

 imødekommer ligeledes behovet for fleksibilitet med hensyn til planlægning af  

 skoleåret.
Det fremgår endvidere af bemærkningerne til tjenestetidsaftalens §  

 7, at det forudsættes, at klasselæreren koordinerer arbejdet vedrørende  

 klassen i forhold til skolens ledelse, øvrige lærere og andre  

 personalegrupper på skolen mv.
 Stk. 3 er en uændret videreførelse af den gældende lovs bestemmelse i §  

 16, stk. 1, om, at det gennem undervisningens tilrettelæggelse skal sikres,  

 at kravene i de enkelte fag ved prøverne kan opfyldes.
 Stk. 4 viderefører i princippet den gældende lovs bestemmelse i § 16 om,  

 at undervisningens nærmere tilrettelæggelse skal foregå i samarbejde mellem  

 lærerne og eleverne.
Det nye i bestemmelsen er, at de mål, der skal søges opfyldt, fastlægges i  

 samarbejdet mellem lærer og elev og til stadighed justeres i skoleforløbet.  

 Den enkelte elevs arbejde tilrettelægges under hensyntagen til disse mål.
En  

 løbende intern evaluering vil være et væsentligt redskab for den proces, der  

 skal sikre eleven det maksimale udbytte af skolegangen.
Som konsekvens af, at der ikke længere skal afsættes en særlig klassens  

 time, forudsættes det i stk. 5, at klasselærerens sociale og andre  

 praktisk/administrative opgaver varetages som en del af dennes timer med  

 klassen.
Det forudsættes i den forbindelse, at der tillægges klasselærerens  

 fag en ekstra ugentlig time i hele skoleforløbet til løsning af særlige  

 opgaver i forhold til klassen.
Klasselæreren skal sammen med eleverne træffe beslutning om, hvorledes  

 »klassespørgsmål« skal drøftes.
Det betyder, at eleverne som hidtil  

 selv kan tage spørgsmål op til drøftelse.
Det betyder fx også, at  

 elevrådsrepræsentanten kan få lejlighed til med klassen at drøfte dagsordenen  

 for et kommende elevrådsmøde.
En del af undervisningen i de obligatoriske  

 emner, jf. § 7, kan ligeledes som hidtil henlægges til disse timer.
 Hensigten med lovændringen er ikke at begrænse, hvad disse timer kan  

 anvendes til, men derimod at give større frihed til, hvordan og hvornår det  

 kan ske.
Til § 19 Bestemmelsen i stk. 1 er en uændret videreførelse af den gældende lovs §  

 17. Som følge af, at edb er overgået fra at være et obligatorisk emne til at  

 være en integreret del af fagenes indhold, forudsættes det, at den  

 igangværende udvikling med at udstyre skolerne med informationsteknologiske  

 undervisningsmidler og give lærerne den nødvendige undervisningsmæssige  

 baggrund fortsætter, så intentionerne om edb's fulde integration kan  

 realiseres inden for de nærmeste år.
Bestemmelsen i stk. 2, 1. pkt., svarer til § 12 i lov om folkebiblioteker  

 mv.
Formålet med denne bestemmelse er at fastslå, at det er en del af skolens  

 virksomhed at fremskaffe undervisningsmidler og andre materialer, der tjener  

 til støtte for undervisningen, ligesom der skal ydes vejledning i brugen  

 heraf.
Der skal gives elever og lærere adgang til hjemlån af bøger og andre  

 materialer.
Hvis det er praktisk muligt, kan dette ske i et samarbejde med  

 folkebiblioteket.
Kommunalbestyrelsen fastsætter nærmere retningslinjer for  

 kommunens skolebiblioteksordning, jf. § 40, stk. 2, nr. 6.
 Som en del af undervisningen i forskellige fag, herunder i dansk, bør  

 eleverne lære at benytte de informations- og bibliotekssystemer, der findes,  

 og vænnes til at bruge kommunernes biblioteker.
I den gældende lov om folkebiblioteker er der i § 17, stk. 2, en  

 bemyndigelse for undervisningsministeren til at fastsætte nærmere regler om  

 skolebibliotekernes indretning og virksomhed.
Som konsekvens af, at kapitel 4  

 om skolebiblioteker forventes udtaget af folkebiblioteksloven, foreslås det,  

 at der i folkeskoleloven som § 19, stk. 3, optages en hjemmel for  

 undervisningsministeren til fortsat at kunne fastsætte nærmere regler for  

 skolebibliotekernes formål og funktion.
Til kapitel 3 Skolevæsenets ordning Til § 20 Bestemmelsen er i princippet en uændret videreførelse af den gældende lovs  

 § 19. Bestemmelserne i stk. 2 om amtsrådets ansvar for den vidtgående  

 specialundervisning forventes taget op til revision, når en række forsøg  

 vedrørende den »glidende udlægning« af amtsrådets kompetence til  

 kommunalbestyrelserne er afsluttet og evalueret.
Som noget nyt foreslås det i  

 stk. 3, at undervisningsministerens adgang til at godkende, at vidtgående  

 specialundervisning kan indrettes i kostskoleform, ophæves som et led i den  

 fortsatte decentralisering.
Hvorvidt den vidtgående specialundervisning i  

 visse tilfælde skal tilrettelægges i kostskoleform, bliver herefter et lokalt  

 spørgsmål.
Stk. 4 er en videreførelse af gældende lovs § 19, stk. 4, for så vidt  

 angår elever, der i løbet af skoleåret fylder 18 år.
Om elevers ret til efter  

 flytning at forblive i en skole i en anden kommune end bopælskommunen  

 henvises til § 36, stk. 6.
Til § 21 Bestemmelsen er en uændret videreførelse af den gældende lovs § 19a.
Til § 22 Med forslaget i stk. 1 ophæves undervisningsministerens kompetence i  

 henhold til den gældende lovs § 20, stk. 2, til at godkende overenskomster  

 med private skoler.
Forslaget indebærer, at kommunalbestyrelserne herefter på  

 egen hånd vil kunne indgå sådanne overenskomster.
 Hvis forældrene er indforståede hermed, kan forpligtelsen til at tilbyde  

 undervisning i folkeskolen opfyldes gennem henvisning til en privat skole  

 eller lignende.
 Bestemmelsen er herudover en videreførelse af den gældende lovs § 20.
Til § 23 Bestemmelsen er en uændret videreførelse af den gældende lovs § 21.
Til § 24 § 24, stk. 1, er en videreførelse af den eksisterende lovs § 23, stk. 1.
I stk. 2 foreslås der tillagt undervisningsministeren en bemyndigelse til  

 at fastsætte procedureregler i forbindelse med skolenedlæggelser.
Baggrunden  

 for dette forslag er, at den gældende lovs henvisning til bestemmelserne om  

 procedure for vedtagelse af lokalplaner i henhold til lov om planlægning har  

 vist sig at medføre mange fortolkningsproblemer for kommunerne.
Som noget nyt foreslås det tillige, at en skolenedlæggelse skal være  

 endeligt besluttet senest den 1. december året forud for det år, hvor  

 nedlæggelsen skal have virkning.
Baggrunden for forslaget er, at en del  

 kommuner har iværksat skolenedlæggelsesproceduren så sent, at det bl.a. har  

 givet problemer i relation til tidspunktet for den årlige indskrivning af nye  

 børn til folkeskolen, med den virkning at forældrene på  

 indskrivningstidspunktet ikke vidste, om den skole, de ønskede deres barn  

 indskrevet på, eksisterede på skolestarttidspunktet.
Til § 25 De foreslåede bestemmelser i stk. 1 og 2 er en videreførelse af de  

 tilsvarende bestemmelser i gældende lov.
Herved fastholdes det grundlæggende  

 princip om, at skolen opdeles i klasser, og at eleverne så vidt muligt skal  

 forblive i de oprindelige klasser gennem hele skoleforløbet.
 Stk. 3 omhandler muligheden for at etablere samordnet indskoling og svarer  

 i princippet til gældende lovs § 23, stk. 3.
Det grundlæggende princip for organisering af undervisningen er den udelte  

 skole, hvor klassen som hovedregel er den grundlæggende undervisningsenhed,  

 der undervises samlet i den overvejende del af undervisningstiden.
Stk. 4  

 giver dog mulighed for, at undervisningen på 1.-10. klassetrin kan  

 organiseres i hold inden for den enkelte klasse og på tværs af klasser og  

 klassetrin, når dette er pædagogisk og praktisk begrundet.
Dette kan fx være  

 tilfældet i forbindelse med deletimer, samlæsning, valgfag, tilbudsfag, idræt  

 og emneuger, samt hvor faglokalernes indretning og størrelse gør det  

 nødvendigt at dele eleverne.
På 8.-10. klassetrin kan holddannelse i de enkelte fag foretages på  

 baggrund af en løbende faglig-pædagogisk vurdering af de enkelte elevers og  

 klassens samlede behov.
I den forbindelse er det vigtigt at være opmærksom  

 på, hvordan elevsammensætningen ved holddannelse og ved en samlet  

 undervisning i klassen på forskellige måder støtter og fremmer tilegnelsen af  

 kundskaber og dannelsen af værdier og holdninger.
Dette giver fleksible  

 muligheder for at tilpasse undervisningen til elevernes forskellige behov og  

 udviklingstrin.
Lærer og elev samarbejder løbende om at fastlægge de mål, der søges  

 opfyldt, og om at evaluere elevernes udbytte af undervisningen, jf. § 18,  

 stk. 4, og § 13, stk. 2. Det er derfor ikke muligt på forhånd at fastlægge  

 holddannelse for et helt skoleår ad gangen.
Men det forhindrer på den anden  

 side ikke, at den enkelte elev på grundlag af den løbende evaluering kan  

 undervises på samme hold i flere perioder af et skoleår eller hele året  

 igennem.
Forudsætningen er dog i alle tilfælde, at en placering af eleven  

 sker i overensstemmelse med den i § 13, stk. 2, omtalte løbende evaluering,  

 og den i § 18 omtalte målfastsættelse.
 Med henblik på også at kunne udnytte de pædagogiske, indlæringsmæssige og  

 sociale fordele ved klassen som samlet undervisningsenhed, fastlægger  

 bestemmelsen, at eleverne på alle klassetrin skal undervises samlet i den  

 overvejende del af undervisningstiden.
Til § 26 Bestemmelsen er i princippet en uændret videreførelse af den gældende lovs  

 § 25 om befordring.
Som led i den generelle afbureaukratisering og  

 regelforenkling foreslås det at ophæve det hidtidige krav til ministeren om  

 at skulle fastsætte særskilte regler for henholdsvis den almindelige  

 elevbefordring iht. stk. 1, befordring af syge og invaliderede elever iht.  

 stk. 2 og befordring af elever, der modtager vidtgående specialundervisning,  

 iht. til stk. 3. I stedet foreslås det som stk. 7, at ministeren kan udstede  

 regler om befordring.
Forslaget indebærer ingen realitetsændring for  

 eleverne, idet undervisningsministeren vil udarbejde et samlet regelsæt om  

 befordring dækkende såvel den almindelige som den særlige befordring.
Til § 27 Bestemmelsen er en uændret videreførelse af den gældende lovs § 26 bortset  

 fra rent tekniske ændringer.
Til kapitel 4 Lærerne Til § 28 Bestemmelsen svarer i princippet til § 27 i den gældende lov.
 Efter gældende retstilstand er det en forudsætning for at opnå generel  

 undervisningskompetence, dvs. kompetence til at kunne varetage al  

 undervisning i grundskolen og i 10. klasse, at læreren er uddannet til lærer  

 i folkeskolen, på et statsseminarium eller på et privat seminarium, der af  

 undervisningsministeren er godkendt til at uddanne lærere til folkeskolen.  

 Imidlertid kan undervisningsministeren godkende, at også anden  

 læreruddannelse kan give generel undervisningskompetence.
I stk. 1, 2. pkt., er det foreslået, at godkendelse af en anden dansk  

 læreruddannelse kan betinges af, at de pågældende består en prøve ved et  

 lærerseminarium.
En sådan godkendelse er givet i forbindelse med uddannelse  

 fra Den Frie Lærerskole i Ollerup.
Lærere med uddannelse herfra skal aflægge  

 en supplerende prøve ved et lærerseminarium, jf.
Undervisningsministeriets  

 skrivelse af 23. september 1992 vedrørende den supplerende prøve for lærere,  

 der er dimitteret fra Den Frie Lærerskole i Ollerup.
Det er tanken, at fastsætte prøvekravene i en bekendtgørelse, hvorefter  

 administrationen af ordningen, herunder udstedelsen af bevis for gennemført  

 prøve, overlades til lærerseminarierne.
Herved opnås en administrativ  

 forenkling af behandlingen af disse sager, der i dag skal forelægges  

 ministeriet i hvert enkelt tilfælde.
 Med den danske lærereksamen ligestilles bl.a. de udenlandske  

 lærereksamener, som opfylder betingelserne i EF direktiv 89/48/EØF, jf. lov  

 nr. 291 af 8. maj 1991 om adgang til udøvelse af visse erhverv i Danmark for  

 statsborgere i De Europæiske Fællesskaber og de nordiske lande.
Undervisningsministeriet påser, at betingelserne for at undervise som  

 folkeskolelærer er opfyldt, og kan hos ansøgeren forlange de oplysninger, som  

 er nødvendige for at tage stilling til ansøgningen.
Såfremt ansøgeren ikke  

 besidder tilstrækkelige kvalifikationer, kan Undervisningsministeriet kræve,  

 at ansøgeren består en egnethedsprøve eller gennemgår en prøvetid for at opnå  

 kompetence som folkeskolelærer.
 Forslaget indebærer ingen ændringer i øvrigt, hvilket betyder, at det  

 fortsat er undervisningsministeren, der efter konkret ansøgning bl.a. skal  

 godkende, at personer med udenlandsk lærereksamen, der ikke er omfattet af  

 loven af 8. maj 1991 om adgang til udøvelse af visse erhverv i Danmark for  

 statsborgere i De Europæiske Fællesskaber og de nordiske lande, kan undervise  

 i den danske folkeskole.
 Stk. 2 og stk. 3 er en uændret videreførelse af gældende lovs § 27, stk. 2  

 og stk. 3.
Til § 29 Bestemmelsen er en videreførelse af den gældende lovs § 28 med følgende  

 ændring:
Ved L 370 af 6. juni 1991 er børnehave- og fritidspædagoguddannelserne  

 samt socialpædagoguddannelsen blevet omdannet til en fælles uddannelse pr. 1.  

 januar 1992. I overensstemmelse med den nævnte lov foreslås det at erstatte  

 betegnelsen børnehave- eller fritidspædagog med betegnelsen pædagog.
Selvom  

 der endnu ikke er færdiguddannede pædagoger med den nye uddannelse, foreslås  

 ændringen nu, bl.a. fordi Undervisningsministeriet allerede gennem nogen tid  

 har fulgt en praksis, der indebærer, at socialpædagoger vil kunne ansættes  

 som børnehaveklasseleder på lige fod med børnehave- og fritidspædagoger.
I lighed med forslaget til § 28, stk. 1, foreslås det, at godkendelse af  

 andre uddannelser betinges af, at de pågældende består en prøve ved et  

 pædagogseminarium.
Der er på nuværende tidspunkt ikke godkendt andre  

 uddannelser end ovenfor nævnt.
 Pædagoger, der har gennemført børnehave-, fritids- eller  

 socialpædagoguddannelsen eller den nye pædagoguddannelse, vil således opfylde  

 lovens uddannelsesmæssige krav.
Til § 30 Bestemmelsen er en videreførelse af den gældende lovs § 28a om  

 uddannelseskrav til det personale, der varetager samordnet indskoling.
Den gældende lovs § 29 foreslås afskaffet.
Forslaget indebærer, at der  

 ikke længere centralt skal fastsættes regler om uddannelseskrav til de  

 personer, der varetager fritidsundervisning eller andre pædagogiske  

 arbejdsopgaver, som ikke er omfattet af lovforslagets §§ 28 og 29.
 Forslaget, der har været drøftet med Amtsrådsforeningen og Kommunernes  

 Landsforening, indebærer samtidig, at der vil blive parallelitet mellem  

 fritidsundervisningen og skolefritidsordningen på dette område.
Heller ikke i den sociale bistandslov er der centralt fastsatte  

 uddannelseskrav til personalet i daginstitutioner oprettet i henhold til  

 denne lov.
Hertil kommer, at uddannelsesbaggrunden for personale i  

 skolefritidsordninger har vist sig i høj grad at svare til  

 uddannelsesbaggrunden for personale i daginstitutioner.
Til § 31 Bestemmelsen er en uændret videreførelse af den gældende lovs § 31 om  

 fritagelse for at undervise i kristendomskundskab.
Til kapitel 5 Undervisningspligt.
Indskrivning og optagelse i folkeskolen Til § 32 Bestemmelsen er en uændret videreførelse af den gældende lovs § 32.
Til § 33 Bestemmelsen er en uændret videreførelse af den gældende lovs § 33 bortset  

 fra rent tekniske ændringer.
Til § 34 Bestemmelsen er en uændret videreførelse af den gældende lovs § 34.
Til § 35 Bestemmelsen er en uændret videreførelse af den gældende lovs § 35.
Til § 36 Bestemmelsen er en delvis uændret videreførelse af den gældende lovs § 36,  

 herunder reglerne om friere skolevalg, som blev gennemført ved L 435 af 13.  

 juni 1990.
Med forslaget i stk. 6 får undervisningsministeren bemyndigelse til at  

 fastsætte regler om, at elever i særlige tilfælde kan optages eller forblive  

 i en folkeskole i en anden kommune end bopælskommunen.
Der tænkes især på de  

 tilfælde, hvor afstanden fra hjemmet til den pågældende skole er betydelig  

 kortere end afstanden til den nærmeste skole i bopælskommunen eller  

 distriktsskolen, eller hvor formålet er at undgå et skoleskift ved flytning  

 til en anden kommune.
Forslaget indebærer tillige, at de berørte kommuner kan  

 indgå aftale om bopælskommunens betaling til skolekommunen for børn, der er  

 optaget i en folkeskole uden for bopælskommunen.
Hvis en sådan aftale ikke  

 indgås, kan undervisningsministeren fastsætte regler om størrelsen af  

 betalingen, herunder hvornår bopælskommunens betalingsforpligtelse udløses.
Til § 37 Bestemmelsen er en uændret videreførelse af den gældende lovs § 37.
Til § 38 Bestemmelsen er en uændret videreførelse af den gældende lovs § 38.
Til § 39 Forslaget om at ændre formuleringen af den gældende lovs § 39, stk. 1, har  

 til formål at præcisere, at alle elever, der er optaget i skolen, har pligt  

 til at møde til undervisningen.
Dette gælder, selv om der ikke er tale om  

 opfyldelse af undervisningspligten.
Der er således også mødepligt for elever  

 i børnehaveklassen og i 10. klasse, selv om denne undervisning ikke er  

 obligatorisk.
Vedrørende elever i 10. klasse henvises desuden til den til  

 lovforslagets § 52 foreslåede ændring.
 Stk. 2 er en uændret videreførelse af den gældende lovs § 39, stk. 2.
Til kapitel 6 Styrelsen af kommunens skolevæsen Kommunalbestyrelsen Til § 40 Bestemmelsen er i princippet en videreførelse af den gældende lovs § 39a  

 om kommunalbestyrelsens overordnede kompetence.
Kommunalbestyrelsen har, jf. stk. 1, således fortsat det overordnede  

 ansvar for kommunens skolevæsen, ligesom kommunalbestyrelsen fastlægger mål  

 og rammer for skolernes virksomhed.
Kommunalbestyrelsen træffer desuden  

 beslutning om:
- bevillinger og økonomiske rammer for skolerne, - ansættelse, afskedigelse og forflyttelse af ledere og lærere, - skolestrukturen og den enkelte skoles omfang med hensyn til klassetrin,  

 specialundervisning mv., - rammer for elevernes timetal, specialundervisningen og klassedannelsen  

 og - generelle retningslinjer for skolernes virksomhed efter § 3, stk. 5 og  

 6.
 Herudover træffer kommunalbestyrelsen beslutning om alle andre spørgsmål,  

 der ikke er henlagt til de enkelte skoler.
Som det fremgår af lovforslagets § 2, stk. 2, og bemærkningerne hertil,  

 pålægges der skolen et egentligt ansvar for den pædagogiske udvikling og  

 undervisningens kvalitet mv.
Samtidig giver lovforslaget på en række punkter  

 skolen en større frihed til at organisere undervisningen, jf. bl.a.  

 bemærkningerne til §§ 5 og 25. Det påhviler skolens leder, jf. § 45, i  

 samarbejde med lærerne at sikre, at undervisningen gennemføres på en måde,  

 der bedst muligt lever op til folkeskolens formål.
Dette skal ske inden for  

 lovens rammer og inden for de rammer, kommunalbestyrelsen har fastlagt, og i  

 overensstemmelse med de principper, der er fastsat af skolebestyrelsen.
 Beslutning om ansættelse af ledere og lærere træffes fortsat af  

 kommunalbestyrelsen efter indhentet udtalelse fra skolebestyrelsen.  

 Kommunalbestyrelsen er imidlertid ikke bundet af skolebestyrelsens udtalelse.
 Kommunalbestyrelsen skal ikke indhente udtalelse fra en skolebestyrelse  

 ved ansættelse af ledere m.fl. ved kommunens samlede skolevæsen, medmindre  

 indehaveren af stillingen tillige skal have tillagt tjeneste ved en skole.
 Den fulde kompetence til at foretage afskedigelse af ledere og lærere er  

 ved lov nr. 381 af 20. maj 1992 overført til kommunalbestyrelsen.
 Skolebestyrelsen kan af egen drift afgive en udtalelse til  

 kommunalbestyrelsen om afskedigelse og forflyttelse af ledere og lærere, jf.  

 lovens nugældende § 39e, stk. 6, og lovforslagets § 44, stk. 9, men  

 kommunalbestyrelsen er ikke forpligtet til at indhente eller afvente en  

 eventuel udtalelse fra skolebestyrelsen.
 I nr. 4 foreslås det, at ordene »undervisningens ordning« udgår.  

 Fremover vil begreberne samlæsning, deletimer, undervisning i hold og  

 lignende fleksible måder at anvende elevernes timer på være indeholdt i  

 begrebet undervisningens organisering.
 Forslaget om at ophæve forbudet i den nugældende § 39a, stk. 4, mod at  

 delegere kompetencen til at godkende undladelse af kursusdeling på 8. og 9.  

 klassetrin er en konsekvens af forslaget om ophævelse af gældende lovs § 8.
Til § 41 Bestemmelsen er en uændret videreførelse af den nugældende lovs § 39b.
Til § 42 Bestemmelsen er i princippet en videreførelse af den gældende lovs § 39c.
Som noget nyt foreslås det i stk. 2, at kommunalbestyrelsen kan godkende,  

 at skoler, der kun omfatter elever til og med 5. klassetrin, kan fritages for  

 at have elevrepræsentation i skolebestyrelsen.
Kommunalbestyrelsens  

 godkendelse er betinget af, at der foreligger en ansøgning herom fra den  

 pågældende skolebestyrelse.
 Forslaget har ikke til hensigt at udelukke de yngste elever fra deltagelse  

 i skolebestyrelsen, men alene at gøre det muligt at undlade  

 elevrepræsentation i skolebestyrelsen, såfremt det har vist sig vanskeligt at  

 få eleverne til at deltage i skolebestyrelsens møder.
 I stk. 8 foreslås det som noget nyt, at kommunalbestyrelsen kan bestemme,  

 at der i forbindelse med en skolenedlæggelse skal kunne foretages nyvalg ved  

 den skole, der modtager alle eller en væsentlig del af eleverne.
Baggrunden for forslaget er et udbredt ønske fra såvel kommuner som  

 forældre til børn, der berøres af en skolenedlæggelse.
Forslaget indebærer,  

 at forældre til børn, der flyttes til en anden skole som følge af en  

 skolenedlæggelse kan få mulighed for at få direkte medindflydelse i  

 skolebestyrelsen med det samme.
Nyvalget afholdes efter reglerne i  

 bekendtgørelse nr. 720 af 16. november 1989 om valg af forældrerepræsentanter  

 til skolebestyrelser i folkeskolen med den undtagelse, at tidspunktet for  

 valgets afholdelse fastsættes af kommunalbestyrelsen.
Bestemmelsen i stk. 9 gør det desuden muligt for kommunalbestyrelsen at  

 beslutte, at man, når 2 skoler sammenlægges, for resten af skolebestyrelsens  

 valgperiode fortsætter med en skolebestyrelse, bestående af alle medlemmer  

 fra de 2 involverede skolebestyrelser.
Ved udløbet af medarbejder- og  

 elevrepræsentanternes valgperiode (1 år) foretages der nyvalg af disse på  

 sædvanlig måde, jf. stk. 7.
Til § 43 Bestemmelsen er i princippet er en uændret videreførelse af den gældende  

 lovs § 39d.
Forslaget indebærer, at kommunalbestyrelsen kan beslutte, om den  

 vil yde forældrerepræsentanterne diæter, erstatning for tabt  

 arbejdsfortjeneste, befordringsgodtgørelse og evt. godtgørelse for fraværelse  

 fra hjemstedet.
Kommunalbestyrelsen kan således beslutte, om den vil yde en  

 eller flere af disse ydelser i forbindelse med forældrerepræsentanternes  

 deltagelse i møder i skolebestyrelsen svarende til, hvad kommunalbestyrelsen  

 i medfør af § 16, stk. 3 og 9, i den kommunale styrelseslov kan yde til  

 kommunale hverv, der udføres efter valg af kommunens borgere.
Henvisningen  

 til den kommunale styrelseslovs § 16, stk. 3, medfører endvidere, at  

 kommunalbestyrelsen kan yde diæter og erstatning for tabt arbejdsfortjeneste  

 i forbindelse med forældrerepræsentanters deltagelse i kurser, der må anses  

 af betydning for udførelse af hvervet.
 Størrelsen af diæterne og erstatning for tabt arbejdsfortjeneste må ifølge  

 forslaget fortsat fastsættes i overensstemmelse med bestemmelserne i § 16,  

 stk. 5 og 6, i den kommunale styrelseslov.
Til § 44 Bestemmelsen er i princippet en videreførelse af den gældende lovs § 39e.
Forslaget er ligesom forslagene i §§ 5, 18 og 25 udtryk for et ønske om at  

 samle hele ansvaret for undervisningens organisering og tilrettelæggelse på  

 den enkelte skole.
Efter forslaget er det skolebestyrelsen, der fastsætter  

 principper for, hvordan undervisningen på skolen skal organiseres.  

 Skolebestyrelsen kan ligeledes fastlægge principper for, hvorledes man på  

 skolen skal gennemføre en løbende vurdering af, om undervisningen og  

 elevernes udbytte af denne lever op til forventningerne, herunder fx om der  

 skal afholdes terminsprøver i skoleårets løb.
Ansvaret for undervisningens  

 tilrettelæggelse påhviler derimod skolens leder og lærere.
Som konsekvens af lovforslagets § 3, stk. 5, hvorefter der åbnes mulighed  

 for, at voksne kan deltage i folkeskolens undervisning på 8.-10. klassetrin,  

 foreslås det endvidere, at en sådan ordning kun vil kunne etableres, såfremt  

 skolebestyrelsen er indforstået hermed.
Det er således skolebestyrelsen på  

 den enkelte skole, der afgør, om der skal kunne tilbydes voksne mulighed for  

 at kunne deltage i folkeskolens undervisning.
Såfremt skolebestyrelsen  

 godkender voksnes deltagelse i undervisningen skal det ske inden for de af  

 kommunalbestyrelsen fastsatte generelle retningslinjer og inden for de  

 principper, som skolebestyrelsen har fastsat.
Der tænkes her specielt på,  

 hvor mange voksne der maksimalt bør være i en klasse og i hvilke timer.
Herudover foreslås det i stk. 6, at skolebestyrelsen får kompetence til at  

 godkende, hvorvidt skolen skal indgå i et særligt samarbejde med  

 lokalsamfundet, som forslaget til § 3, stk. 6, åbner mulighed for.
Såfremt et  

 sådant samarbejde etableres i skolens regi, skal det ske inden for principper  

 fastsat af skolebestyrelsen og inden for de af kommunalbestyrelsen fastsatte  

 retningslinjer.
 Bestemmelsen i stk. 7 har sammenhæng med ændringen i § 40, stk. 2, nr. 2.  

 Der henvises til bemærkningerne til denne bestemmelse.
 Stk. 8 svarer til gældende lovs § 39e, stk. 5, med den ændring, der er  

 konsekvens af ophævelsen af gældende lovs § 8.
 Stk. 9 er en uændret videreførelse af den gældende lovs § 39e, stk. 6.
Til § 45 Skolens leder har ansvaret for, at skolens undervisning lever op til  

 folkeskolens formål inden for de rammer, kommunalbestyrelsen har fastlagt.  

 Skolens leder skal endvidere sørge for, at de principper, som  

 skolebestyrelsen har fastsat, efterleves og udmøntes.
Skolelederen indtager  

 således en nøgleposition med hensyn til at tegne skolens profil, og skal i  

 overensstemmelse hermed drøfte grundlaget for og målet med skolens  

 undervisning med de medarbejdere, der varetager pædagogiske opgaver, og sikre  

 at de kender de retningslinjer, der gælder for skolen.
Det er tillige  

 lederens opgave at stimulere udviklingen af skolens fælles værdier og  

 pædagogiske holdninger og at fremme det faglige og pædagogiske samarbejde  

 mellem lærerne, fx ved at opmuntre til dannelsen af lærerteam.
Endelig  

 indebærer ledelsesfunktionen en pligt til at have føling med, hvad der sker  

 på skolen, bl.a. ved at tage del i lærernes undervisning og til i samarbejde  

 med lærerne at løse eventuelle problemer.
Skolebestyrelsen fastsætter i medfør af § 44 principper for  

 undervisningens organisering og for arbejdets fordeling mellem lærerne.
På  

 dette grundlag fordeler skolens leder arbejdet mellem de ansatte.
I den  

 forbindelse påhviler det lederen at være opmærksom på de ansattes  

 kvalifikationer i linjefag og andre tilsvarende forudsætninger for at  

 varetage undervisningen i bestemte fag eller emner.
Herved kan skolens leder  

 bl.a. skabe sig et overblik over lærernes efteruddannelsesbehov og sikre en  

 sammensætning af lærere omkring den enkelte klasse, som bedst muligt  

 tilgodeser det faglige og pædagogiske niveau i undervisningen.
Rådgivende organer Til § 46 Bestemmelserne er en uændret videreførelse af den gældende lovs § 39g,  

 stk. 1 og 2. Den hidtil gældende bestemmelse i § 39g, stk. 3, om oprettelse  

 af fælles rådgivende organer for kommunens skolevæsen udgår.
Hjemmel til  

 oprettelse af kommunale rådgivende organer findes i lov om kommunernes  

 styrelse.
Der henvises i den forbindelse til lovforslagets § 41, stk. 1, nr.  

 5, hvoraf det fremgår, at kommunalbestyrelsen skal indhente udtalelse fra  

 skolebestyrelsen om sammensætningen af eventuelle fælles rådgivende organer  

 for kommunens skolevæsen.
Til kapitel 7 Styrelsen af amtskommunernes skole- og undervisningsvæsen Til § 47 Som følge af forslag til lov om ændring af tjenestemands- og  

 folkeskolelovgivningen mv. (ansættelsesvilkår i den amtskommunale folkeskole  

 mv.), der er fremsat, men ikke vedtaget, foreslås kompetencen til at  

 fastsætte løn- og andre ansættelsesvilkår for ansatte i den amtskommunale  

 folkeskole overført til vedkommende kommunale myndigheder med forventet  

 virkning fra 1. maj 1993.
 På denne baggrund er bestemmelserne i den gældende lov om  

 undervisningsministerens kompetence for så vidt angår ansatte i den  

 amtskommunale folkeskole ophævet.
Som konsekvens af lovforslagets § 48, vil oplysninger om amtskommunens  

 skolevæsen fremover fremgå af vedtægt for styrelsen af amtskommunens  

 folkeskoler, hvorfor det foreslås, at der ikke længere skal udarbejdes en  

 plan for amtskommunens undervisningsvæsen mv.
Stk. 1 og 2 er en uændret  

 videreførelse af henholdsvis § 39h, stk. 2, 1. pkt., og stk. 3 i den gældende  

 lov.
Til § 48 Bestemmelsen er en videreførelse af § 39j i den gældende folkeskolelov.  

 Som noget nyt foreslås det, at bestemmelserne i lovforslagets §§ 42-46 finder  

 tilsvarende anvendelse på amtskommunale folkeskoler med de fravigelser, der  

 følger af disse skolers særlige forhold.
I konsekvens heraf foreslås gældende  

 lovs § 39i ophævet.
Bestemmelsen gælder ikke observationsskoler og lignende,  

 hvor eleverne kun undervises midlertidigt og derfor normalt ikke er udskrevet  

 fra deres oprindelige skole.
Til kapitel 8 Udgifterne til folkeskolen Til § 49 Bestemmelsen er en videreførelse af den gældende lovs § 40.
Som det følger af grundlovens § 76 skal folkeskolens undervisning af børn  

 i den undervisningspligtige alder være vederlagsfri for forældrene og efter  

 forslagets § 19, der er en uændret videreførelse af den gældende lovs § 17,  

 skal de nødvendige undervisningsmidler stilles vederlagsfrit til rådighed for  

 eleverne.
Ifølge den foreslåede bestemmelse omfatter kravet om vederlagsfri  

 undervisning også undervisningen af børn og unge, der er optaget i  

 folkeskolen før undervisningspligtens indtræden og efter  

 undervisningspligtens ophør.
Der vil således ikke kunne kræves betaling for  

 folkeskoleelevers deltagelse i den almindelige undervisning.
Der vil i  

 henhold til forslaget heller ikke kunne afkræves forældrene betaling i  

 forbindelse med elevernes deltagelse i skolearrangementer, som ikke er  

 frivillige for eleverne.
Med den foreslåede ændring af stk. 1, hvorefter det er alle udgifter til  

 folkeskolens undervisning, der påhviler kommunen, er der ikke tilsigtet nogen  

 realitetsændring i forhold til gældende praksis.
Hensigten er alene at  

 præcisere, at en skole, der ønsker det, vil kunne modtage ydelser fra  

 forældre eller andre uden for skolen.
Driften af en skole vil dog aldrig  

 kunne baseres på frivillig forældrebetaling eller sponsorering.
Kommunen vil  

 desuden aldrig kunne pålægge en skole at modtage nogen form for ydelser.
I stk. 4 foreslås præciseret, at den udgift, som en kommune/amtskommune  

 kan pålægges at betale for en elevs skolegang i henhold til de særskilte  

 regler herom, kan indebære andre udgifter end dem, der direkte er relateret  

 til undervisningen.
Dette gælder fx transportudgifter og andre lignende  

 udgifter, der i normalt omfang er knyttet til en elevs skolegang.
Til § 50 Bestemmelsen er en videreførelse af den gældende lovs § 42. Som noget nyt  

 foreslås en udvidelse af stk. 1, således at det bliver muligt at opkræve  

 betaling for voksnes deltagelse i folkeskolens undervisning i henhold til §  

 3, stk. 5, og for deltagelse i aktiviteter i henhold til § 3, stk. 6.
 Såfremt en skolebestyrelse har godkendt, at voksne vil kunne deltage i  

 folkeskolens undervisning i henhold til § 3, stk. 5, eller at skolen kan  

 tilbyde aktiviteter i henhold til § 3, stk. 6, vil kommunalbestyrelsen kunne  

 beslutte, hvorvidt og i hvilket omfang der skal opkræves betaling af  

 deltagerne i disse aktiviteter.
Stk. 2 er en videreførelse af den gældende lovs § 42, stk. 2, jf.  

 lovforslag nr.
L 201, der er fremsat den 24. februar 1993, men ikke vedtaget.
 Stk. 3 er en uændret videreførelse af gældende lovs § 42, stk. 3.
Bestemmelsen i stk. 4 er ny og er medtaget i forslaget som en konsekvens  

 af en tilsvarende regel, der er indført for betaling for ophold for børn i  

 dagtilbud oprettet i medfør af bistandsloven, jf. bistandslovens § 49, stk.  

 2. Reglen er ikke en restanceregel, men en adgang for kommunerne til fremover  

 at tilbageholde beløbet til pasning i skolefritidsordning i kontanthjælpen,  

 hvis det forudgående har vist sig, at kontanthjælpsmodtageren ikke har betalt  

 for pasningstilbudet.
Kommunalbestyrelsen bestemmer, hvornår tilbageholdelse  

 skal finde sted, og kan gøre undtagelse, hvis der er undskyldende  

 omstændigheder i forbindelse med overskridelse af betalingsfristen, eller der  

 i øvrigt er særlige sociale hensyn at tage til forældrene.
Bestemmelsen i stk. 5 er en konsekvens af en ændring af lov om en  

 børnefamilieydelse, hvorefter der er indført adgang til at modregne  

 offentlige krav med tilknytning til barnet i børnefamilieydelsen.
Det fremgår  

 af lovens § 11, stk. 2, at der kan ske modregning for restancer vedrørende  

 betaling for daginstitution og skolefritidsordning i op til en tredjedel af  

 ydelsen.
I øvrigt kan ydelsen ikke anvendes til modregning af eventuelle  

 offentlige krav.
Til kapitel 9 Klage Til § 51 Ændringen i stk. 1 er en præcisering af, at de enkelte skolers afgørelser  

 kan påklages til henholdsvis kommunalbestyrelsen og amtsrådet.
 Forslaget til stk. 2 og 3 er en konsekvens af forslaget til § 47 ,  

 jf. § 40, hvorefter uansøgt afskedigelse af ledere og lærere ikke længere  

 foretages af ministeriet.
Til kapitel 10 Andre bestemmelser Til § 52 Bestemmelsen er en videreførelse af den gældende lovs § 44.
Forslaget om at tilføje en bestemmelse om, at elever kan overflyttes til  

 en anden skole som led i en disciplinær foranstaltning, indebærer ingen  

 realitetsændring.
Forslaget er alene en lovfæstelse af den tilsvarende  

 bestemmelse i Undervisningsministeriets bekendtgørelse nr. 457 af 10. juli  

 1986 om fremme af god orden i folkeskolen.
Som noget nyt foreslås det, at der skabes hjemmel til at overflytte elever  

 i 10. klasse til andre uddannelsesforanstaltninger, fx produktionsskoler,  

 ungdomsskoler mv. eller til egentlige beskæftigelsesforanstaltninger, fx  

 praktikpladsforhold eller andre lønnede arbejdsforhold.
Hermed imødekommes et  

 fra flere sider fremsat ønske om, at der skal kunne iværksættes  

 foranstaltninger over for elever, som er ude over undervisningspligten, og  

 som tilsidesætter mødepligten, eller som på anden måde forsømmer eller  

 obstruerer undervisningen.
Til § 53 Bestemmelsen er en uændret videreførelse af den gældende lovs § 45 om  

 tiden for konfirmationsforberedelse.
Til § 54 Bestemmelsen er en videreførelse af den gældende lovs generelle  

 bestemmelse om forældrenes rettigheder i § 46.
Til § 55 Bestemmelsen i stk. 1 er en uændret videreførelse af den gældende lovs  

 forsøgsbestemmelse i § 46a.
 Bestemmelsen i stk. 2 er en uændret videreførelse af den gældende lovs §  

 43.
 Der har indtil udløbet af skoleåret 1991/92 været ydet tilskud til  

 forsøgs- og udviklingsarbejde i overensstemmelse med folketingsbeslutning B  

 109 af 26. maj 1987 om et udviklingsarbejde for folkeskolen og folkeskolen  

 som lokalt kulturcenter.
 Som det fremgår af bemærkningerne til § 57 kan Folkeskolerådet afgive  

 indstillinger til ministeren vedrørende ansøgninger om støtte til lokalt  

 tilrettelagt forsøgs- og udviklingsarbejde.
Til § 56 Bestemmelsen er en uændret videreførelse af den gældende lovs § 46b.
Til kapitel 11 Folkeskoleråd Til § 57 Forslaget indebærer, at der skal oprettes et folkeskoleråd.
Herved bringes  

 folkeskolen på linje med andre uddannelsesområder, hvor der er etableret  

 lignende råd, fx inden for læreruddannelsen og pædagoguddannelsen.
 Formanden og 2 medlemmer udpeges af ministeren.
 De personligt udpegede medlemmer vil blive udpeget på baggrund af de  

 pågældenes faglige og pædagogiske ekspertise på folkeskoleområdet.
 Folkeskolerådet skal afløse Folkeskolens Udviklingsråd.
Folkeskolerådet har til opgave at vurdere udviklingen i folkeskolen og på  

 baggrund heraf rådgive undervisningsministeren.
Folkeskolerådet skal afgive  

 udtalelser om spørgsmål vedrørende folkeskolen, som forelægges af  

 undervisningsministeren og kan på eget initiativ drøfte og afgive udtalelse  

 om alle spørgsmål, der efter rådets opfattelse har betydning for folkeskolens  

 virksomhed.
 Folkeskolerådet kan tage initiativ til gennem informationsvirksomhed at  

 fortsætte formidlingen af resultaterne og erfaringerne fra  

 Udviklingsprogrammet for Folkeskolen.
 Folkeskolerådet kan medvirke til udvikling af metoder til evaluering af  

 den enkelte skoles virksomhed.
 Folkeskolerådet kan indstille til ministeren at fremme iværksættelsen af  

 udviklings- og forskningsprojekter, eventuelt i samarbejde med  

 forskningsinstitutioner.
 Folkeskolerådet kan indstille til ministeren, at der ydes støtte til  

 lokalt tilrettelagt forsøgs- og udviklingsarbejde.
Støtten vil kunne gives som konsulentbistand ved såvel den endelige  

 udformning af et udviklingsarbejde som i gennemførelsesfasen og ved  

 evalueringen.
I særlige tilfælde, specielt hvor flere skoler i forskellige  

 kommuner er involveret, vil der kunne gives økonomisk tilskud til et  

 udviklingsarbejde.
Ikrafttrædelses- og overgangsbestemmelser Til § 58 Som stk. 2 foreslås det, at bestemmelsen i § 14, stk. 7, om de såkaldte  

 privatister, og stk. 9, om den enkelte skoles kompetence til at fravige  

 prøvebestemmelserne for elever med særlige behov og for fremmedsprogede  

 elever, træder i kraft med det samme, med virkning for det kommende skoleår.  

 Endvidere foreslås det, at § 24, stk. 2, 1. pkt., træder i kraft med det  

 samme, således at der snarest kan udarbejdes regler for proceduren for  

 skolenedlæggelse.
På baggrund af et udbredt ønske herom foreslås det, at §  

 36, stk. 6, om elevernes mulighed for at blive optaget eller forblive i en  

 skole uden for bopælskommunen, kan få virkning fra skoleåret 1993/94.  

 Herudover foreslås det, at bestemmelsen i § 57 om oprettelse af et  

 folkeskoleråd, der skal afløse Folkeskolens Udviklingsråd, træder i kraft  

 hurtigst muligt.
 Som følge af den ændrede tilrettelæggelse af undervisningen, som vil blive  

 afspejlet i de nye prøver, foreslås det som stk. 3, at prøver i henhold til  

 denne lov i de obligatoriske fag og i tilbudsfagene og valgfagene tysk og  

 fransk træder i kraft for de elever, der begynder på 8. klassetrin i  

 skoleåret 1994/95 eller senere, og som indstiller sig til prøve ved  

 skoleårets afslutning i 1995/96 eller senere.
 Som stk. 4 foreslås det, at bestemmelsen i § 13, stk. 5, om den  

 obligatoriske projektopgave træder i kraft med virkning fra skoleåret  

 1996/97.
Undervisningsministeren vil allerede i efteråret 1993 udarbejde  

 informationsmateriale til brug for skoler, der måtte ønske at iværksætte  

 projektopgaver.
Materialet vil også indeholde en beskrivelse af mulige rammer  

 for disse projektopgaver.
Skoler, der ønsker det, vil allerede i foråret 1994  

 kunne arbejde med projektopgaver, og elever, der udarbejder disse, kan vælge  

 at få en eventuel bedømmelse påført afgangsbeviset.
Hvis bedømmelsen ønskes  

 påført afgangsbeviset, udstedt i sommeren 1994, skal  

 Undervisningsministeriets godkendelse hertil foreligge.  

 Undervisningsministeriet vil løbende følge arbejdet med projektopgaver.
Til § 59 Bestemmelsen er en videreførelse af den gældende lovs § 49, stk. 1 og 3,  

 hvorefter reglerne i § 6 i lovbekendtgørelse nr. 172 af 8. maj 1972 fortsat  

 finder anvendelse på de eksisterende skoleforbund.
Nye skoleforbund vil  

 fortsat ikke kunne oprettes.
Til § 60 Som stk. 2 foreslås det, at de elever, der begynder på 9. og 10.  

 klassetrin i skoleåret 1994/95, kan indstille sig til afgangsprøve i henhold  

 til den gældende lov efter 9. henholdsvis 10. klassetrin i skoleåret 1994/95  

 og i skoleåret 1995/96. Samtidig foreslås det, at ministeren i øvrigt kan  

 fastsætte overgangsregler for, på hvilket tidspunkt projektopgaven og de  

 nævnte prøver kan træde i kraft for andre, herunder fx privatister, jf. § 14,  

 stk. 7.
Bilag 1 Forslag til ny vejledende timefordeling på 1.-9. kl. i henhold til § 5 (**) For elever, der ikke vælger tysk på 8.-9. klassetrin, øges antallet  

 af valgfagstimer tilsvarende.
