Fremsat den 15. december 1999 af miljø-  

 og energiministeren (Svend Auken) Forslag til Lov om ændring af lov om beskyttelse af  

 havmiljøet og lov om sikkerhed til søs (Administrative bøder for ulovlig udtømning  

 af olie, manglende eller mangelfuld førelse af olie-, last- og  

 affaldsjournal, administrativ tilbageholdelse og skærpede  

 bøder) § 1 I lov nr. 476 af 30. juni 1993 om beskyttelse af havmiljøet som  

 ændret bl.a. ved lov nr. 317 af 3. juni 1998 og senest ved lov nr. 902  

 af 16. december 1998 foretages følgende ændringer:
 1. § 45, stk. 3, ophæves.
 2. I § 59 indsættes efter stk. 1 som nyt  

 stykke:
» Stk. 2 bliver herefter stk. 3.
 3. I § 61, stk. 1, ændres »§ 59, stk. 2« til: »§ 59, stk. 3«.
 4. I § 61 indsættes som stk. 2:
» 5. I § 63, stk. 1, indsættes som 2. pkt.:
» 6. I § 63 indsættes som stk. 3:
» 7. Efter § 63 indsættes:
» Stk. 2.  Retsplejelovens regler om krav til indholdet af  

 et anklageskrift og om, at en sigtet ikke er forpligtet til at udtale sig,  

 finder tilsvarende anvendelse på bødeforelæg.
 Stk. 3. Vedtager den, der har begået  

 overtrædelsen, bøden, bortfalder videre forfølgning.
§ 63 b.
Skibe kan i sager om udtømning af olie i  

 strid med § 11, stk. 1, eller regler udstedt i medfør af § 11, stk. 3,  

 tilbageholdes af politiet, forsvarsministeren eller den, ministeren  

 bemyndiger dertil.
Stk. 2. Tilbageholdelse kan ske, hvis det er  

 nødvendigt for at sikre et krav på betaling af bøde,  

 sagsomkostninger eller konfiskation, herunder værdikonfiskation, dog  

 kun indtil de nævnte beløb er betalt, eller der er stillet  

 sikkerhed herfor.
Sker dette ikke inden for 2 måneder efter sagens  

 endelige afgørelse, kan der søges fyldestgørelse i  

 skibet.
Tilbageholdelse kan dog ikke ske, hvis den, der havde rådighed  

 over skibet, da olieudtømningen fandt sted, var uberettiget i  

 besiddelse af skibet.
 Stk. 3. Forsvarsministeren eller den, ministeren  

 bemyndiger dertil, kan endvidere tilbageholde dokumenter, papirer og andre  

 beviser af lignende karakter.
Stk.4. Ved iværksættelse af tilbageholdelse finder  

 retsplejelovens kapitel 74 om beslaglæggelse anvendelse med de  

 ændringer, der følger af stk. 1-3.« § 2 I lov nr. 900 af 16. december 1998 om sikkerhed til søs foretages  

 følgende ændringer:
 1. I § 3, nr. 2, ændres »skibsjournaler og -planer«  

 til: »skibsplaner«.
 2. I § 3 indsættes efter nr. 2 som nyt nr.:
» Nr. 3-8 bliver herefter nr. 4-9.
 3. Efter § 31 indsættes:
» Stk. 2. Retsplejelovens regler om krav til indholdet af  

 et anklageskrift og om, at en sigtet ikke er forpligtet til at udtale sig,  

 finder tilsvarende anvendelse på bødeforelæg.
 Stk. 3. Vedtager den, der har begået  

 lovovertrædelsen, bøden, bortfalder videre  

 forfølgning.«.
»§ 31 b.
Når der på et skib er sket  

 overtrædelse af bestemmelser udstedt i medfør af § 3, nr. 3, kan  

  det tilbageholdes af politiet eller Søfartsstyrelsen.
Stk. 2.Tilbageholdelse kan ske, hvis det er  

 nødvendigt for at sikre et krav på betaling af bøde og  

 sagsomkostninger, dog kun indtil de nævnte beløb er betalt,  

 eller der er stillet sikkerhed herfor.
Sker dette ikke inden for 2  

 måneder efter sagens endelige afgørelse, kan der søges  

 fyldestgørelse i skibet.
Tilbageholdelse kan dog ikke ske, hvis den,  

 der havde rådighed over skibet, var uberettiget i besiddelse af  

 skibet.
Stk. 3. Ved iværksættelse af tilbageholdelse  

 i henhold til stk. 1 finder retsplejelovens kapitel 74 om  

 beslaglæggelse anvendelse med de ændringer, der følger af  

 stk. 1 og 2. « § 3 Loven træder i kraft den 1. juli 2000.
§ 4 Loven gælder ikke for Færøerne og Grønland, men  

 kan ved kongelig anordning sættes i kraft for disse landsdele med de  

 ændringer, der følger af de særlige færøske  

 eller grønlandske forhold.
Bemærkninger til lovforslaget Almindelige bemærkninger 1. Baggrunden for lovforslaget Foranlediget af en generelt voksende erkendelse af behovet  

 for styrkede håndhævelsesmuligheder overfor olieforurening fra  

 skibe nedsatte miljø- og energiministeren i forsommeren 1998 en  

 arbejdsgruppe med repræsentanter fra Forsvarsministeriet,  

 Justitsministeriet, Miljøstyrelsen, Rigsadvokaten, Rigspolitiet,  

 Foreningen af Politimestre i Danmark, Søfartsstyrelsen og  

 Udenrigsministeriet, som skulle vurdere såvel mulighederne for  

 indførelse af administrative bøder som komme med forslag til en  

 konkret lovregulering på området..
Den 26. juni 1998 afgav Folketingets Miljø- og  

 Planlægningsudvalg en beretning om olieforureningen i de danske  

 farvande.
Af beretningen, som har dannet grundlag for arbejdsgruppens  

 arbejde, fremgår bl.a. følgende om administrative bøder:  

»Der er i udvalget  

 og Planlægningsudvalget] enighed om at støtte  

 undersøgelsen af muligheden for at indføre administrative  

 bøder i forbindelse med ulovlige olieudledninger til søs samt  

 ved manglende eller mangelfulde olie-, last- og affaldsjournaler.
Et  

 mindretal (Socialdemokratiets, Socialistisk Folkepartis, Det Radikale  

 Venstres og Enhedslistens medlemmer af udvalget) ønsker, at niveauet  

 for de administrative bøder fastsættes på et niveau, som  

 svarer til det tyske.
Udvalget opfordrer til, at der nedsættes en  

 lovforberedende arbejdsgruppe med deltagelse af Miljø- og  

 Energiministeriet og Justitsministeriet, der skal fremkomme med konkrete  

 løsningsforslag til en sikring af, at olieforurening i de danske  

 farvande bliver håndhævet strafferetligt, og at de  

 pågældende bliver draget effektivt til ansvar.
Et flertal  

 (Socialdemokratiets, Socialistisk Folkepartis, Det Radikale Venstres,  

 Enhedslistens og Kristeligt Folkepartis medlemmer af udvalget) mener, at  

 arbejdet bør resultere i en ændring af  

 havmiljølovgivningen, så det bliver muligt at opkræve  

 administrative bøder.
Udvalget støtter miljø- og  

 energiministerens undersøgelse af muligheden for at indføre  

 øvrige sanktioner i tillæg til bødestraffen.«.
Med hensyn til domstolenes bødestørrelse er  

 følgende angivet i beretningen: »Udvalget mener, at det hidtidige niveau for  

 bøder, med en bødestørrelse på 2000 kr. til 5000  

 kr. for overtrædelsen af havmiljøloven, er alt for lavt.  

 Udvalget ønsker, at bødestørrelsen hæves  

 væsentligt.
Udvalget pålægger regeringen at  

 iværksætte de nødvendige initiativer til at sikre dette  

 inden udgangen af folketingsåret 1998-99. Et mindretal (Venstres, Det  

 Konservative Folkepartis og Dansk Folkepartis medlemmer af udvalget) ser  

 hellere at, domstolenes bødeniveau bliver hævet, fremfor at der  

 indføres administrative bøder.«.
Ved lov nr. 900 af 16. december 1998 om sikkerhed til  

 søs og lov nr. 902 af 16. december 1998 om ændring af  

 sømandsloven, lov om skibes besætning og lov om beskyttelse af  

 havmiljøet blev reglerne om skibes olie-, last, og affaldsjournaler  

 overført fra Miljø- og energiministeriet til  

 Erhvervsministeriet som led i regeringens regelforenklingsprogram.
De to love  

 trådte i kraft den 1. marts 1999. Søfartsstyrelsen havde indtil  

 da på Miljøstyrelsens vegne udført kontrollen på  

 skibene med førelse af journalerne.
Regelfastsættelsen,  

 anmeldelse til politiet for overtrædelse af reglerne og den  

 øvrige administration af reglerne havde indtil 1. marts 1999  

 været varetaget af Miljøstyrelsen.
 Arbejdsgruppen afsluttede sit arbejde i efteråret  

 1999 med "Rapport om mulighederne for at indføre administrative  

 bøder i forbindelse med ulovlig olieudledning samt ved manglende eller  

 mangelfulde olie-, last- og affaldsjournaler". Lovforslaget er i  

 overensstemmelse med arbejdsgruppens indstillinger.
 Ved kongelig resolution af 11. juni 1999 er  

 ressortansvaret for den statslige maritime miljøovervågning og  

 håndhævelse og forureningsbekæmpelse til søs  

 overført fra miljø- og energiministeren til forsvarsministeren  

 fra den 1. januar 2000. Dette vil bl.a. medføre, at  

 Forsvarsministeriet fremover vil være den myndighed, som er ansvarlig  

 for håndhævelsen af havmiljølovens bestemmelser om  

 udtømning af olie fra skibe.
2. Hovedelementer i lovforslaget Der er en tæt sammenhæng mellem  

 havmiljølovens regler om forebyggelse og forfølgelse af ulovlig  

 olieudtømning og bestemmelserne om førelse af oliejournaler,  

 som er indeholdt i lov om sikkerhed til søs.
På denne baggrund  

 og i overensstemmelse med arbejdsgruppens indstillinger omfatter lovforslaget  

 således begge regelsæt.
Lovforslaget omfatter for begge de nævnte love  

 forslag om administrative bøder, tilbageholdelsesadgang og vejledende  

 bødeniveauer.
Lovforslaget er i overensstemmelse med arbejdsgruppens  

 indstillinger.
De nævnte beføjelser kan alene anvendes under  

 hensyntagen til Danmarks internationale forpligtelser.
Det skal her  

 bemærkes, at Danmark endnu ikke har ratificeret FN s Havretskonvention,  

 (der blev vedtaget i 1982, og som trådte i kraft den 16. november  

 1994),  men har på sædvaneretligt grundlag anvendt og  

 implementeret de fleste miljørelaterede rammebestemmelser, navnlig ved  

 oprettelse af en eksklusiv økonomisk zone i 1996 og  

 håndhævelse af miljøforskrifter i denne zone i  

 overensstemmelse med de i konventionen afspejlede folkeretlige regler.  

 Arbejdsgruppens rapport indeholder en nærmere gennemgang af disse  

 regler.
 Lovforslaget vedrørende havmiljøloven  

 omfatter ikke kun skibe, men også luftfartøjer og platforme, jf.  

 havmiljølovens § 2.
 Den administrative mulighed for at tilbageholde skibe  

 kombineret med muligheden for at pålægge en administrativ  

 bøde og forslaget om at hæve det eksisterende bødeniveau  

 væsentligt vurderes samlet set som en betydelig styrkelse af  

  håndhævelsesinstrumenterne til bekæmpelse af  

 olieforureningen fra skibe.
 Udformningen af lovforslagets bestemmelser om  

 administrative bøder og administrativ tilbageholdelse ved  

 overtrædelse af havmiljøloven og lov om sikkerhed til søs  

 er inspireret af tilsvarende bestemmelser i lov nr. 281 af 12. maj 1999 om  

 fiskeri og lov nr. 472 af 2. juli 1998 om jordbrugets anvendelse af  

 gødning og om plantedække.
2.1 Tilsyn Det almindelige tilsyn med overholdelsen af  

 havmiljølovens regler om udtømning af olie i havet varetages i  

 dag af Miljøstyrelsen i samarbejde med bl.a.
Søværnets  

 Operative Kommando, som foretager vurderingen af omfanget af en  

 olieforurening, opsamler olieprøver til analyse og forestår  

 kontakten til skibets kaptajn, samt Danmarks Miljøundersøgelser  

 (DMU), som analyserer indsamlede olieprøver.
Søfartsstyrelsen  

 bistår miljømyndighederne i deres tilsynsopgaver.
Tilsynet  

 udøves bl.a. med hjemmel i havmiljølovens § 45, stk. 2,  

 hvorefter tilsynsmyndigheden og politiet uden retskendelse har adgang til  

 skibet, herunder til skibets papirer, med henblik på at udøve  

 tilsynsbeføjelsen og udtage prøver for at påse  

 overholdelsen af loven.
Den gældende havmiljølov indeholder i § 45,  

 stk. 3 en bestemmelse, hvorefter tilsynsbeføjelserne under  

 nærmere angivne omstændigheder kun kan udøves, når  

 der foreligger begrundet mistanke om en lovovertrædelse.
Denne  

 formulering kan give anledning til betænkeligheder.
Lovbestemmelsen  

 omfatter efter sin ordlyd også - og måske især -  

 efterforskning med henblik på strafferetlig forfølgning.
Det  

 generelle princip er, at egentlig strafferetlig efterforskning foretages af  

 politiet i overensstemmelse med retsplejelovens regler.
I overensstemmelse  

 med arbejdsgruppens indstilling foreslås bestemmelsen derfor  

 ophævet, jf. lovforslagets § 1, nr. 1.
Som led i tilsynet efter lov om sikkerhed til søs,  

 jf. lovens kapitel 6, udøver Søfartsstyrelsen kontrol med  

 danske skibes bygning, udstyr og drift, herunder skibenes tekniske  

 indretninger mv. til beskyttelse af havet imod forurening.  

 Søfartsstyrelsen udfører også stikprøvekontrol af  

 udenlandske skibe, som anløber dansk havn.
Dette sker som led i det  

 såkaldte havnestatssamarbejde, men på en væsentlig mere  

 summarisk måde, end ved flagstatskontrol, jf. herom nedenfor.
Hovedsigtet med tilsynet efter lov om sikkerhed til  

 søs er, at kun de skibe, som er i forsvarlig stand, skal have lov til  

 at sejle.
Skibe, som ikke er i forsvarlig stand skal tilbageholdes, hvorved  

 erhvervsvirksomheden i realiteten standses med betydeligt økonomisk  

 tab til følge.
Dette har en sådan præventiv effekt, at der  

 inden for lovens område kun i mindre omfang er behov for strafferetlig  

 forfølgning.
Danmark har siden begyndelsen af 1980 erne deltaget i det  

 internationale samarbejde om havnestatskontrol af udenlandske skibe.
Dette  

 samarbejde er organiseret under Paris Mou (PARIS MEMORANDUM OF UNDERSTANDING  

 ON PORT STATE CONTROL), hvilket betyder, at 25 % af de udenlandske skibe, som  

 anløber en deltagerstats havne, skal kontrolleres.
Kriterier for,  

 hvilke skibe der skal underkastes kontrol, og fremgangsmåden i  

 forbindelse med kontrollens udførelse, herunder dokumentgangen mv. er  

 fastsat i Paris Mou samarbejdsaftalen og en række konventioner.  

 Rådets direktiv 95/21/EF af 19. juni 1995 om håndhævelse  

 over for skibe, der anløber Fællesskabets havne og sejler i  

 farvande under fællesskabernes jurisdiktion, af internationale  

 standarder for skibes sikkerhed, for forureningsforebyggelse samt leve- og  

 arbejdsvilkår om bord, som ændret senest ved Kommissionens  

 direktiv 98/42/EF af 19. juni 1998, har gjort bestemmelserne i  

 samarbejdsaftalen bindende for EU-medlemslandene.
Det drejer sig også  

 om procedurerne i forbindelse med kontrol og eventuel tilbageholdelse samt  

 kvalifikationskrav til de personer, der må udføre  

 kontrollen.
Udenlandske skibe, der ikke lever op til de internationale  

 konventioners standard, tilbageholdes, såfremt fejlene indebærer  

 fare for sikkerheden eller fare for forurening.
Skibe, som mangler  

 foreskrevne certifikater, tilbageholdes ligeledes.
Når der konstateres fejl, indberettes disse til den  

 database, der er oprettet som led i samarbejdet om havnestatskontrol.
Paris  

 Mou ets regler om udvælgelse af skibe indebærer, at skibe, som  

 tidligere har fået konstateret fejl, samt skibe fra de flagstater, hvor  

 der ofte er konstateret fejl, bliver kontrolleret hyppigt.
Kontrollen omfatter som udgangspunkt alene, om foreskrevne  

 certifikater og dokumenter er til stede og gyldige, samt om skibets generelle  

 tilstand er tilfredsstillende.
Hvis dette ikke er tilfældet,  

 følger det af samarbejdsaftalen og EU-direktivet, at  

 søfartsmyndighederne skal foretage en mere detaljeret inspektion, der  

 kan omfatte såvel skibets konstruktion og udrustning som operationelle  

 forhold.
 Kontrollen gennemføres, mens skibene er i havn.  

 Søfartsstyrelsens tidsforbrug i forbindelse med kontrol om bord  

 på de enkelte skibe er, når bortses fra transporttid til havnen,  

 i almindelighed i størrelsesordenen ca. 2 - 3 timer for skibe, der  

 ikke har fejl, som kan begrunde en tilbageholdelse.
Skibe, som passerer danske farvande uden at gå i  

 havn, omfattes ikke af havnestatskontrollen.
Da en række af de  

 omkringliggende lande er med i samarbejdet, vil en stor del af disse skibe  

 dog blive kontrolleret i de andre lande.
Kontrol af journalerne indgår som led i  

 havnestatskontrollen.
Denne omfatter imidlertid kun en kontrol af, hvorvidt  

 de helt formelle bestemmelser om journalernes førelse er  

 overholdt.
Er der en begrundet mistanke om, at skibet har forurenet,  

 skal der i henhold til EU-direktivet foretages en udvidet inspektion.
Denne  

 inspektion omfatter bl.a. en grundig gennemgang af journalerne, ligesom  

 mængden af olie og olieaffald mv. om bord sammenholdes med  

 oplysningerne i journalerne.
Den del af inspektionen, der sker med henblik  

 på at kontrollere, om skibet har udledt olie, foretages inden for  

 rammerne af havmiljøloven.
Søfartsstyrelsen yder bistand til  

 den praktiske gennemførelse af kontrollen.
De nærmere detaljer  

 omkring myndighedernes samarbejde vil blive fastlagt i en samarbejdsaftale  

 mellem Forsvaret, politiet og Søfartsstyrelsen.
Den del af  

 inspektionen, som vedrører skibets udstyr og udrustning m.v. foretages  

 af Søfartsstyrelsen inden for rammerne af lov om sikkerhed til  

 søs.
Det internationale samarbejde om havnestatskontrollen, som  

 foretages i medfør af lov om sikkerhed til søs, sigter ikke  

 imod strafferetlig forfølgning af overtrædelser.
De oplysninger  

 og det dokumentationsmateriale, som tilvejebringes i forbindelse med  

 kontrollen, vil således i almindelighed ikke være  

 tilstrækkeligt til, at der kan gennemføres en straffesag.
2.2. Administrative bøder 2.2.1 Gældende ret Som ansvarlig for håndhævelsen af  

 havmiljøloven tager Miljøstyrelsen stilling til, om der er  

 grundlag for, at en sag om et skibs udtømning af olie i havet skal  

 anmeldes til politiet.
Denne vurdering indebærer bl.a. stillingtagen  

 til, om bevisgrundlaget er tilstrækkeligt til at dokumentere, at et  

 givent skib har udtømt olie ulovligt, herunder om der bør  

 fremskaffes yderligere bevismateriale eventuelt gennem udenlandske  

 myndigheder.
Styrelsen vurderer i den forbindelse, om overtrædelsen  

 må anses for at være begået forsætligt eller ved  

 uagtsomhed.
Endelig overvejer og anbefaler Miljøstyrelsen  

 anklagemyndigheden en bødestørrelse.
Herefter sendes sagen til  

 politiet, som gennemgår sagen påny og tager stilling til, om der  

 er grundlag for at rejse tiltale.
Anklagemyndighedens vurdering heraf  

 foregår ofte i tæt samarbejde med Miljøstyrelsen, da  

 politiet/anklagemyndigheden ikke altid umiddelbart er i besiddelse af den  

 miljøfaglige ekspertise, som er nødvendig for at kunne  

 bedømme olieforureningssager.
Det samarbejde, der således finder sted mellem  

 tilsynsmyndigheden/særmyndigheden og politiet, er sædvanlig ved  

 særlovsovertrædelser.
Samarbejdet indebærer, at en sag,  

 før den bliver indbragt for retten, i princippet bliver vurderet  

 mindst 2 gange, først af tilsynsmyndigheden og derefter af  

 politiet/an-klagemyndigheden.
Det er herefter anklagemyndigheden, som  

 vurderer, om der skal rejses tiltale.
Det følger af retsplejelovens §  

 931, at sagen kan afgøres uden retslig forfølgning,  

 såfremt den sigtede erkender sig skyldig i overtrædelsen og  

 erklærer sig rede til at betale en i anklagemyndighedens  

 tilkendegivelse angivet bøde (et såkaldt  

 bødeforelæg). I modsat fald overgår sagen til retslig  

 behandling.
2.2.2 Arbejdsgruppens indstilling Arbejdsgruppen har antaget, at sagsbehandlingen, når  

 der er mulighed for at afslutte sagen med administrative bøder, vil  

 kunne afsluttes hurtigere, allerede fordi sagen ikke skal vurderes af flere  

 myndigheder.
Arbejdsgruppen har på denne baggrund indstillet, at der i  

 havmiljøloven skabes hjemmel til at vedtage administrative  

 bøder for ulovlig udtømning af olie i havet og til  

 administrativt at kunne vedtage konfiskation af det udbytte (den besparelse),  

 som den pågældende har haft ved overtrædelsen.
Fordelene  

 ved denne mere enkle sagsbehandling opnås dog alene, hvis den  

 pågældende erkender sig skyldig.
Sker dette ikke, må sagen  

 behandles på traditionel vis af politiet/anklagemyndigheden og  

 domstolene.
Arbejdsgruppen har anført, at det ud fra den  

 praksis, som findes for overtrædelser af havmiljøloven (3  

 bødeforelæg i 1992 - 1996) er vanskeligt at vurdere, hvorvidt en  

 adgang til administrativt at vedtage bødeforelæg efter  

 principperne i retsplejelovens § 931, vil bevirke en stigning i antallet af  

 sager om ulovlig olieudledning, som vil kunne afsluttes med betaling af en  

 bøde.
Det er Miljøstyrelsens erfaring, at man ofte nægter  

 at have overtrådt lovgivningen, og er dette fortsat tendensen på  

 området, vil der ikke blive vedtaget mange administrative  

 bødeforelæg efter havmiljøloven, og sagerne vil i de  

 fleste tilfælde som i dag skulle afgøres af en domstol.
Det er  

 naturligvis en forudsætning - som hidtil - at der er bevis for  

 overtrædelsen.
Kravene til bevis og de praktiske muligheder for  

 bevissikring vil være uændrede med indførelsen af en  

 mulighed for administrative bøder.
I sager om overtrædelse af havmiljølovens  

 bestemmelser om olieudtømning er forholdet ofte det, at det skib, der  

 har udtømt olie, alene befinder sig i dansk havn i kort tid.
Der er  

 også situationer, hvor overtrædelsen sker til søs, og hvor  

 skibet slet ikke har planer om at anløbe en dansk havn.
Disse omstændigheder besværliggør for  

 det første muligheden for at få sagerne oplyst  

 tilstrækkeligt (bevissikring). Herudover vanskeliggøres  

 inddrivelsen af bødekrav, hvis det selskab, der har vedtaget  

 bøden, ikke har forretningssted i Danmark, og der ikke er stillet  

 sikkerhed for bødekravet.
Endelig skal sagerne - henset til de  

 begrænsninger, som for eksempel reglerne om uskadelig passage, der  

 følger af artikel 19 i FN´s Havretskonvention - afgøres med en  

 vis hurtighed.
Da den fornødne ekspertise skal være til  

 rådighed hurtigt i de situationer, hvor skibet vil forlade Danmark  

 inden for kort tid, vil et administrativt system med een instans alt andet  

 lige kunne behandle sagerne hurtigere, end hvis sagen skal vurderes af  

 både særmyndighed og politi, før der kan gribes ind.
 Arbejdsgruppen har endvidere indstillet, at der i lov om  

 sikkerhed til søs skabes hjemmel til at vedtage administrative  

 bødeforelæg vedrørende skibe med manglende eller  

 mangelfuld førelse af olie-, last- eller affaldsjournaler.
Endelig har arbejdsgruppen indstillet, at  

 virksomhedsansvaret - i overensstemmelse med Rigsadvokatens meddelelse nr.  

 5/1999 om valg af ansvarssubjekt i sager om virksomhedsansvar - bør  

 være det primære ved overtrædelser af havmiljølovens  

 bestemmelser om olieudledning og bestemmelserne om journalføring i lov  

 om sikkerhed til søs, således som det også er  

 sædvanligt inden for miljøbeskyttelsesloven.
Strafansvar over  

 for en kaptajn m.v. (udover for selskabet) kan dog bl.a. komme på tale,  

 hvis kaptajnen har handlet forsætligt eller udvist grov uagtsomhed.
2.2.3 Lovforslaget Lovforslaget indebærer, at der i  

havmiljøloven skabes hjemmel til, at forsvarsministeren eller  

 den, han bemyndiger dertil, kan afslutte en sag om ulovlig udtømning  

 af olie i havet med en bøde efter principperne i retsplejelovens § 931  

 om politiets bødeforelæg, jf. den foreslåede bestemmelse i  

 § 1, nr. 7. Betingelserne for at kunne vedtage en administrativ bøde i  

 henhold til lovforslaget er, at den pågældende erkender sig  

 skyldig i overtrædelsen og erklærer sig indforstået med, at  

 sagen afgøres administrativt med betaling af en angivet bøde.  

 På samme måde kan krav om konfiskation vedtages uden retslig  

 forfølgning.
Tilsvarende skabes der i lov om sikkerhed til  

 søs hjemmel for Søfartsstyrelsen til at afslutte en sag med en  

 administrativ bøde ved overtrædelse af bestemmelserne om olie-,  

 last og affaldsjournaler.
Konfiskation vil derimod ikke være aktuelt  

 ved overtrædelser af journalbestemmelserne.
Der henvises til den  

 foreslåede bestemmelse i § 2, nr. 3. Strafforfølgning vil blive  

 koncentreret til væsentlige overtrædelser af bestemmelserne om  

 journalføring.
Væsentlige overtrædelser omfatter f.eks.  

 tilfælde, hvor journalerne ikke er blevet ført gennem nogen tid,  

 eller hvor der ikke i journalerne er indført væsentlige  

 mængder olieaffald.
Overtrædelser af undskyldelig karakter og  

 helt formelle overtrædelser, f.eks. glemt underskrift, fejl i  

 kodeangivelserne eller tilfælde, hvor indførelserne ikke er  

 foretaget i kronologisk orden, vil som hidtil blive påtalt og  

 indberettet til den database, som er oprettet som led i samarbejdet om  

 havnestatskontrol.
Strafforfølgning i disse sager står ikke  

 mål med de ressourcer, der skal anvendes hertil.
Søfartsstyrelsen har forholdsvis gode erfaringer  

 med oversendelse af sager til andre landes søfartsmyn-digheder,  

 når der er tale om enkelte sager, som er veldokumenterede, og som ikke  

 kræver omfattende bevisførelse.
Sager om overtrædelse af  

 journalbestemmelserne vil derfor blive oversendt til flagstaten i de  

 tilfælde, hvor Søfartsstyrelsen har erfaring med, at de  

 pågældende flagstater vil efterkomme en anmodning om selv at  

 foretage retsforfølgning.
Der er i dag såvel i havmiljølovens § 62 som  

 i § 32, stk. 5, i lov om sikkerhed til søs bestemmelser om  

 virksomhedsansvar.
I bemærkningerne til § 1, nr. 7, og § 2, nr. 1 og 2,  

 er det præciseret, at dette ansvar skal være det primære.
I  

 lov om sikkerhed til søs er det endvidere fundet hensigtsmæssig  

 at udskille reguleringen af journalerne til særskilte bestemmelser,  

 bl.a. fordi anvendelse af virksomhedsansvar afviger fra, hvad der i  

 øvrigt følges efter loven ved overtrædelser, der  

 begås om bord på skibene.
Der henvises herom til de  

 foreslåede bestemmelser i § 2, nr. 1 og 2.
2.3 Administrativ ransagning og tilbageholdelse 2.3.1 Gældende ret Ransagning - herunder udtagning af olieprøver  

 på skibe - som led i efterforskning med henblik på strafferetlig  

 forfølgning foretages af Søværnet i medfør af  

 Anordning nr. 513 af 2. oktober 1940 angående politimyndighed for  

 Søværnets Skibe og Luftfartøjer, såfremt skibet  

 befinder sig i dansk territorialt farvand.
Hvis et skib må antages at  

 forlade en havn, inden politiet kan komme til stede, vil
tilsynsmyndigheden efter havmiljøloven i øvrigt kunne  

 foretage en foreløbig beslaglæggelse af skibet med henblik at  

 sikre beviserne, jf. retsplejelovens § 807 a, forudsat skibet med rimelig  

 grund er mistænkt for ulovlig olieudtømning.
Sagen skal i  

 så fald snarest muligt overgives til politiet.
Bortset fra disse tilfælde er det efter  

 retsplejelovens regler politiet, som træffer beslutning om  

 iværksættelse af foreløbige straffeprocessuelle  

 tvangsmidler (ransagning, beslaglæggelse m.v.). Udtagning af  

 olieprøver fra skibets tanke som led i strafferetlig  

 forfølgning efter havmiljøloven vil være omfattet af  

 reglerne i retsplejelovens kapitel 73 om ransagning.
Det antages, at  

 ransagning af et skib, som politiet foretager, når der er mistanke om  

 f.eks. en overtrædelse af havmiljølovens regler om skibes  

 olieudtømning, vil være omfattet af retsplejelovens regler om  

 ransagning af "boliger og andre husrum". Afgørelse om  

 ransagning af et skib kræver som udgangspunkt retskendelse.  

 Såfremt ransagningen er rettet imod et skib, som en mistænkt har  

 rådighed over, og denne meddeler samtykke til, at ransagningen  

 foretages, kan beslutning om ransagning dog træffes af politiet.
 Ransagning kræver retskendelse, medmindre  

 øjemedet forspildes, hvis retskendelse skulle afventes, jf.  

 retsplejelovens § 796, stk. 3.
Retsplejelovens kapitel 74 indeholder regler om  

 beslaglæggelse, der sker med henblik på strafferetlig  

 forfølgning.
Hvis der er grund til at antage, at en genstand, som den  

 mistænkte råder over , f.eks. en oliejournal,  kan tjene  

 som bevis, vil politiet kunne beslaglægge denne.
At en genstand kan  

 tjene som bevis, indebærer ikke blot, at den kan tænkes at skulle  

 indgå som en del af anklagemyndighedens bevisførelse i retten,  

 men også at den (kun) skal anvendes til oplysning af sagen i  

 forbindelse med politiets efterforskning.
Retsplejeloven indeholder som  

 nævnt ovenfor endvidere regler om, at andre end politiet, f.eks.  

 tilsynsmyndighederne, har adgang til at foretage (foreløbig)  

 beslaglæggelse.
Efter retsplejelovens regler er det en betingelse for  

 beslaglæggelse af gods til sikkerhed for det offentliges krav på  

 sagsomkostninger, krav på værdikonfiskation, bødekrav  

 eller forurettedes krav på erstatning i sagen, at den mistænkte  

ejer godset.
Den mistænkte vil i sager om f.eks.  

 olieudtømning ofte være enten kaptajnen eller det selskab, der  

 råder over skibet.
Imidlertid ejer kaptajnen sjældent skibet,  

 ligesom det selskab, som disponerer over skibet, ofte ikke er identisk med  

 det selskab, som ejer skibet, hvorfor skibet ikke vil kunne  

 beslaglægges til sikkerhed for bødekrav mv. efter  

 retsplejelovens regler.
 Beslaglæggelse kræver retskendelse, medmindre  

 øjemedet forspildes, hvis retskendelse skulle afventes, jf.  

 retsplejelovens § 806, stk. 3.
Efter havmiljølovens § 63, stk. 2, kan skibet,  

 efter dom er afsagt, tilbageholdes af tilsynsmyndigheden eller af politiet  

 på tilsynsmyndighedens vegne, indtil bøder og sagsomkostninger  

 er betalt, eller der er stillet sikkerhed herfor.
Lov om sikkerhed til  

 søs indeholder ingen tilsvarende regel.
2.3.2 Arbejdsgruppens indstillinger Arbejdsgruppen har indstillet, at der i  

 havmiljøloven skabes hjemmel til administrativt - også  

 før dom er afsagt eller bødeforelæg er vedtaget - at  

 træffe beslutning om at tilbageholde (beslaglægge) et skib, som  

 ulovligt har udtømt olie, hvis det er nødvendigt for at sikre  

 det offentliges krav på bøde, sagsomkostninger eller  

 konfiskation.
Det er vurderingen, at tilbageholdelsesinstrumentet vil  

 få stor betydning for en effektiv bekæmpelse af ulovlig  

 olieudtømning, fordi mulighederne for, at myndighederne kan få  

 sikkerhed for et fremtidigt bødekrav mv. forbedres.
Det bør  

 således ikke - i modsætning til retsplejelovens regler om  

 beslaglæggelse - være et krav, at det, som tilbageholdes, ejes af  

 den, som er strafferetligt ansvarlig for olieudtømningen.
 Endvidere har arbejdsgruppen indstillet, at der for  

 overtrædelse af reglerne om journalføring i lov om sikkerhed til  

 søs indføres en adgang til administrativ tilbageholdelse.  

 Konfiskation bliver ikke aktuel ved overtrædelser af  

 journalbestemmelserne, og arbejdsgruppen har derfor alene anbefalet en  

 tilbageholdelses-adgang til sikkerhed for det offentliges krav på  

 sagsomkostninger og bøder.
 Arbejdsgruppen har endelig peget på, at i det omfang  

 gældende ret ikke sikrer, at bevis i sager om udtømning af olie  

 kan sikres tilstrækkeligt effektivt - uanset om skibet befinder sig i  

 havn, på søterritoriet eller i den eksklusive økonomiske  

 zone - skal en sådan hjemmel tilvejebringes i havmiljøloven.
2.3.3 Lovforslaget Lovforslaget skaber i havmiljøloven hjemmel til, at  

 politiet, forsvarsministeren eller den, han bemyndiger dertil, ved ulovlige  

 olieudtømninger kan tilbageholde skibe, også før dom er  

 afsagt eller bødeforelæg vedtaget, hvis det er nødvendigt  

 for at sikre det offentliges krav på bøde, sagsomkostninger  

 eller konfiskation.
Denne tilbageholdelsesadgang vil i almindelighed kun  

 blive anvendt af forsvarsministeren over for skibe til søs.  

 Forsvarsministeren vil herudover helt undtagelsesvist kunne foretage en  

 tilbageholdelse af skibe i havn.
Der henvises herom til bemærkningerne  

 til § 1, nr. 7 (vedrørende havmiljølovens § 63 b, stk. 1).
Der skabes også i lov om sikkerhed til søs  

 hjemmel til, at der ved manglende eller mangelfuld førelse af olie-,  

 last- og affaldsjournaler kan ske tilbageholdelse af skibe, indtil der  

 stilles sikkerhed for bøder og sagsomkostninger.
Selve kontrollen med  

 journalerne finder sted, mens skibene er i havn som led i den kontrol, som  

 Søfartsstyrelsen i øvrigt foretager om bord på skibene.  

 Tilbageholdelsesadgangen efter lov om sikkerhed til søs sigter derfor  

 særligt på at blive anvendt overfor skibe i havn.
Der henvises i  

 øvrigt til bemærkningerne til § 2, nr. 3 (vedrørende § 31  

 b, stk. 1, i lov om sikkerhed til søs).
I de efterfølgende overvejelser efter afgivelse af  

 arbejdsgruppens rapport er Justits-, Forsvars-, samt Miljø- og  

 Energiministeriet nået frem til, at der vil være behov for en  

 hjemmel i havmiljøloven, som sikrer, at forsvarsministeren har hjemmel  

 til at foretage ransagning af skibe for at udtage olieprøver med  

 henblik på strafferetlig forfølgning.
Der henvises herom til  

 bemærkningerne til § 1, nr. 5 (vedrørende havmiljølovens  

 § 63, stk. 1). Overvejelserne har ligeledes resulteret i, at der  

 foreslås en bestemmelse, der giver forsvarsministeren hjemmel til at  

 tilbageholde dokumenter, papirer og andre beviser af lignende karakter.
Der  

 henvises herom til bemærkningerne til § 1, nr. 7 (vedrørende  

 havmiljølovens § 63 b, stk. 3).
2.4 Arbejdets organisering Den egentlige beslutning om at tilbageholde et skib,  

 udtage olieprøver (ransagning) og afslutte en sag med en administrativ  

 bøde i tilfælde af ulovlig udtømning af olie skal  

 træffes af en central statslig enhed, som placeres i  

 Forsvarsministeriet.
Baggrunden herfor er, at ansvaret for  

 håndhævelsen af reglerne om udtømning af olie  

 overføres fra Miljø- og Energiministeriet  

 (Miljøstyrelsen) til Forsvarsministeriet, som følge af Aftale  

 om forsvarets ordning 2000 - 2004. For at kunne tage stilling til sager,  

 herunder tilbageholde skibe, uanset hvad tid på døgnet en  

 olieforurening konstateres, foreslås den centrale, statslige enhed som  

 noget nyt døgnbemandet.
 Enheden skal være bemandet med juridisk ekspertise,  

 da behandlingen af sagerne kræver, at den person, som skal tage  

 stilling til, om der overhovedet er grundlag for et bødekrav, og om en  

 tilbageholdelse følgelig er nødvendig, har kendskab til  

 beviskravene og til sanktionsniveauet i disse sager.
En centralisering af sagsbehandlingen, der  

 indebærer, at hele sagen behandles af en og samme centrale enhed, vil  

 betyde, at der skabes mulighed for at opbygge en erfaring og ekspertise i  

 behandlingen af disse sager.
Den centrale enhed vil således være  

 involveret, fra forureningen konstateres og til et  

 håndhævelsesforløb i den forbindelse påbegyndes, til  

 sagen eventuelt afsluttes med et bødeforelæg.
Enheden kommer  

 dermed til at besidde en viden om samtlige de faktorer, der har betydning,  

 når der skal tages stilling til, om en sag skal opgives eller afsluttes  

 med et bødeforelæg.
Også på journalområdet efter lov om  

 sikkerhed til søs er det forudsat, at tilbageholdelsesadgang og  

 bødeforelæg administreres af personer med juridisk ekspertise og  

 kendskab til beviskrav m.v.
Disse beføjelser, der i lovforslaget  

 foreslås henlagt til Søfartsstyrelsen, kan efter lovens § 17,  

 stk. 5, henlægges til andre offentlige myndigheder efter forhandling  

 med vedkommende minister.
2.5 Skærpelse af bødeniveauet 2.5.1 Eksisterende praksis Der findes ingen domspraksis for overtrædelse af  

 hverken havmiljølovens regler om ulovlige olieudtømninger eller  

 for reglerne i lov om sikkerhed til søs om manglende eller mangelfulde  

 olie-, last- eller affaldsjournaler.
 For så vidt angår ulovlige  

 olieudtømninger har der i perioden 1992 - 1996 været  

 pålagt straf i tre sager, der alle har været afgjort ved  

 politiets bødeforelæg i henhold til retsplejelovens regler.  

 Bødeniveauet har ligget på 3.000 - 5.000 kr.
Politiet har i ét tilfælde udstedt et  

 bødeforelæg på 3.000 kr. for mangelfuld førelse af  

 oliejournal.
Den pågældende sag vedrørte mangelfulde  

 oplysninger om ca. 20 kubikmeter olieaffald.
2.5.2 Arbejdsgruppens indstillinger og lovforslagets indhold Folketingets Miljø- og Planlægningsudvalg har  

 i beretning om olieforureningen i de danske farvande afgivet den 26. juni  

 1998 tilsvarende tilkendegivet, "at det hidtidige niveau for  

 bøder, med en bødestørrelse på 2000 kr. til 5000  

 kr. for overtrædelse af havmiljøloven, er alt for lavt.
Udvalget  

 ønsker, at bødestørrelsen hæves  

 væsentligt....." Arbejdsgruppen har peget på, at der ved  

 fastsættelsen af bødens størrelse bør tages  

 højde for den belastning af miljøet, som den konkrete  

 olieudledning har indebåret, samt den besparelse, der er opnået  

 ved ikke at anløbe en havn og dér benytte havnens  

 modtageanlæg.
Arbejdsgruppen har i den forbindelse bemærket, at  

 forurening med olie på havet kan true havmiljøet, og  

 økologisk vigtige områder kan tage skade, fiskebestande og  

 fugleliv kan påvirkes, og strandområder kan blive forurenet.
Der  

 er generelt en højere risiko for, at der sker en større  

 forurening af havet, jo mere olie, der udledes.
Arbejdsgruppen har herefter på havmiljølovens  

 område peget på et vejledende bødeniveau på 25.000  

 kr. for olieudledninger på ca. 500 liter, 50.000 kr. for  

 olieudledninger på ca. 1.000 l, og 100.000 kr. for udledning på  

 ca. 10.000 l.
Ved olieudledninger uden for de angivne positioner anbefales  

 bøden fastsat forholdsmæssigt i forhold til den udledte  

 mængde olie til et passende rundt beløb, dog - bortset fra  

 bagatelsager - minimum 15.000 kr., svarende til den af HELCOM anbefalede  

 minimumsbøde.
HELCOM er et regionalt samarbejde mellem  

 Østersølandene med det formål at beskytte  

 havmiljøet i Østersø-området.
HELCOM har i en  

 rekommendation 19/14 af 26. marts 1998 anbefalet en harmonisering af  

 administrative bøder i tilfælde af overtrædelse af  

 udledningsreglerne til havs, samt i tilfælde af manglende opfyldelse af  

 pligten til at føre olie-, last- og affaldsjournaler.
Bødestørrelsen vil kunne justeres i op-  

 eller nedadgående retning, hvis der foreligger skærpende eller  

 formildende omstændigheder.
I lovforslaget er det ønskede  

 højere bødeniveau markeret ved lovbestemmelser, hvoraf  

 fremgår, at der skal udmåles skærpede bøder, jf. i  

 øvrigt bemærkningerne til § 1, nr. 2 og 3.
Arbejdsgruppen har vedrørende lov om sikkerhed til  

 søs peget på et vejledende bødeniveau på 5.000 kr.  

 for manglende førelse af olie- og affaldsjournaler, hvor journalen  

 ikke er ført en måned, eller der ikke er redegjort for  

 olieaffald i størrelsesorden 1 ton.
Såfremt forholdet har  

 stået på gennem længere tid, eller der har været tale  

 om meget betydelige mængder, har arbejdsgruppen foreslået en  

 bøde på et højere niveau, der dog som udgangspunkt ikke  

 bør overstige 10.000 kr.
For affaldsjournalerne foreslås et  

 vejledende bødeniveau, svarende til niveauet for overtrædelse af  

 oliejournalerne.
Baggrunden herfor er, at der er miljømæssige  

 problemer i samme størrelsesorden ved udledning af affald som ved  

 udledning af olie.
For lastjournalerne foreslås et vejledende  

 bødeniveau på mellem 1.500 og 4.000 kr.  

 Bødestørrelsen vil kunne justeres i op- eller nedadgående  

 retning, hvis der foreligger skærpende eller formildende  

 omstændigheder.
Der henvises i øvrigt til bemærkningerne  

 til § 2, nr. 1 og 2, der er i overensstemmelse med arbejdsgruppens  

 indstillinger.
3.Økonomiske og administrative konsekvenser for det  

 offentlige Oprettelse af en døgnbemandet central statslig  

 enhed i forbindelse med forslaget af ændring af havmiljøloven  

 medfører meromkostninger for staten i form af et  

 AC-årsværk, som overføres fra Miljø- og  

 Energiministeriet til Forsvarsministeriet.
Der kan endvidere opstå  

 erstatningskrav, hvis påtale vedrørende et skib, der er eller  

 har været tilbageholdt, senere opgives, eller der sker frifindelse.
 Da Søfartsstyrelsen skal medvirke i større  

 omfang end hidtil i forbindelse med at fremskaffe dokumentation m.v., som kan  

 danne grundlag for strafforfølgning for overtrædelse af  

 journalbestemmelserne i lov om sikkerhed til søs, vil de ressourcer,  

 som anvendes i forbindelse med kontrol af skibene, skulle forøges.  

 Søfartsstyrelsens udgifter hertil vil blive afholdt inden for  

 Erhvervsministeriets økonomiske rammer.
 Administrativt vedtagne bøder vil i lighed med  

 politiets bødeforelæg tilfalde statskassen.
 Lovforslaget har ingen økonomiske konsekvenser for  

 kommuner og amter.
4. Erhvervsøkonomiske konsekvenser Lovforslaget kan have erhvervsøkonomiske  

 konsekvenser i tilfælde, hvor tilbageholdelsesinstrumentet tages i  

 anvendelse.
5. Administrative konsekvenser for erhvervslivet Lovforslaget har ikke administrative konsekvenser for  

 erhvervslivet.
6. Miljømæssige konsekvenser Lovforslaget har ikke i sig selv miljømæssige  

 konsekvenser.
 Det er dog forventningen, at beføjelsen til at  

 pålægge administrative bøder og tilbageholde skibe samt  

 forslaget om at hæve bødeniveauet væsentligt for  

 overtrædelse af reglerne om udtømning af olie og førelse  

 af journaler, vil få en positiv miljømæssig effekt, idet  

 lovforslaget samlet set vil bidrage til en styrkelse af  

 håndhævelsen på området.
7. Forholdet til EU-retten Rådets direktiv 95/21/EF af 19. juni 1995 om  

 håndhævelse over for skibe, der anløber  

 Fællesskabets havne og sejler i farvande under fællesskabernes  

 jurisdiktion, af internationale standarder for skibes sikkerhed, for  

 forureningsforebyggelse samt leve- og arbejdsvilkår om bord, som  

 ændret senest ved Kommissionens direktiv 98/42/EF af 19. juni 1998  

 indeholder bestemmelser om kontrollen af udenlandske skibe.
Da forslaget  

 berører den kontrol, som udføres i henhold til direktivet, vil  

 Kommissionen efterfølgende blive underrettet om loven.
Det  

 bemærkes, at direktivet indeholder bestemmelser om, at det skal  

 undgås, at et skib unødvendigt tilbageholdes eller forsinkes i  

 forbindelse med havnestatskontrollen.
Disse bestemmelser udelukker ikke, at  

 skibe tilbageholdes med henblik på at gennemtvinge sikkerhedsstillelse  

 for bødekrav i forbindelse med strafforfølgning af  

 overtrædelser, som er sket som led i skibets drift.
8. Hørte myndigheder Abs Europe Danmark, Advokatrådet,  

 Amtsrådsforeningen i Danmark, Arbejderbevægelsens  

 Erhvervsråd, A/S Assurandørernes Hus, Assuranceforeningen SKULD,  

 Assurandør-Societetet, Bilfærgernes Rederiforening,  

 Bryggeriarbejderforbundet, Bureau Veritas, By- og Boligministeriet,  

 Centralorganisationen af Industriansatte i Danmark, Danmarks Fiskeri- og  

 Havundersøgelser, Danmarks Fiskeriforening, Danmarks  

 Naturfredningsforening, Danmarks Rederiforening, Danmarks  

 Skibsmæglerforening, Danmarks Sportsfiskerforbund, Dansk  

 Arbejdsgiverforening, Dansk Industri, Dansk Navigatørforening, Dansk  

 Ornitologisk Forening, Dansk Sejlunion, Dansk Sø- og  

 Restaurationsforening, Danske Vognmænd, Det Norske Veritas,  

 Dommerforeningen, Dommerfuldmægtigforeningen, Energistyrelsen,  

 Entreprenørforeningen, Erhvervsministeriet, Farvandsvæsenet,  

 Finansministeriet, Fiskernes Forbund, Forbrugerrådet, Forbundet af  

 offentlig ansatte, Foreningen af Danske Privathavne, Foreningen af Danske  

 Ral- og Sandsugere, Foreningen af Politimestre i Danmark,  

 Forskningsministeriet, Forsvarsministeriet, Frederiksberg Kommune,  

 Friluftsrådet, Funktionærernes og Tjenestemændenes  

 Fællesråd, Færøernes Landsstyre, Germanischer Lloyd,  

 Greenpeace Danmark, Grønlands Hjemmestyre, Hotel-, Restaurant- og  

 Turistmændenes Fællesråd, Indenrigsministeriet,  

 Ingeniørforeningen, Justitsministeriet, Kommunernes Landsforening,  

 Kystinspektoratet i Lemvig, Københavns Kommune, Landsorganisationen i  

 Danmark, Lloyds Register of Shipping, Maskinmestrenes Forening, Metal  

 Søfart, Miljøklagenævnet, Miljø- og  

 Energiministeriet ( Landsplanafdelingen ), Ministeriet for Fødevarer,  

 Landbrug og Fiskeri, Mærsk Olie og Gas A/S, Nippon Kaiji Kyokai,  

 Oliebranchens Fællesrepræsentation, Radiotelegrafistforeningen af  

 1917, Rederiet A.P.
Møller, Rederiforeningen af 1895, Rederiforeningen  

 for mindre skibe, Restaurantionsbranchens Forbund, Rigsombudsmanden i  

 Grønland, Rigsombudet på Færøerne, Rådet for  

 Større Badesikkerhed, Sammenslutningen af Danske Havne, Skov- og  

 Naturstyrelsen, Specialarbejderforbundet i Danmark (SID),  

 Statshavnsadministrationen i Esbjerg, Statshavnsadministrationen i  

 Frederikshavn, Statsministeriet, Sundhedsministeriet, Sundhedsstyrelsen,  

 Søfartsstyrelsen, Sø- og Handelsretten i København,  

 Søforsikringsudvalget, Told- og Skattestyrelsen, Trafikministeriet,  

 Udenrigsministeriet, og Verdensnaturfonden.
Vurdering af konsekvenser af lovforslaget Positive konsekvenser-/mindreudgifter (hvis ja, angiv omfang) Negative konsekvenser-/merudgifter (hvis ja, angiv omfang) Økonomiske konsekvenser for staten Ingen Oprettelse af en døgnbemandet central statslig enhed i forbindelse  

 med forslaget om ændring af havmiljøloven medfører  

 meromkostninger for staten i form af et AC-årsværk, som  

 overføres fra Miljø- og Energiministeriet til  

 Forsvarsministeriet.
Forslaget vil i begrænset omfang medføre øgede  

 udgifter for Søfarts-styrelsen til kontrol efter lov om sikkerhed til  

 søs.
Disse vil blive afholdt inden for Erhvervs-ministeriets  

 ramme.
Administrative konsekvenser for stat, kommuner og amtskommuner Ingen Ingen Økonomiske konsekvenser for erhvervslivet Ingen Lovforslaget kan have erhvervsøkonomiske konsekvenser i  

 tilfælde, hvor tilbageholdelses-instrumentet tages i anvendelse.
Administrative konsekvenser for erhvervslivet Ingen Ingen Miljømæssige konsekvenser Beføjelsen til at pålægge administrative bøder  

 og tilbageholde skibe samt forslaget om at hæve bødeniveauet  

 væsentligt forventes at få en positiv miljømæssig  

 effekt, idet lovforslaget samlet set vil bidrage til en styrkelse af  

 håndhævelsen på området.
Administrative konsekvenser for borgerne Ingen Ingen Forholdet til EU-retten Forslaget berører den kontrol, som udføres i henhold til  

 direktiv 95/21/EF med senere ændringer.
Kommissionen vil efter  

  vedtagel-sen blive underrettet om loven.
Bemærkninger til lovforslagets  

 enkelte bestemmelser Til § 1 Til nr. 1 Den nugældende formulering af § 45, stk. 3, er en  

 konsekvens af de krav, som folkeretten stiller for indgreb overfor  

 udenlandske fartøjer, som befinder sig til søs.
Generelt  

 gælder for sådanne indgreb, at mistanken om, at  

 havmiljøreglerne er overtrådt, skal være af en vis styrke,  

 jf. bl.a.
Havretskonventionens art. 220 og 226.
Lovbestemmelsen omfatter således efter sin ordlyd  

 også - og måske især - efterforskningsskridt med henblik  

 på strafferetlig forfølgning.
Det generelle princip er  

 imidlertid, at egentlig strafferetlig efterforskning foretages af politiet i  

 overensstemmelse med retsplejelovens regler herom. § 45, stk. 3,  

 foreslås derfor ophævet.
Til nr. 2 Det er regeringens opfattelse, at  

 bødestørrelserne for ulovlig udtømning af olie  

 bør hæves væsentligt, og der foreslås derfor indsat  

 en bestemmelse om skærpede bøder.
Det er vurderingen, at et rederi sparer betydelige  

 beløb ved at bortskaffe olien på ulovlig vis.
Særligt  

 tidsbesparelsen ved ikke at anvende modtageanlæg, men i stedet at holde  

 skibet i drift, antages at have den helt store økonomiske betydning  

 for rederiet.
Udover de rene afleveringsomkostninger indgår tillige  

 tidsbesparelsen ved ikke at benytte havnens modtageordning.
Anvendelsen af  

 modtageanlæg i havn kræver et tidsforbrug på alt fra 1 time  

 til 2 -  3 døgn.
Der kan ikke gives retningslinier for et skibs  

 driftstab pr. døgn, idet dette afhænger af skibets type,  

 besætningens størrelse og finansieringen af skibet.
 Den samlede miljøbelastning i forbindelse med  

 ulovlige olieudledninger hidrører overvejende fra mindre  

 olieudtømninger (under 1000 liter). Der er derfor også ved  

 mindre udtømninger behov for en effektiv og mærkbar bøde.  

 Det bemærkes, at der i den svenske Betænkning "At komma  

 åt oljeutsläppen" Betänkande av  

 Olieutsläppsutredningen SOU 1998:158, side 450, fremføres samme  

 synspunkt.
Ved fastsættelsen af bødens størrelse  

 bør der tages hensyn til den relative miljøbelastning  

 målt i liter udledt olie.
I den forbindelse foreslås et  

 vejledende bødeniveau, hvorefter der ved udtømninger på  

 ca. 500 liter fastsættes en bøde på 25.000 kr., for  

 udtømninger på ca. 1000 liter fastsættes bøden til  

 50.000 kr., og for udtømninger på ca. 10.000  liter  

 fastsættes bøden til 100.000 kr.
Udtømninger af olie  

 på havet på under ca. 50 liter har hidtil ikke været  

 strafforfulgt, og dette bør også fremover være  

 bagatelgrænsen.
Bagatelgrænsen gælder dog ikke for  

 olieudtømninger i havne, hvilket skyldes, at selv mindre udledninger i  

 en havn - der kun har begrænset vandudskiftning - kan have lokale  

 miljømæssige konsekvenser.
Ved olieudledninger uden for de  

 angivne positioner forudsættes bøden fastsat  

 forholdsmæssigt i forhold til den udtømte mængde olie til  

 et passende rundt beløb, dog minimum 15.000 kr.
Bødestørrelsen vil kunne justeres i op- og  

 nedadgående retning, hvis der foreligger skærpende eller  

 formildende omstændigheder.
Hvis rederiet har opnået en  

 særlig stor økonomisk besparelse ved ikke at gå i havn og  

 aflevere olieaffaldet på lovlig vis, kan dette medføre en  

 forhøjelse af bøden.
Ved fastsættelsen af  

 bødestørrelsen bør i øvrigt bl. a.  

 følgende faktorer indgå: Graden af tilregnelse, den skete  

 miljøskade og eventuelle tidligere lovovertrædelser af lignende  

 karakter.
De nævnte hensyn er ikke nødvendigvis  

 udtømmende, og det angivne niveau er alene vejledende for domstolene  

 og vil kunne fraviges i op- eller nedadgående retning.
Der kan eventuelt udarbejdes mere detaljerede interne  

 retningslinier til brug for den administrative myndigheds  

 bødefastsættelse.
Retningslinierne vil naturligvis skulle  

 justeres i lyset af eventuelle domme på området.
Til nr. 3 Bestemmelsen er en konsekvens af den foreslåede  

 bestemmelse i nr. 2. ( § 59 ).
Til nr.4 Der henvises til bemærkningerne til nr. 2  

 ovenfor.
Til nr. 5 Det foreslås, at Forsvarsministeren eller den, han  

 bemyndiger dertil, får hjemmel til at foretage ransagning af skibe med  

 henblik på at udtage de nødvendige olieprøver fra skibets  

 tanke/maskinrum m.v. som led i en egentlig strafferetlig  

 forfølgning.
Med hensyn til fremgangsmåden ved  

 iværksættelse af sådanne undersøgelser m.v. kan  

 dette kun gennemføres i overensstemmelse med reglerne i  

 retsplejeloven.
Undersøgelse m.v. må herefter kun foretages,  

 såfremt der er rimelig grund til antage, at der er sket en ulovlig  

 olieudtømning.
Iværksættelse af undersøgelse efter  

 bestemmelsen forudsætter en retskendelse, medmindre øjemedet  

 ellers ville forspildes.
Ved undersøgelse af skibe til søs vil  

 denne betingelse i praksis formentlig næsten altid være opfyldt.  

 Er undersøgelsen foretaget uden forudgående retskendelse, skal  

 sagen forelægges for retten inden 24 timer, hvis den person, indgrebet  

 retter sig imod, anmoder om det, jf. retsplejelovens § 796, stk. 3. Er  

 undersøgelsen ikke foretaget af politiet, må 24 timers-fristen  

 regnes, fra sagen er overgivet til politiet, jf. princippet i retsplejelovens  

 § 807 a om privates foreløbige beslaglæggelse.
Ransagning  

 af skibe i havn vil kun undtagelsesvist kunne foretages af Forsvarsministeren  

 - nemlig i den situation, hvor skibet må antages at forlade havnen,  

 inden politiet kan komme tilstede.
Det bemærkes, at de beføjelser, der med  

 bestemmelsen foreslås tillagt forsvarsministeren, må antages at  

 være parallelle til de beføjelser, Søværnet har i  

 dag i henhold til anordning nr. 513 af 2. oktober 1940. Denne anordning  

 gælder imidlertid kun på søterritoriet og ikke i den  

 eksklusive økonomiske zone.
Det er tanken, at forsvarsministerens  

 beføjelser efter bestemmelsen også skal gælde i den  

 eksklusive økonomiske zone.
Der er således tale om en udvidelse  

 af forsvarsministerens beføjelser.
Det er tanken at henlægge  

 beføjelsen til en eller flere af forsvarets operative myndigheder,  

 herunder Søværnet.
Selve udtagningen af olieprøver,  

 når skibet er i havn, kan som hidtil tænkes udført af  

 Søfartsstyrelsen.
Til nr. 6 Bestemmelsen er en konsekvens af den foreslåede  

 bestemmelse i nr. 7 (§ 63 b), som dels tillige omfatter konfiskationskrav,  

 dels finder anvendelse både før og efter, at bøder er  

 idømt eller administrative bøder vedtaget.
Til nr. 7 Til § 63 a, stk. 1 Bestemmelsen om administrative bøder er udformet  

 efter de ordninger, der kendes i dansk ret, og som svarer til de regler i  

 retsplejeloven, som gælder for politiets bødeforelæg.  

 Bestemmelsen indebærer, at det bliver muligt for forsvarsministeren  

 eller den, han bemyndiger dertil, at afgøre overtrædelser om  

 udtømning af olie i havet med et administrativt  

 bødeforelæg.
Det er en forudsætning for, at sagen kan  

 afsluttes med en administrativ bøde, at den pågældende  

 erkender sig skyldig i overtrædelsen og erklærer sig  

 indforstået med, at sagen afgøres administrativt med betaling af  

 en angivet bøde.
Er dette ikke tilfældet må sagen  

 overgives til politiet med henblik på at indbringe sagen for  

 domstolene.
I tilknytning til muligheden for at vedtage administrative  

 bøder, er det foreslået, at den pågældende  

 udenretligt overfor den administrative myndighed kan vedtage konfiskation af  

 det udbytte (den besparelse), som den pågældende har haft ved  

 overtrædelsen.
Det er også på dette punkt en  

 forudsætning, at den pågældende erklærer sig  

 indforstået med, at sagen afgøres administrativt og er enig i  

 konfiskationskravet.
Der henvises i øvrigt til bemærkningerne  

 til nr. 2.
Den administrative behandling af sagerne skal bygge  

 på nøjagtig det samme grundlag, som når sagerne behandles  

 som straffesager ved politiet.
Det vil bl.a. sige, at det bevismæssige  

 grundlag skal være det samme som ved tiltalerejsning i  

 strafferetsplejens former.
Det er hensigten, at virksomhedsansvaret bør  

 være det primære, jf.
Rigsadvokatens meddelelse nr. 5/1999 om  

 valg af ansvarssubjekt i sager om virksomhedsansvar, og praksis indenfor  

 miljøbeskyttelsesloven.
Dette vil indebære en  

 praksisændring på havmiljøområdet, idet  

 strafansvaret i sager på området hidtil er blevet gjort  

 gældende over for kaptajnen på skibet.
Strafansvar over for  

 eksempelvis kaptajnen (ud over for selskabet) kan dog fortsat bl.a. komme  

 på tale, hvis denne har handlet forsætligt eller udvist grov  

 uagtsomhed.
 Der vil blive udarbejdet en vejledning til brug for  

 behandlingen af de pågældende sager, som udover at give  

 vejledning til myndigheden om, hvilke oplysninger der som minimum skal  

 være tilstede, for at en sag kan afsluttes med en bøde,  

 også vil skulle indeholde vejledning om vurdering af omfanget af  

 olieforureningen.
Til § 63 a, stk. 2 og 3 Det følger af bestemmelsen, at den  

 pågældende skal modtage en skriftlig tilkendegivelse med  

 beskrivelse af overtrædelsen i overensstemmelse med retsplejelovens  

 regler om indholdet af et anklageskrift, jf. retsplejelovens § 831, stk. 1,  

 nr. 2 og 3.
 Da sager om administrative bødeforelæg er  

 straffesager i Den Europæiske Menneskerettighedskonventions forstand,  

 skal behandlingen af disse sager ske med respekt af forbudet mod  

 selvinkriminering, således som Den Europæiske  

 Menneskerettighedsdomstol har udledt denne ret af artikel 6 i konventionen.  

 Dette indebærer bl.a., at den private ikke kan pålægges at  

 udtale sig i anledning af myndighedernes konkrete mistanke, ligesom den  

 private bør gøres bekendt med retten til ikke at udtale sig,  

 jf. udtrykkeligt retsplejelovens § 752, stk. 1, om politiets afhøring  

 af en sigtet.
 Vedtager den, der har begået overtrædelsen  

 bøden, bortfalder videre forfølgning.
Til § 63 b, stk. 1 På grund af de særlige forhold, der gør  

 sig gældende i sager om overtrædelse af havmiljølovens  

 bestemmelser om olieudtømning, er det foreslået,  at  

 forsvarsministeren eller den, han bemyndiger dertil - også før  

 dom er afsagt (eller bødeforelæg vedtaget) - kan tilbageholde et  

 skib, hvis det er nødvendigt for at sikre det offentliges krav  

 på fremtidige sagsomkostninger, konfiskation eller bøde.
Ved tilbageholdelse begrænses dispositionsretten  

 over skibet.
Herved forstås, at skibet som led i en strafferetlig  

 håndhævelse tilbageholdes i havn eller til søs, herunder  

 om nødvendigt beordres til at sejle i havn.
Formålet med  

 tilbageholdelsen kan være at skabe sikkerhed for betaling af en  

 bøde og sagsomkostninger mv.
En afgørelse om administrativ tilbageholdelse af  

 udenlandske skibe skal - i lighed med beslaglæggelse efter  

 retsplejelovens regler - træffes under hensyntagen til Danmarks  

 internationale forpligtelser.
De begrænsninger, som følger af  

 international havret, og som bl.a. har betydning for kyststatens mulighed for  

 at tilbageholde fremmede skibe med henblik på at sikre betaling af  

 bødekrav, findes først og fremmest i Havretskonventionens art.  

 220 om håndhævelse fra kyststatens side.
International havret  

 begrænser adgangen til at tilbageholde fremmede skibe, når  

 indgrebet sker til søs.
Tilbageholdelse af fremmede skibe i dansk havn  

 med henblik på undersøgelser vedr. udtømning af olie, der  

 går videre end ren kontrol af certifikater og dokumenter  

 forudsætter efter art. 226 i Havretskonventionen bl.a., at indholdet af  

 dokumenterne ikke er tilstrækkelige til at bekræfte eller  

 verificere en formodet overtrædelse.
Ved ransagning med henblik på f.eks. at udtage  

 olieprøver vil et led i ransagningen være, at skibet kortvarigt  

 tilbageholdes.
En sådan tilbageholdelse er således ikke omfattet  

 af den foreslåede bestemmelse i  § 63 b, men sker med hjemmel i § 63,  

 stk. 1, 2. pkt..
Det foreslås, at tilbageholdelsen kan foretages  

 både af forsvarsministeren og af politiet.
Dermed får politiet  

 ligeledes - modsat hvad der følger af retsplejelovens regler -  

 mulighed for at tilbageholde skibe af de anførte grunde, uanset om den  

 mistænkte alene har rådighed over skibet.
Det forudsættes i  

 den forbindelse, at tilbageholdelse af skibe i havn som altovervejende  

 hovedregel foretages af politiet, mens forsvarsministeren ved tilbageholdelse  

 af skibe til søs - hvor politiet ikke umiddelbart har mulighed for at  

 komme til stede - kan foretage en foreløbig tilbageholdelse.
 Det er tanken at henlægge beføjelsen til en  

 eller flere af Forsvarets operative myndigheder, herunder  

 Søværnet.
Til § 63 b, stk. 2 Tilbageholdelse kan ske - uanset om den mistænkte  

 ikke ejer, men alene har en berettiget rådighed over skibet - til  

 sikkerhed for det offentliges krav på bøder,  

 værdikonfiskation og sagsomkostninger.
Tilbageholdelsen vil skulle  

 ophøre, når det skyldige beløb er betalt, eller der er  

 stillet sikkerhed for betalingen.
 Efter den gældende bestemmelse i  

 havmiljølovens § 63, stk. 2, 2. pkt., kan der søges  

 fyldestgørelse i et skib, der er tilbageholdt, hvis der ikke senest 2  

 måneder efter sagens endelige afgørelse er sket betaling af  

 f.eks. bøder og sagsomkostninger eller er stillet sikkerhed.
Spørgsmålet om fyldestgørelse  

 må, jf.
Højesterets dom af 27. marts 1969 gengivet i UfR  

 1969.353 H, antages at skulle afgøres under hensyntagen til de  

 rettigheder, der i øvrigt haves over skibet.
Hvis ejeren af skibet har  

 været uden forbindelse til olieudtømningen, må hans  

 ejendomsret til skibet anses at udelukke, at der søges  

 fyldestgørelse i skibet.
 Da spørgsmålet om fyldestgørelse efter  

 havmiljølovens § 63, stk. 2, således må antages at skulle  

 afgøres under hensyntagen til de rettigheder, tredjemand måtte  

 have over skibet, kan der alene ske fyldestgørelse i et skib, hvis den  

 person eller det selskab, der ejer skibet, kan anses for strafferetligt  

 ansvarlig for olieudtømningen efter lovgivningens almindelige  

 principper.
Tilbageholdelse kan derimod ske i videre omfang.
Adgangen  

 til tilbageholdelse af et skib er således ikke betinget af, at den  

 person eller det selskab, der ejer skibet, kan anses for strafferetligt  

 ansvarlig for olieudtømningen efter lovgivningens almindelige  

 principper.
Det er dog en betingelse, at den strafferetligt ansvarlige har  

 retmæssig rådighed over skibet.
 Hvis påtale opgives, eller der sker frifindelse i  

 retten, kan det medføre erstatningsansvar på objektivt grundlag  

 for det offentlige i overensstemmelse med principperne i den fakultative  

 bestemmelse i retsplejelovens § 1018 b, jf. herved UfR 1997.207 V.  

 Erstatningen kan dog nedsættes eller bortfalde, såfremt den  

 sigtede selv har givet anledning til tilbageholdelsen (egen skyld), jf. §  

 1018 a, stk. 3.
Til § 63 b, stk. 3 Bestemmelsen giver forsvarsministeren eller den, han  

 bemyndiger dertil, hjemmel til at tilbageholde "dokumenter, papirer og  

 andre beviser af lignende karakter". Der tænkes her eksempelvis  

 på kvitteringer for aflevering af olieaffald m.v. til en havns  

 modtageanlæg, skibets logbog eller lignende dokumenter.
Med "andre  

 beviser af lignende karakter" sigtes til andre genstande m.v. ombord  

 på skibet.
Derimod giver bestemmelsen ikke adgang til at tilbageholde  

 selve skibet.
I det omfang, det helt undtagelsesvist måtte være  

 påkrævet at tilbageholde hele skibet i  

 bevissikringsøjemed, vil dette efter omstændigheder kunne ske i  

 medfør af retsplejelovens § 807 a om privates foreløbige  

 beslaglæggelse.
 I praksis vil man ofte tage en kopi af oliejournalen, uden  

 at der hermed er tale om en tilbageholdelse, omfattet af den foreslåede  

 bestemmelse.
 Det er tanken at henlægge beføjelsen til en  

 eller flere af Forsvarets operative myndigheder, herunder  

 Søværnet.
Til § 63 b, stk. 4 Med hensyn til fremgangsmåden ved  

 iværksættelse af tilbageholdelse efter havmiljøloven  

 foreslås dette at ske efter reglerne om beslaglæggelse i  

 retsplejelovens kapitel 74. Tilbageholdelse vil således  

 forudsætte, at den pågældende med rimelig grund er  

 mistænkt for overtrædelsen af havmiljølovens regler om  

 ulovlig olieudtømning, jf. retsplejelovens § 802, stk. 2, nr. 1.
Henvisningen til retsplejelovens kapitel 74  

 indebærer endvidere, at afgørelse om tilbageholdelse skal  

 træffes af retten, medmindre tilbageholdelsens øjemed ville  

 forspildes, hvis retskendelse skulle afventes, jf. retsplejelovens § 806. Ved  

 tilbageholdelse til søs vil den sidstnævnte betingelse i praksis  

 formentlig næsten altid være opfyldt.
Forsvarsministeren vil  

 således i denne situation kunne foretage en foreløbig  

 tilbageholdelse.
Efter ankomsten til havnen overgives sagen straks til  

 politiet.
Forsvarsministeren vil på tilsvarende måde helt  

 undtagelsesvis kunne foretage en foreløbig tilbageholdelse af skibe  

 eller fysiske beviser i havn, hvis skibet må antages at forlade havnen,  

 inden politiet kan komme til stede.
Sagen skal også her hurtigst muligt  

 overgives til politiet.
 Er tilbageholdelsen foretaget uden forudgående  

 retskendelse, skal sagen forelægges for retten, hvis den person,  

 indgrebet (dvs. tilbageholdelsen) retter sig imod, anmoder om det, jf.  

 retsplejelovens § 806, stk. 3. Er den foreløbige tilbageholdelse ikke  

 foretaget af politiet, må 24 timers-fristen regnes, fra sagen er  

 overgivet til politiet, jf. princippet i retsplejelovens § 807 a om privates  

 foreløbige beslaglæggelse.
 Hvis der umiddelbart stilles sikkerhed og vedtages en  

 administrativ bøde, eller bøden umiddelbart betales - og den  

 pågældende ikke anmoder om at få den foreløbige  

 tilbageholdelse forelagt retten - vil det ikke være nødvendigt  

 at inddrage politiet i sagen.
Til § 2 Til nr. 1 og 2 Bestemmelsen i nr. 2 hjemler adgang for erhvervsministeren  

 til at fastsætte særlige regler om skibsjournaler i forbindelse  

 med forebyggelse af forurening, herunder om autorisation af journalerne og  

 ansvaret for disses førelse og opbevaring samt om kontrollen hermed.  

 Da ansvarsreglerne og procedurerne m.v. i forbindelse med journalerne, som  

 følge af indførelsen af adgangen til administrativt at vedtage  

 bødeforelæg vil skulle afvige fra dem, som i øvrigt  

 følges efter loven, er det fundet hensigtsmæssigt at udskille  

 reguleringen af journalerne til særskilte bestemmelser.
Reglerne om ansvar ved overtrædelse af  

 bestemmelserne om journalføring vil blive udformet således, at  

 ansvar vil kunne gøres gældende såvel over for den person  

 om bord på skibet, som har tilsidesat sine forpligtelser som over for  

 det selskab (rederi), der driver skibet.
Strafansvar ved overtrædelse  

 af bestemmelserne om journalføring vil imidlertid primært blive  

 gjort gældende over for rederiet.
Anvendelsen af selskabsansvar svarer  

 til praksis inden for miljøbeskyttelseslovens område.  

 Strafansvar for overtrædelse af bestemmelserne om journalføring  

 vil inden for rammerne af straffelovens 5. kapitel kunne rejses over for  

 andre end skibets ejer, f. eks. over for en bareboat-chartrer, der er reder  

 for skibet.
En tids- eller rejsebefragter vil derimod normalt ikke kunne  

 anses som reder og vil derfor normalt ikke være ansvarlig for  

 overtrædelse af journalbestemmelserne.
 Selskabsansvaret udelukker ikke, at bødekrav i  

 særlige tilfælde gøres gældende over for en ansat,  

 f. eks.  en skibsfører, som har foretaget bevidst urigtige  

 indførelser i journalerne.
Med hensyn til det gældende bødeniveau  

 bemærkes, at der hidtil kun har været strafsanktioneret ét  

 tilfælde af forkert førelse af oliejournal.
Den  

 pågældende sag, som vedrørte mangelfulde oplysninger om  

 ca. 20 kubikmeter olieaffald, blev afgjort ved, at politiet tilkendegav et  

 bødeforelæg på 3.000 kr., som den pågældende  

 vedtog.
Arbejdsgruppen har foreslået et vejledende  

 bødeniveau på 5.000 kr., hvor oliejournal ikke har været  

 ført i 1 måned, eller der ikke er redegjort for olieaffald i  

 størrelsesordenen 1 ton.
Såfremt forholdet har stået  

 på gennem længere tid, eller der er tale om meget betydelige  

 mængder, forudsættes der fastsat en skærpet bøde,  

 der dog som udgangspunkt ikke bør overstige 10.000 kr . For  

 affaldsjournalerne bør niveauet svare til niveauet for  

 oliejournalerne.
For lastjournalerne bør bødeniveauet ligge  

 mellem 1.500 og 4.000 kr.
Kan der føres bevis for ulovlig udledning, vil der  

 kunne meddeles en væsentlig større bøde i medfør  

 af havmiljøloven.
Der vil derimod ikke ved strafudmålingen for  

 overtrædelse af bestemmelserne om journalføring kunne tages  

 hensyn til, at et skib har været mistænkt for at foretage  

 ulovlige udledninger, uden at myndighederne kan bevise dette.
 De angivne bødeniveauer er alene vejledende.
 Det tilføjes, at straffebestemmelsen for  

 overtrædelse af de forskrifter, der vil blive udstedt med hjemmel i den  

 foreslåede § 3, nr. 3, vil blive fastsat med hjemmel i den  

 gældende § 32, stk. 4.
 Der skal fortsat tages hensyn til de momenter, som  

 sædvanligvis indgår ved strafudmåling, herunder tiltaltes  

 indkomstforhold og den udviste grad af skyld.
Til nr. 3 Til § 31 a, stk. 1 Bestemmelsen indfører adgang for  

 Søfartsstyrelsen til at afslutte sagen med bødeforelæg  

 ved overtrædelse af bestemmelserne om olie-, last- og affaldsjournaler.  

 Baggrunden for bestemmelsen er den tætte sammenhæng, der er  

 mellem indsatsen imod ulovlig olieudledning og bestemmelserne om  

 journalføring.
Beføjelsen til afslutte sager med administrative  

 bøder kan i henhold til lovens § 17, stk. 5 henlægges til andre  

 offentlige myndigheder efter forhandling med vedkommende minister.
Som  

 nævnt i de almindelige bemærkninger vil  

 straffeforfølgningen blive koncentreret til de væsentlige  

 overtrædelser af bestemmelserne om journalføring, ligesom sager  

 vil blive oversendt til de pågældende skibes flagstater i de  

 tilfælde, hvor der er erfaring for, at disse vil efterkomme en  

 anmodning om selv at foretage retsforfølgning.
 Bødeforelæg, der vedtages efter bestemmelsen  

 i stk. 2, vil skulle opfylde samme betingelser, som bødeforelæg,  

 der udstedes af politiet, og det bevismæssige grundlag skal være  

 det samme, som når tiltale rejses ved domstolene.
Til § 31 a, stk. 2 og 3 Det følger af bestemmelsen, at den  

 pågældende skal modtage en skriftlig tilkendegivelse med  

 beskrivelse af overtrædelsen i overensstemmelse med retsplejelovens  

 regler om indholdet af et anklageskrift jf. retsplejelovens § 831, stk. 1,  

 nr. 2 og 3.
 Da sager om administrative bødeforelæg er  

 straffesager i Den Europæiske Menneskerettighedskonventions forstand,  

 skal behandlingen af disse sager ske med respekt af forbudet mod  

 selvinkriminering, således som Den Europæiske  

 Menneskerettighedsdomstol har udledt denne ret af artikel 6 i konventionen.  

 Dette indebærer bl.a., at den private ikke kan pålægges at  

 udtale sig i anledning af myndighedernes konkrete mistanke, ligesom den  

 private bør gøres bekendt med retten til ikke at udtale sig,  

 jf. udtrykkeligt retsplejelovens § 752, stk. 1, om politiets afhøring  

 af en sigtet.
 Vedtager den, der har begået overtrædelsen,  

 bøden, bortfalder videre forfølgning.
Til § 31 b De muligheder, som er indeholdt i  

 retsplejeloven for beslaglæggelse til sikkerhed for bødekrav og  

 sagsomkostninger, vil ikke kunne anvendes til at beslaglægge skibe ved  

 overtrædelser af bestemmelserne om journalføring i lov om  

 sikkerhed til søs, når skibet ejes af en anden end den, som er  

 ansvarlig for overtrædelsen.
Bestemmelserne i stk. 1 og 2 skaber  

  derfor hjemmel for Søfartsstyrelsen eller politiet til at  

 tilbageholde skibet, indtil der er stillet sikkerhed for det offentliges krav  

 på sagsomkostninger og bødekrav,  eller disse er betalt.  

 Tilbageholdelse kan ske, når der er rimelig grund til at antage, at der  

 som led i et skibs drift er sket overtrædelse af bestemmelser udstedt i  

 medfør af den foreslåede § 3, nr. 3, og tiltaget må anses  

 nødvendigt for at sikre det offentliges krav på bøder og  

 sagsomkostninger.
I modsætning til, hvad der gælder efter  

 retsplejeloven er det ikke en betingelse, at den, som kravet om betaling af  

 bøder og sagsomkostninger retter sig imod, er ejer af skibet.
Der kan  

 imidlertid alene søges fyldestgørelse i tilbageholdte skibe i  

 det omfang, ejeren hæfter for kravene på bøder og  

 sagsomkostninger.
 Med hensyn til fremgangsmåden ved  

 iværksættelse af tilbageholdelse efter lov om sikkerhed til  

 søs foreslås dette at ske efter reglerne om beslaglæggelse  

 i retsplejelovens kapitel 74, jf. stk. 3. Tilbageholdelse til  

 sikkerhed for bøder og sagsomkostninger vil således  

 forudsætte, at den pågældende med rimelig grund er  

 mistænkt for overtrædelsen af regler om journalføring, jf.  

 retsplejelovens § 802, stk. 2, nr. 1.
Henvisningen til retsplejelovens kapitel 74  

 indebærer endvidere, at afgørelse om tilbageholdelse skal  

 træffes af retten, medmindre tilbageholdelsens øjemed ville  

 forspildes, hvis retskendelse skulle afventes, jf. retsplejelovens § 806.  

 Indhentelse af retskendelse vil i almindelighed tage væsentlig  

 længere tid, end skibene er i havn.
Det vil derfor i praksis som  

 altovervejende hovedregel ikke være nødvendigt at indhente  

 forudgående retskendelse.
I disse tilfælde skal sagen kun  

 forelægges for retten, hvis den person, indgrebet (d.v.s.  

 tilbageholdelsen) retter sig imod, anmoder om det, jf. retsplejelovens § 806,  

 stk. 3.
 Er tilbageholdelsen ikke foretaget af politiet, må  

 24 timers-fristen regnes, fra sagen er overgivet til politiet, jf. princippet  

 i retsplejelovens § 807 a om privates foreløbige  

 beslaglæggelse.
Tilbageholdelsen vil skulle ophøre, når det  

 skyldige beløb er betalt, eller der er stillet sikkerhed for  

 betalingen.
Hvis der umiddelbart stilles sikkerhed og vedtages en  

 administrativ bøde, eller bøden umiddelbart betales - og den  

 pågældende ikke anmoder om at få den foreløbige  

 tilbageholdelse forelagt retten - vil det ikke være nødvendigt  

 at inddrage politiet i sagen.
Selve kontrollen med journalføringen finder sted,  

 mens skibene er i havn, og kontrollen omfatter som hovedregel også en  

 række andre forhold end journalerne.
Skibe, der anløber danske  

 havne med uorden i journalerne, må - ligesom skibe der på andre  

 punkter ikke lever op til reglerne - forvente en vis forsinkelse i  

 forbindelse med søfartsmyndighedernes kontrol.
Det påhviler dog  

 Søfartsstyrelsen at drage omsorg for, at skibet ikke unødigt  

 opholdes, og at arbejdet om bord ikke unødigt vanskeliggøres,  

 jf. lovens § 19, stk. 3. Bekendtgørelse nr. 661 af 11. september 1998  

 om fremgangsmåde ved syn på udenlandske skibe, der anløber  

 dansk havn, som er udstedt med hjemmel i såvel havmiljøloven som  

 lov om sikkerhed til søs, indeholder en række bestemmelser om,  

 hvorledes kontrollen skal foretages.
Bekendtgørelsen  

 gennemfører EU-direktivet om havnestatskontrol.
Det er et almindeligt strafferetligt princip, at  

 strafprocessuelle indgreb ikke må foretages, såfremt indgrebet  

 står i misforhold til sagens betydning og det tab eller den ulempe, som  

 det må antages at medføre.
Dette almindelige  

 proportionalitetsprincip, der for så vidt angår  

 beslaglæggelse er lovfæstet i retsplejelovens § 805, skal  

 imidlertid ses i lyset af, at det er muligt at undgå tilbageholdelse af  

 skibet ved at stille sikkerhed for bøder og sagsomkostninger.
 Da der kan være meget betydelige omkostninger  

 forbundet med forsinkelse af skibe, bør tilbageholdelse undlades,  

 såfremt der undtagelsesvis måtte være helt  

 ekstraordinære praktiske forhold, som vanskeliggør en hurtig  

 sikkerhedsstillelse.
Til § 3 Loven foreslås at træde i kraft den 1. juli  

 2000.
Bilag Lovforslaget sammenholdt med gældende lov Gældende formulering Lovforslaget § 1 I lov nr. 476 af 30. juni 1993 om beskyttelse af havmiljøet som  

 ændret bl.a. ved lov nr. 317 af 3. juni 1998 og senest ved lov nr. 902  

 af 16. december 1998 foretages følgende ændringer:
 § 45. ...
 Stk. 3. For så vidt angår udenlandske skibe  

 og platforme, der er under passage af dansk søterritorium eller under  

 sejlads i de ekslusive økonomiske zoner, kan beføjelserne i  

 medfør af stk. 2 kun udøves, såfremt der foreligger  

 begrundet mistanke om overtrædelse af bestemmelserne i denne lov og  

 forskrifter udstedt i henhold til loven.
 1. § 45, stk. 3, ophæves.
§ 59. Medmindre højere straf er forskyldt efter den  

 øvrige lovgivning, straffes med bøde den, der 1)	overtræder § 11, stk 1 og 2, § 13, § 20, stk. 1, § 21, § 22,  

 stk. 1, § 23, stk. 1, § 25, § 31, stk. 1 og 2, § 53, stk. 1, og § 54, stk.  

 1, 2)	tilsidesætter vilkår efter § 27 og  54, stk. 1, 3)	undlader at foretage indberetning efter § 38, stk. 1-3, eller  

 undlader at meddele oplysninger efter § 38, stk. 4, 4)	undlader at efterkomme et forbud eller påbud efter § 43, stk.  

 1-4, eller forbud efter § 43 a, stk. 1 og 2, 5)	modvirker undersøgelser efter § 42, stk. 1 og 2, eller tilsyn  

 efter § 45, stk. 2 og 3, 6)	overtræder bestemmelser fastsat i De Europæiske  

 Fællesskabers forordninger vedrørende forhold, der er omfattet  

 af denne lov, jf. § 1, og 7)	modvirker tilbageholdelse efter § 44, stk. 2.
1) Stk. 2. Straffen kan stige til hæfte eller  

 fængsel i indtil 2 år, hvis overtrædelsen er begået  

 forsætligt eller ved grov uagtsomhed, og hvis der ved  

 overtrædelsen er 1)	voldt skade på miljøet eller fremkaldt fare herfor  

 eller 2)	opnået eller tilsigtet en økonomisk fordel for den  

 pågældende selv eller andre, herunder ved besparelser.
 2. I § 59 indsættes efter stk. 1 som nyt  

 stykke:
» Stk. 2 bliver herefter stk. 3.
§ 61. I regler, der udstedes i henhold til § 11, stk. 3, § 14, §  

 17, § 18, § 19, § 20, stk. 2 og 3, § 22, stk. 2 og 3, § 23, stk. 2, § 24, §  

 28, § 30, § 31, stk. 4, § 32, § 33, § 39, § 40, § 41 og § 47 samt § 58 a, kan  

 der fastsættes straf af bøde.
Det kan endvidere  

 fastsættes, at straffen kan stige til hæfte eller fængsel i  

 indtil 2 år under tilsvarende omstændigheder som anført i  

 § 59, stk. 2.
3. I § 61, stk. 1 ændres »§ 59, stk. 2« til: »§ 59, stk. 3« 4. I § 61 indsættes som stk. 2:
» § 63. Ransagning i sager om overtrædelse af bestemmelserne i  

 denne lov og bestemmelser udstedt i medfør af loven kan ske i  

 overensstemmelse med retsplejelovens regler om ransagning i sager, som efter  

 loven kan medføre frihedsstraf.
 5. I § 63, stk. 1, indsættes som 2. pkt.:
» Stk. 2. Indtræder strafansvar efter §§ 59-61, kan  

 det pågældende skib eller den pågældende platform  

 tilbageholdes af tilsynsmyndigheden eller af politiet på  

 tilsynsmyndighedens vegne, indtil bøder og sagsomkostninger er betalt  

 eller der er stillet sikkerhed for betalingen.
Sker dette ikke senest 2  

 måneder efter sagens endelige afgørelse, kan der søges  

 fyldestgørelse i skibet.
 6. I § 63 indsættes som stk. 3:
» 7. Efter § 63 indsættes:
» Stk. 2.  Retsplejelovens regler om krav til indholdet af  

 et anklageskrift og om, at en sigtet ikke er forpligtet til at udtale sig,  

 finder tilsvarende anvendelse på bødeforelæg.
 Stk. 3. Vedtager den, der har begået  

 overtrædelsen, bøden, bortfalder videre forfølgning.
§ 63 b.
Skibe kan i sager om udtømning af olie i  

 strid med § 11, stk. 1, eller regler udstedt i medfør af § 11, stk. 3,  

 tilbageholdes af politiet, forsvarsministeren eller den, ministeren  

 bemyndiger dertil.
Stk. 2.Tilbageholdelse kan ske, hvis det er  

 nødvendigt for at sikre et krav på betaling af bøde,  

 sagsomkostninger eller konfiskation, herunder værdikonfiskation, dog  

 kun indtil de nævnte beløb er betalt, eller der er stillet  

 sikkerhed herfor.
Sker dette ikke inden for 2 måneder efter sagens  

 endelige afgørelse, kan der søges fyldestgørelse i  

 skibet.
Tilbageholdelse kan dog ikke ske, hvis den, der havde rådighed  

 over skibet, da olieudtømningen fandt sted, var uberettiget i  

 besiddelse af skibet.
 Stk. 3. Forsvarsministeren eller den, ministeren  

 bemyndiger dertil, kan endvidere tilbageholde dokumenter, papirer og andre  

 beviser af lignende karakter.
Stk.4. Ved iværksættelse af tilbageholdelse finder  

 retsplejelovens kapitel 74 om beslaglæggelse anvendelse med de  

 ændringer, der følger af stk. 1-3.« § 2 I lov nr. 900 af 16. december 1998 om sikkerhed til søs foretages  

 følgende ændringer:
 § 3. ...
2)	hvilke love, forskrifter, certifikater og skibsbøger,  

 herunder skibsjournaler og -planer i forbindelse med forebyggelse af  

 forurening fra skibe, samt tilsynsbøger der skal være om bord,  

 og om autorisation, indretning og førelse af bøgerne, samt om,  

 hvilke opslag der skal være anbragt om bord, 1. I § 3, nr. 2, ændres »skibsjournaler og -planer«  

 til: »skibsplaner«.
 2. I § 3 indsættes efter nr. 2 som nyt nr.:
» Nr. 3-8 bliver herefter nr. 4-9.
 3. Efter § 31 indsættes:
» Stk. 2. Retsplejelovens regler om krav til indholdet af  

 et anklageskrift og om, at en sigtet ikke er forpligtet til at udtale sig,  

 finder tilsvarende anvendelse på bødeforelæg.
 Stk. 3. Vedtager den, der har begået  

 lovovertrædelsen, bøden, bortfalder videre  

 forfølgning.
» Stk. 2. Tilbageholdelse kan ske, hvis det er  

 nødvendigt for at sikre et krav på betaling af bøde og  

 sagsomkostninger, dog kun indtil de nævnte beløb er betalt,  

 eller der er stillet sikkerhed herfor.
Sker dette ikke inden for 2  

 måneder efter sagens endelige afgørelse, kan der søges  

 fyldestgørelse i skibet.
Tilbageholdelse kan dog ikke ske, hvis den,  

 der havde rådighed over skibet, var uberettiget i besiddelse af  

 skibet.
Stk. 3. Ved iværksættelse af tilbageholdelse  

 i henhold til stk. 1 finder retsplejelovens kapitel 74 om  

 beslaglæggelse anvendelse med de ændringer, der følger af  

 stk. 1 og 2. « § 3 Loven træder i kraft den 1. juli 2000.
§ 4 Loven gælder ikke for Færøerne og Grønland, men  

 kan ved kongelig anordning sættes i kraft for disse landsdele med de  

 ændringer, der følger af de særlige færøske  

 eller grønlandske forhold.
