Betænkning afgivet af Udvalget for  

 Forretningsordenen den 7. maj 1999 Betænkning og indstilling over ændring af forretningsorden for  

 Folketinget (Forbedret lovkvalitet og revision af  

 spørgetimen) Indholdsfortegnelse Forbedret lovkvalitet 1.	Indledning a.
Tidligere drøftelser b.
Lovkvalitet 2.	Regeringens lovforberedelse a.
Regeringens foreløbige initiativer med henblik på  

 forbedring af lovkvaliteten b.
Folketingets idéer og ønsker til lovforberedelsen c.
Den politiske forberedelse af lovforslag d.
Særligt om indhentelse af Folketingets samtykke til  

 indgåelse af traktater m.v. og opfølgningen heraf 3.	Offentlighedens inddragelse i lovgivningsarbejdet a. Åbne udvalgsmøder b.
Inddragelse af offentligheden under udvalgsarbejdet i øvrigt c.
Folketingets hjemmeside - direkte mulighed for at følge  

 Folketingets arbejde med lovforslag d.
Brug af Ftweb som debatforum om lovgivningen 4.	Planlægningen af folketingsarbejdet a.
Planlægningen af folketingsarbejdet i dag b.
Forhåndsmeddelelser forud for fremsættelsen c.
Fremsatte forslag d.
Placeringen af 1. behandling e.
Planlægningen af udvalgsbehandlingen f.
Placeringen af 2. behandling g.
Overvejelser om forbedringer 5.	Udvalgenes arbejde med lovforslag a.
Udvalgsarbejdet - fremsendelse til udvalgene af høringssvar  

 og udarbejdelse af paralleltekster b.
Styrkelse af tilrettelæggelsen af behandlingen af lov- og  

 beslutningsforslag og af den politiske drøftelse i udvalget c.
Udvalgenes bidrag til langtidsplanlægning af Folketingets  

 arbejde d.
Indholdet af udvalgenes betænkninger e.
Bistanden til udvalgsarbejdet f.
Udvalgsstrukturen g.
Særligt om behandlingen af henvendelser fra de danske medlemmer  

 af Europa-Parlamentet til et fagudvalg eller til Europaudvalget 6.	Den lovtekniske og juridiske gennemgang af lovforslag i  

 Folketinget a.
Udgangspunktet b.
Gældende praksis c.
Forslag til styrkelse af gennemgangen af lovforslagene d.
Særligt om behandlingen af sager om lovforslags forhold til  

 grundloven m.m.
e.
Den tekniske og juridiske bistand, der er til rådighed under  

 behandlingen af lovforslag m.m.
Spørgetimen Drøftelserne i Præsidiet og Udvalget for  

 Forretningsordenen.
Indstilling Forslag til folketingbeslutning Bilag Forbedret lovkvalitet 1.	Indledning a.
Tidligere drøftelser Ønsket om forbedring af lovkvaliteten blev omtalt i  

 Præsidiets forslag til ændring af forretningsordenen i 1996-97,  

 jf.
Folketingstidende 1996-97, tillæg A, s. 4400 og tillæg B, s.  

 1095 og 1110. Det anføres heri, at Præsidiet havde  

 drøftet »at nedsætte et udvalg, der skulle komme med indstilling  

 med krav til højnelse af kvaliteten af lovgivningen.
Et sådant  

 udvalg skulle være sammensat af bl.a. repræsentanter for brugerne  

 af lovgivningen.« Da drøftelserne af tidsmæssige grunde ikke  

 kunne afsluttes i forbindelse med gennemførelsen af dette forslag,  

 anførte Præsidiet i bemærkningerne, at man ville  

 fortsætte overvejelserne herom.
 Debatten om forbedring af lovkvaliteten kom igen på  

 den politiske dagsorden, efter at regeringen i regeringsgrundlaget fra marts  

 1998 havde erklæret at ville overveje, hvorledes den kunne medvirke  

 til, at der skabes større kvalitet i lovgivningen.
Samtidig genoptog Folketingets Præsidium sine  

 overvejelser.
Efter en grundig forberedelse med drøftelse i  

 Præsidiet, Udvalget for Forretningsordenen og mellem Folketingets  

 formand og de enkelte gruppeformænd afholdt Præsidiet en  

 konference om forbedring af lovkvaliteten.
Det skete på Hotel  

 Marienlyst i Helsingør i oktober 1998 lige før det nye  

 folketingsår.
I konferencen deltog en tredjedel af Folketingets og  

 regeringens medlemmer.
Statsministeren gav som den første  

 oplægsholder en redegørelse for regeringens forslag i det videre  

 arbejde.
Ordstyrer for konferencen var professor Lars Nordskov Nielsen.
Efter konferencen besluttede Præsidiet, at Udvalget  

 for Forretningsordenen skulle have det overordnede ansvar for  

 opfølgningen.
Det besluttedes endvidere, at der på formandens  

 initiativ skulle indledes en drøftelse med udvalgenes formænd og  

 næstformænd om, hvorledes udvalgene kunne bidrage til at styrke  

 lovkvaliteten.
Et møde herom fandt sted den 19. januar 1999. Til  

 mødet havde 4 udvalgsformænd, Lissa Mathiasen (S), Mariann  

 Fischer Boel (V), Knud Erik Kirkegaard (KF) og Villy Søvndal (SF),  

 udarbejdet et oplæg, som dannede udgangspunkt for drøftelserne.  

 Efter mødet blev Udvalget for Forretningsordenen orienteret om  

 drøftelserne.
I juni 1998 henvistes to forslag fra henholdsvis Dansk  

 Folkeparti og Enhedslisten til Udvalget for Forretningsordenen.
I  

 udvalgsbehandlingen indgik også en skrivelse af 4. juni 1998 fra Kim  

 Behnke (FP). Disse forslag drejede sig om offentlighedens adgang til at  

 følge Folketingets behandling af EU-forslag.
Der var i Udvalget for  

 Forretningsordenen enighed om, at der ikke var grundlag for at afgive  

 betænkning over forslagene, men Udvalget for Forretningsordenen  

 meddelte dog i skrivelse af 25. juni 1998, at udvalget fandt det  

 ønskeligt at inddrage Europaudvalget i de videre overvejelser om de  

 væsentlige spørgsmål, som behandles i de nævnte  

 beslutningsforslag.
Udvalget for Forretningsordenen forudsatte, at  

 Europaudvalget også inddrog synspunkter fra relevante fagudvalg.  

 Europaudvalget indhentede i den anledning kommentarer fra en række  

 fagudvalg og folketingsgrupper, og den 2. december 1998 afholdt Folketingets  

 formand et møde med udvalgenes formænd og  

 næstformænd om behandlingen af EU-sager i udvalgene.
Ud over de nævnte forslag har Europaudvalget i  

 løbet af efteråret og vinteren drøftet kontakten til de  

 danske medlemmer af Europa-Parlamentet og ændringer i den skriftlige  

 kommunikation mellem ministerier og udvalg.
Europaudvalget afgav beretning  

 herom den 19. februar 1999.
b.
Lovkvalitet I oplægget til folketingsgrupperne under de  

 indledende drøftelser forud for lovkvalitetskonferencen i 1998  

 anførtes, at kvalitet i forbindelse med lovgivningen omfatter dels den  

 indholdsmæssige, juridiske og sproglige kvalitet af de vedtagne love,  

 dels kvaliteten af tilblivelsesprocessen.
Heraf følger, at en lov  

 bør at lovgivningsprocessen bør sikre Under Marienlystkonferencen anførte  

 statsministeren, at man - lidt forenklet - kan tale om fire former for  

 kvalitet: Den juridisk lovtekniske kvalitet, den økonomiske kvalitet,  

 proceskvaliteten og den politiske kvalitet.
Statsministeren lagde i øvrigt vægt på,  

 at man ikke forveksler politisk uenighed om et konkret stykke lovarbejde med  

 mangel på kvalitet.
Det var vigtigt at skelne mellem kvalitet og  

 interessemodsætninger.
Statsministeren var enig i, at Folketinget og regeringen  

 har et vigtigt fælles projekt.
Han fandt det også vigtigt at  

 understrege, at Folketinget og regeringen hver har et ansvar for at  

 tilrettelægge deres del af arbejdet, så målene om  

 større kvalitet kan nås.
Udvalget er enig med statsministeren i, at regeringens  

 lovforberedelse i overensstemmelse med principperne om »magtens deling« er et  

 anliggende for regeringen.
Folketingets medlemmer har ansvaret for  

 behandlingen af lovforslag i Folketinget, og regeringen og Folketinget har et  

 fælles ansvar for den vedtagne lov.
2. Regeringens lovforberedelse a.
Regeringens foreløbige initiativer med henblik på  

 forbedring af lovkvaliteten Som nævnt ovenfor er det regeringen, der har  

 ansvaret for regeringens lovforberedelse.
Regeringen har siden lovkvalitetskonferencen taget en  

 række initiativer på dette område.
I brev til Folketingets  

 formand af 3. februar 1999 (bilag 2) gennemgik statsministeren regeringens  

 foreløbige initiativer.
Statsministeren anførte samtidig, at  

 han - i det omfang Folketingets drøftelser omfatter forslag og ideer,  

 der har nær sammenhæng med regeringens arbejde - lagde vægt  

 på at blive orienteret herom på det tidligst mulige tidspunkt.
 Udvalget har den 21. april 1999 haft et samråd med  

 statsministeren om yderligere initiativer med henblik på forbedring af  

 lovkvaliteten.
 Statsministerens talepapir til brug for besvarelsen af  

 udvalgets samrådsspørgsmål herom er optrykt som bilag 3  

 til betænkningen og indstillingen.
Udvalget hilser de iværksatte initiativer med  

 tilfredshed.
Det viser regeringens vilje til i praksis at ville leve op til  

 hensigterne om at styrke lovkvaliteten.
 For så vidt angår initiativerne med at  

 gøre lovprogrammet mere egnet som planlægningsinstrument for  

 regeringen og Folketinget, er der allerede høstet visse erfaringer.  

 Der henvises til omtalen herom i afsnit 4.
b.
Folketingets idéer og ønsker til lovforberedelsen Selv om Folketinget anerkender, at regeringen har ansvaret  

 for regeringens lovforberedelse, er det vigtigt i relation til Folketingets  

 ansvar for behandlingen af lovforslag i Tinget, at der løbende  

 føres konstruktive drøftelser mellem Folketinget og regeringen  

 om principperne for indholdet og opbygningen af det beslutningsgrundlag, som  

 lovforslaget med bemærkninger udgør.
 Der har i mange år været en god tradition for  

 sådanne drøftelser, og statsministeren har med sine initiativer  

 vist, at regeringen er lydhør over for Folketingets ønsker.
 Udvalget har under samrådet med statsministeren  

 drøftet bemærkninger fra udvalget om forslag vedrørende  

 regeringens lovforberedelse.
Om høringer forud for fremsættelse af  

 lovforslag har statsministeren under samrådet oplyst, at det er  

 hovedreglen i forbindelse med regeringsforslag, at der gennemføres en  

 skriftlig høring forud for fremsættelsen.
Statsministeren  

 oplyste endvidere, at der, i de - forholdsvis få - tilfælde, hvor  

 dette f.eks. af tidsmæssige årsager ikke lader sig gøre,  

 normalt foretages en høring samtidig med fremsættelsen.
I de  

 ganske særlige situationer - og det hører virkelig til  

 sjældenhederne - hvor der ikke måtte være foretaget enten  

 en forudgående eller en parallel høring, fandt statsministeren  

 også, at det bør være ministeren, der i givet fald  

 iværksætter en høring eller andet - f.eks. efter  

 ønske fra det pågældende folketingsudvalg.
Statsministeren  

 understregede, at dette - i overensstemmelse med »magtens deling« - ikke  

 forhindrer, at Folketinget måtte vælge at iværksætte  

 bredere høringer eller konferencer om lovforslag, men at dette var  

 noget andet end en traditionel høring.
Udvalget finder, at i situationer, hvor der undtagelsesvis  

 ikke er foretaget en skriftlig høring, bør Folketinget  

 påtage sig en forpligtelse til at sikre sig, at relevante eksperter og  

 parter bliver hørt efter fremsættelsen.
Dette er i  

 overensstemmelse med statsministerens ovennævnte opfattelse.
Udvalgene  

 har som led i behandlingen af lovforslag mulighed for at bede den relevante  

 minister om at foranstalte en skriftlig høring.
Udvalgene kan dog  

 også selv iværksætte en sådan høring.
Det er  

 dog - så vidt det er udvalget bekendt - kun sket en enkelt gang inden  

 for de senere år, nemlig da Udvalget for Forretningsordenen i  

 forbindelse med gennemførelsen af lovforslaget om  

 undersøgelseskommissioner gennemførte en skriftlig  

 høring af de tidligere hørte myndigheder og organisationer om  

 visse vidtgående ændringsforslag.
Udvalgene har også  

 mulighed for at afholde, hvad statsministeren ovenfor kaldte en bredere  

 høring eller konference i forbindelse med et møde i  

 Folketingets regi, således som det skete i forbindelse med behandlingen  

 af den såkaldte rockerlov (forslag til lov om forbud mod ophold i  

 bestemte ejendomme (L 22, Folketingsåret 1996-97)).
 Udvalget er af den opfattelse, at det ny cirkulære  

 om bemærkninger til lovforslag og andre regeringsforslag og om  

 fremgangsmåden ved udarbejdelse af lovforslag, redegørelser,  

 administrative forskrifter m.v., som Statsministeriet udsendte i september  

 1998, på en række områder har betydet forbedringer i  

 kvaliteten af de bemærkninger, der ledsager regeringsforslag.
Udvalget kunne yderligere ønske sig oplysninger om  

 lovforslagsforhold til fundamentale retsprincipper, herunder grundloven,  

 menneskerettighederne og generelle strafferetlige og  

 forvaltningsmæssige principper, hvor lovforslaget ifølge sit  

 indhold berører sådanne principper.
Statsministeren har under  

 samrådet oplyst, at disse spørgsmål er et hovedelement i  

 forbindelse med Justitsministeriets lovtekniske gennemgang.
Det oplystes  

 endvidere, at emnerne også indgår med vægt i den kommende  

 vejledning om lovgivningsarbejdet fra Justitsministeriet.
 I udvalgets ønsker til indholdet af  

 bemærkningerne til lovforslagene ligger også, at der bør  

 redegøres for årsagen til, at man i konkrete tilfælde har  

 fraveget f.eks. de almindelige forvaltningsmæssige principper,  

 således som de kommer til udtryk i forvaltningsloven og  

 offentlighedsloven.
 Særligt med hensyn til bemyndigelser lægger  

 udvalget vægt på, at der i de ledsagende bemærkninger i de  

 enkelte tilfælde nøje redegøres for baggrunden for, at  

 bemyndigelsesbestemmelsen ønskes indsat, samt for de hensyn, der  

 ønskes tilgodeset i forbindelse med udnyttelsen af bemyndigelsen.  

 Statsministeren har heroverfor oplyst, at Justitsministeriet i forbindelse  

 med den lovtekniske gennemgang er meget opmærksom også på  

 brugen af brede bemyndigelser.
Udvalget har bemærket, at regeringens og  

 Folketingets fælles ønske om at reducere antallet af lovforslag  

 ikke bør føre til anvendelse af såkaldte samlelove i  

 andre tilfælde, end hvor der foreligger en nøje saglig eller  

 politisk sammenhæng mellem de foreslåede temaer.
Statsministeren  

 har under samrådet erklæret sig enig heri, men var ikke bekendt  

 med, at der i dette folketingsår havde været nogen konkrete  

 eksempler på samlelove, hvor der ikke havde været en god  

 begrundelse herfor.
c.
Den politiske forberedelse af lovforslag Blandt de spørgsmål, der blev drøftet  

 på Marienlystkonferencen, var, i hvilket omfang politikere skulle  

 involvere sig i drøftelser på det lovforberedende plan, og  

 hvilke konsekvenser politiske forlig får for lovkvaliteten.
Det er en væsentlig del af de danske  

 lovgivningstraditioner, at der indgås forlig inden fremsættelsen  

 af lovforslag, og at partier inden fremsættelsen bliver enige om  

 principper.
Sådanne forlig eller »indforståelser« kan have  

 forskellig karakter i henseende til detaljeringsgrad og bundethed for  

 parterne.
Udvalget bemærker, at man - også når lovforslag  

 udarbejdes på grundlag af forlig - bør være  

 opmærksom på at leve op til de krav til lovkvalitet, som  

 iagttages gennem den grundige forberedelse, der normalt går forud for  

 regeringens fremsættelse af lovforslag.
Det kan være relevant at  

 have i erindring i de tilfælde, hvor der ikke foreligger et fuldt  

 belyst beslutningsgrundlag på tidspunktet for indgåelsen af  

 forliget, eller hvor procedurerne for ændring af forliget reelt, f.eks.  

 af tidsmæssige grunde, begrænser muligheden for at rette op  

 på sådanne fejl eller uhensigtsmæssigheder, der måtte  

 vise sig under den senere offentlige folketingsbehandling, f.eks. i  

 forbindelse med henvendelser fra berørte.
d.
Særligt om indhentelse af Folketingets samtykke til  

 indgåelse af traktater m.v. og opfølgningen heraf Selv om det er regeringen, der handler på rigets  

 vegne i mellemfolkelige anliggender, kan den ikke uden Folketingets samtykke  

 indgå nogen forpligtelse, til hvis opfyldelse Folketingets medvirken er  

 nødvendig, eller som i øvrigt er af større betydning  

 (grundlovens § 19). Som eksempel herpå kan nævnes ratifikation af  

 traktater m.v., der kræver, at der gennemføres lovgivning nu  

 eller senere til opfyldelse af den folkeretlige forpligtelse, Danmark herved  

 påtager sig.
I øvrigt må det bemærkes, at  

 området for grundlovens § 19 set fra Folketingets synspunkt har  

 stigende betydning, især på menneskerettighedsområdet, hvor  

 der på internationalt plan finder en detaljeret regulering sted af  

 betydning for borgernes retsstilling.
Denne udvikling forstærkes ved  

 etableringen af internationale domstole, idet danske domstole på  

 sådanne områder utvivlsomt i stadig højere grad vil  

 føle sig tilskyndet til at anlægge fortolkninger af den  

 nationale lov, der svarer til de internationale domstoles, jf. nedenfor.
Er der tale om en traktat, der umiddelbart skal  

 træde i kraft, indhentes Folketingets samtykke ofte »stiltiende« i  

 forbindelse med, at der gennemføres den nødvendige lovgivning,  

 men i andre tilfælde vil Folketingets samtykke blive givet i form af  

 vedtagelse af en folketingsbeslutning.
Dette gælder navnlig, når  

 der er tale om indgåelse af traktater m.v., der ikke umiddelbart skal  

 træde i kraft, eller hvis der er tale om, at der på  

 ratifikationstidspunktet endnu ikke foreligger et fuldt færdigt forslag  

 til den nødvendige lovgivning.
Endelig vil det naturligvis også  

 være den form, der benyttes, hvis der er tale om en traktat eller anden  

 mellemfolkelig forpligtelse, der ikke forudsætter lovgivning, men som i  

 øvrigt er af større betydning.
Visse traktater indgås af regeringen uden  

 inddragelse af Folketinget på grundlag af en almindelig bemyndigelse i  

 en lov til at indgå sådanne traktater.
En sådan  

 bemyndigelse kan også omfatte opfyldelsen af en sådan traktat,  

 f.eks. ved udstedelse af en bekendtgørelse.
I andre tilfælde  

 indeholder loven en bemyndigelse til at fravige en eller flere af lovens  

 bestemmelser, hvis det sker med henblik på at opfylde internationale  

 forpligtelser.
I de tilfælde, hvor ratifikationssamtykket indhentes  

 stiltiende i forbindelse med gennemførelsen af den nødvendige  

 lovgivning, vil udvalget anse det for ønskeligt, at det tydeligt af  

 bemærkningerne fremgår, at der samtidig er tale om indhentelse af  

 ratifikationssamtykke.
Det bør herunder præciseres, hvis  

 regeringen på et eller flere punkter har valgt ikke at følge  

 traktatens bestemmelser.
Endvidere bør regeringen i de tilfælde,  

 hvor traktaten giver flere muligheder for at efterleve denne, redegøre  

 for det valg, der er truffet.
Endelig bør regeringen også i de  

 tilfælde, hvor den har fundet, at den eksisterende retstilstand levede  

 op til de internationale forpligtelser, redegøre for de overvejelser,  

 der ligger til grund for denne vurdering.
Oplysninger af denne karakter  

 må anses for væsentlige set i lyset af, at indgåelse af  

 internationale forpligtelser i stigende grad påvirker borgernes  

 retsstilling, ikke mindst fordi der formentlig er en tendens til, at  

 domstolene i højere grad end tidligere er tilbøjelige til at  

 anvende traktatteksten direkte.
I de tilfælde, hvor ratifikationssamtykket bliver  

 indhentet gennem vedtagelse af en folketingsbeslutning, har det været  

 fremført, at det kunne være ønskeligt, om Folketinget fik  

 bedre mulighed for at følge gennemførelsen af traktaten m.v.  

 Dette kunne bl.a. ske ved, at det i bemærkningerne til forslaget til  

 folketingsbeslutning blev skitseret, hvorledes og efter hvilken tidsplan  

 traktaten vil blive gennemført.
Der kan f.eks. være tale om, at  

 der nationalt i Danmark skal foretages visse faktiske handlinger, f.eks.  

 udpegelse af levesteder for dyr og fugle, eller internationalt ved, at et  

 givent antal stater skal ratificere eller tiltræde traktaten,  

 før den træder i kraft.
Statsministeren gav under samrådet tilsagn om at  

 overveje en model for at gennemføre ovennævnte forslag.  

 Statsministeren anførte, at forhandling og indgåelse af  

 traktater mellem Danmark og andre lande i dag spænder over et meget  

 vidt emnefelt og involverer en lang række fagministerier, der  

 selvstændigt forhandler internationale aftaler inden for deres  

 ressortområder.
De nævnte forslag vil blive taget op til en  

 generel drøftelse med de berørte ministerier med henblik  

 på at finde frem til en egnet og ensartet fremgangsmåde.
 Udvalget har endvidere fundet, at det vil øge  

 Folketingets mulighed for at følge det internationale arbejde, hvis  

 regeringen en gang årligt udarbejdede en fortegnelse over  

 internationale traktater m.v., som Danmark havde undertegnet, men endnu ikke  

 ratificeret, samt over traktater, som Danmark havde ratificeret, men som  

 endnu ikke var trådt i kraft, fordi det nødvendige antal stater  

 ikke havde deponeret deres ratifikations- eller  

 tiltrædelsesinstrumenter.
 Endelig finder udvalget, at regeringen bør  

 informere vedkommende fagudvalg, inden Danmark deltager i vedtagelse og  

 undertegnelse af en traktat.
 Statsministeren har i tilknytning til samrådet  

 oplyst, at han vil overveje disse forslag nærmere i lyset af de  

 fremkomne bemærkninger og synspunkter.
3.	Offentlighedens inddragelse i lovgivningsarbejdet a. Åbne udvalgsmøder Som nævnt ovenfor forudsætter god lovkvalitet  

 bl.a., at berørte enkeltpersoner og grupper har mulighed for at  

 følge lovgivningsprocessen og komme med indvendinger m.v. og dermed  

 påvirke resultatet.
Allerede i forbindelse med ændringen af  

 forretningsordenen i 1997 drøftede udvalget, om der skulle åbnes  

 mulighed for, at udvalgenes møder eller dele af disse kunne være  

 åbne for offentligheden.
Europaudvalget har i sin beretning nr. 2 af  

 19. februar 1999 foreslået Udvalget for Forretningsordenen at  

 gennemføre en ændring af Folketingets forretningsorden, der  

 gør det muligt at holde åbne Europaudvalgsmøder.
 I bilag 1 gengives Europaudvalgets overvejelser om  

 tilrettelæggelsen af åbne Europaudvalgsmøder.
 Efter udvalgets opfattelse har offentligheden allerede  

 efter Folketingets regler om dokumentoffentlighed i vid udstrækning  

 mulighed for at få oplysninger om udvalgenes arbejde.
Meget væsentlige elementer i udvalgsarbejdet i  

 forbindelse med behandling af lovforslag er de skriftlige  

 spørgsmål fra udvalget og skriftlige svar fra ministeren samt de  

 skriftlige henvendelser fra interesseorganisationer m.fl.
Dette skriftlige  

 materiale er som altovervejende hovedregel tilgængeligt for  

 offentligheden dagen efter omdeling til udvalget.
Der kan abonneres på  

 udvalgenes bilag, eller man kan bestille bilag gennem Folketingets lovbutik.  

 Ministerierne skal desuden sende svar m.v. til udvalgene i elektronisk form,  

 så de kan offentliggøres på Folketingets hjemmeside.
I  

 afsnit 3 c og d er Folketingets hjemmeside omtalt nærmere.
 Med virkning fra begyndelsen af folketingsåret er  

 der truffet beslutning om, at foreløbige ændringsforslag og  

 udkast til betænkninger m.v. skal være offentligt  

 tilgængelige for herved at give lovgivningens brugere en  

 væsentlig styrket mulighed for at opnå indflydelse under  

 behandlingen af lovforslag i Folketinget.
Endvidere har udvalgene efter de gældende regler  

 mulighed for at afholde åbne høringer og åbne  

 temamøder.
Reglerne herfor er så fleksible, at det giver  

 udvalgene mulighed for at inddrage offentligheden på forskellig vis,  

 f.eks. i forbindelse med behandling af lov- og beslutningsforslag.
 Der er i udvalget forskellige opfattelser af, om det er  

 hensigtsmæssigt at give mulighed for åbne udvalgsmøder, og  

 hvilke konsekvenser åbne udvalgsmøder vil få.
På den ene side er det blevet anført, at  

 åbne udvalgsmøder vil kunne få den virkning, at politiske  

 forhandlinger, i endnu videre omfang end det er tilfældet i dag, vil  

 foregå uden for udvalgsmøderne, og at f.eks. de oplysninger, der  

 gives under samråd, vil kunne få en meget formel karakter.  

 På den anden side fremføres det, at åbne  

 udvalgsmøder kan skærpe interessen for udvalgsarbejdet og  

 være med til at intensivere den politiske debat både i udvalgene  

 og i offentligheden.
Dertil kommer, at åbenhed om beslutningsprocessen  

 er et vigtigt principielt element i den demokratiske proces.
Udvalget har imidlertid lagt stor vægt på at  

 fremsætte et forslag, som hele udvalget kunne stå bag, og  

 foreslår på den baggrund, at der gives udvalgene mulighed for at  

 beslutte, at et udvalgsmøde eller dele af dette afholdes for  

 åbne døre.
Med dette forslag er udgangspunktet fortsat, at  

 udvalgenes møder holdes for lukkede døre, og at der ikke  

 må refereres fra forhandlingerne i lukkede møder.
 Forslaget giver hvert udvalg mulighed for en gradvis  

 udvikling tilpasset det enkelte udvalgs behov.
 Der er endvidere enighed om, at ordningen skal evalueres,  

 når den har fungeret et år.
I forbindelse med overvejelserne om muligheden for at  

 holde udvalgsmøder for åbne døre har udvalget  

 drøftet, om der skulle fastsættes særlige procedureregler  

 for sådanne møder, f.eks. om ordret referat eller arkivering af  

 digitale lydoptagelser, taletidsregler, adgangen til tv-optagelse,  

 båndoptagelse m.v.
Det er i den forbindelse blevet anført, at  

 muligheden for at afholde udvalgsmøder for åbne døre kan  

 indebære, at nogle af de debatter, der i dag gennemføres som  

 forespørgselsdebatter i Folketingssalen, i fremtiden vil blive  

 gennemført som debatter i udvalg i forbindelse med samråd med en  

 minister, og at der derfor kan være behov for procedureregler og  

 referater, der svarer til dem, der gælder i Folketingssalen.
Udvalget er af den opfattelse, at det bør overlades  

 til det enkelte udvalg at tage stilling til disse spørgsmål.  

 Forslaget om at give udvalgene mulighed for at beslutte, at et  

 udvalgsmøde eller dele af dette afholdes for åbne døre,  

 lægger op til en gradvis udvikling tilpasset hvert enkelt udvalgs  

 behov.
Det er derfor også mest hensigtsmæssigt, at hvert udvalg  

 træffer beslutning om en procedure tilpasset udvalgets arbejdsform og  

 de emner, der behandles i udvalget.
 Udvalget understreger dog samtidig, at hvis et udvalg  

 ønsker at afholde et samråd for åbne døre, skal der  

 før samrådet være taget stilling til de ovennævnte  

 spørgsmål, således at betingelserne for  

 gennemførelse af samrådet står klart både for  

 udvalgets medlemmer og for den minister, der anmodes om at komme i  

 samråd.
 Ved åbne samråd båndoptages  

 forhandlingen.
Ved afgørelse af, hvorledes et samråd skal  

 foregå, vil det være naturligt at lægge vægt på  

 en tilkendegivelse fra den, der står bag  

 samrådsspørgsmålet, om, på hvilken måde  

 samrådet ønskes gennemført.
Også en minister vil  

 over for udvalget inden samrådet kunne tilkendegive, om oplysninger  

 efter ministerens opfattelse mest hensigtsmæssigt vil kunne gives for  

 åbne eller lukkede døre, ligesom procedureregler kan  

 drøftes med ministeren.
 Forslagene om at give mulighed for at holde åbne  

 udvalgsmøder gør det nødvendigt også at tage  

 stilling til den tavshedspligt, der hidtil er antaget at kunne udledes af  

 forretningsordenens § 8, stk. 5, 2. pkt., hvorefter udvalget ved afslutningen  

 af et udvalgsmøde kan træffe beslutning om, at meddelelser i  

 nærmere bestemt omfang skal tilgå offentligheden.
Folketingets forretningsorden har hidtil kun indeholdt  

 få bestemmelser om udvalgenes møder.
Udvalget finder, at det  

 giver et skævt billede, at Folketingets forretningsorden alene  

 indeholder bestemmelser om mere ekstraordinære udvalgsaktiviteter som  

 høringer, temamøder m.v.
Det foreslås derfor, at der i  

 forretningsordenen indsættes en beskrivelse af de ordinære  

 udvalgsmøder, beslutningskompetencen i udvalgene, udvalgenes  

 traditionelle muligheder for at modtage deputationer, stille  

 spørgsmål og afholde samråd m.v.
Der tilsigtes ikke hermed  

 nogen indskrænkning i det enkelte udvalgs mulighed for at  

 tilrettelægge udvalgsarbejdet på den måde, som er bedst  

 stemmende med det enkelte udvalgs arbejdsområder.
Beskrivelsen af høringer og temamøder  

 tilpasses den praksis, der har udviklet sig.
Endelig beskrives den nye type  

 åbne møder, som Europaudvalget har anbefalet.
Bestemmelse herom  

 er udformet således, at alle udvalg - og ikke alene Europaudvalget -  

 får mulighed for at afholde sådanne møder.
 Der henvises i øvrigt til bemærkningerne til  

 nedenstående beslutningsforslags § 1, nr. 1.
b.
Inddragelse af offentligheden under udvalgsarbejdet i  

 øvrigt Før regeringsforslag fremsættes eller  

 samtidig med fremsættelsen, foretager ministerierne oftest en skriftlig  

 høring af berørte myndigheder og interesseorganisationer med  

 henblik på at sikre, at de, der efterfølgende bliver  

 berørt af loven, kan bidrage med oplysninger om, hvordan loven rent  

 praktisk vil komme til at fungere.
I forbindelse med udvalgenes behandling af forslag  

 forekommer det ofte, at der stilles ændringsforslag, der ændrer  

 det oprindelige lovforslag væsentligt.
Det påses, at  

 ændringerne ikke er så omfattende, at der foreligger en  

 tilsidesættelse af grundlovens § 41, stk. 2, om, at et lovforslag skal  

 være behandlet 3 gange i Folketinget, før det kan vedtages.
Selv om ændringsforslag ligger inden for rammerne af  

 bestemmelsen i grundlovens § 41, stk. 2, kan ændringsforslag dog have  

 vidtrækkende konsekvenser for dem, der efterfølgende bliver  

 berørt af loven.
Det kan ikke mindst være et  

 spørgsmål om, hvordan de politiske intentioner rent praktisk kan  

 gennemføres mest hensigtsmæssigt.
 Udvalgene har allerede i dag mulighed for at anmode  

 berørte parter eller eksperter om at kommentere ændringsforslag,  

 men der er ikke tradition for, at der foretages en høring hverken over  

 de ændringsforslag, der stilles af ministeren, eller over de  

 ændringsforslag, der stilles af medlemmer af Folketinget.
Udvalget finder, at udvalgene i forbindelse med behandling  

 af lovforslag bør overveje, om de ændringsforslag, som  

 påtænkes stillet i udvalgets betænkning, har en sådan  

 karakter, at det vil være hensigtsmæssigt at gennemføre en  

 høring.
Høring over ændringsforslag må i givet fald  

 foregå inden for snævrere tidsfrister end dem, der typisk  

 gælder for høring over lovudkast.
Høringen kan tilrettelægges som en skriftlig  

 høring af dem, der har været hørt over lovudkastet,  

 eventuelt suppleret med organisationer eller andre, der har haft  

 foretræde for udvalget i forbindelse med behandling af lovforslaget,  

 eller af andre, som udvalget måtte finde det relevant at inddrage.  

 Udvalget kan bede den relevante minister om at foretage en skriftlig  

 høring, eller udvalget kan selv iværksætte den.
Hvis et  

 udvalg finder det mere hensigtsmæssigt, kan en høring også  

 gennemføres ved at invitere de berørte parter til i et  

 møde at kommentere ændringsforslagene.
 Statsministeren har under samrådet givet udtryk for,  

 at udvalget i en sådan situation bør anmode den  

 pågældende minister om at foretage en sådan høring.  

 Der henvises i øvrigt til omtalen ovenfor i afsnit 2 b om  

 høring over lovforslag.
c.
Folketingets hjemmeside - direkte mulighed for at følge  

 Folketingets arbejde med lovforslag Med åbningen af Folketingets hjemmeside i oktober  

 1997 har organisationer og offentligheden i øvrigt fået bedre  

 muligheder for at følge Folketingets arbejde med lovforslag.
 Lov- og beslutningsforslag, Folketingets dagsordener og  

 forhandlinger, udvalgenes dagsordener og offentlige bilag, herunder  

 udvalgsbetænkninger, er nu samlet ét sted, og i de fleste  

 tilfælde vil offentligheden have en væsentlig hurtigere adgang  

 til dokumenterne.
 Der arbejdes løbende på at sikre, at så  

 mange udvalgsbilag som muligt foreligger i fuld tekst på hjemmesiden,  

 og at dokumenterne er tilgængelige så hurtigt som muligt.
Informationerne på hjemmesiden søges  

 udbygget, i det omfang det er muligt, med hensyntagen til Folketingets  

 nuværende edb-systemer.
Bl.a. overvejes det, om orientering om  

 udvalgenes planlægning af deres arbejde med lovforslag kan formidles i  

 overskuelig form på hjemmesiden.
Når Folketingets nye edb-system  

 er færdigudviklet om ca. 3 år, vil mulighederne for at formidle  

 oplysninger til offentligheden over Folketingets hjemmeside bliver yderligere  

 forbedret.
Bestræbelserne på at sikre, at udvalgsbilagene  

 foreligger i elektronisk form, indebærer en række yderligere  

 arbejdsopgaver i forbindelse med journalisering m.v.
I hvert fald indtil  

 disse opgaver kan automatiseres yderligere i forbindelse med  

 indførelse af et nyt edb-system, er der behov for en  

 ressourcetilførsel til udførelsen af disse opgaver.
Udvalget finder, at Folketingets hjemmeside har vist sig  

 at være et nyttigt redskab i formidlingen af viden om de elementer, der  

 indgår i Folketingets behandling af lovforslag - ikke mindst for de  

 professionelle aktører i lovgivningsprocessen.
Udvalget lægger  

 derfor vægt på, at udviklingen af hjemmesiden fortsætter.  

 Udvalget er dog opmærksom på, at ikke alle borgere har adgang til  

 at bruge Internettet.
d.
Brug af Ftweb som debatforum om lovgivningen Med de gode erfaringer, man hidtil har haft med Ftweb som  

 informationskilde for offentligheden, har udvalget drøftet, om der som  

 et pilotprojekt skulle etableres et begrænset antal elektroniske  

 debatfora i tilknytning til FtWeb en.
Det enkelte forum oprettes på  

 initiativ af et udvalg og tilknyttes enten udvalget generelt, et aktuelt  

 lovforslag eller et aktuelt emne - alle med bred folkelig interesse.
 Formålet med pilotprojektet kunne være:
Udvalget kan tilslutte sig, at der på  

 forsøgsbasis gives udvalg mulighed for at etablere et sådant  

 debatforum, men anser det for nødvendigt, at der til sådanne  

 projekter udpeges en redaktør til at holde debatten på rette  

 spor.
Det bør naturligvis fremgå af det pågældende  

 debatforums åbningsbillede, at der sker en sådan redaktionel  

 udvælgelse af indlæggene.
4.	Planlægningen af folketingsarbejdet En forbedret tilrettelæggelse af folketingsarbejdet  

 vil - ud over at lette medlemmernes og ministrenes arbejde - også  

 være med til at fremme lovkvaliteten.
Ved en forbedret  

 planlægning skal således søges opnået den bedst  

 mulige samling af forslag om ensartede emner, bedre tid til forberedelser af  

 behandlingerne i Salen for såvel medlemmerne som offentligheden, bedre  

 tid til udvalgsarbejdet og større spredning af specielt anden- og  

 tredjebehandlingerne, hvor den store koncentration op til jul og grundlovsdag  

 i dag medfører risiko for tekniske fejl ved udarbejdelsen af  

 ændringsforslag med lovsjusk til følge.
a.
Planlægningen af folketingsarbejdet i dag Siden 1947 har Folketingets formand på Tingets  

 sidste ugentlige mødedag ladet omdele en ugeplan med angivelse af  

 planerne for arbejdet i Folketingssalen i den følgende uge.
Et udkast  

 til denne ugeplan udsendes onsdag og drøftes på et møde  

 mellem folketingssekretæren og gruppesekretærerne på  

 sekretærmødet samme dag kl. 14. Fra 1986 er endvidere i  

 løbet af foråret udsendt en årsplan med angivelse af  

 forventede mødedage i Salen det følgende folketingsår,  

 men uden angivelse af kommende forslag, der endnu vil være ukendte.
På et møde i Præsidiet i midten af  

 september 1998 blev der truffet beslutning om, at der fra det nye  

 folketingsår løbende skulle udarbejdes en plan ikke kun for  

 arbejdet i den kommende uge, men over de kommende 2 uger.
Til det udkast til  

 ugeplan, der udsendes om onsdagen, er der således vedlagt et  

 foreløbigt udkast også for den næstfølgende uge.
Det har været overvejet, om der er grundlag for at  

 tage et yderligere skridt til forbedring af planlægningen af  

 folketingsarbejdet.
Udvalget har i den anledning fået udarbejdet et  

 notat om planlægningen af folketingsarbejdet og har endvidere  

 fået forelagt et eksempel på det norske Stortings  

 planlægning.
b.
Forhåndsmeddelelser forud for fremsættelsen Det er naturligvis af stor betydning for  

 tilrettelæggelsen af folketingsarbejdet, at Folketinget så  

 tidligt som muligt orienteres om kommende regeringsforslag.
Folketingets  

 forretningsorden indeholder ingen regler herom, men det lovkatalog, der siden  

 1965 er bilagt statsministerens åbningsredegørelse, indeholder  

 fra 1998 oplysning om det forventede tidspunkt for fremsættelsen af  

 regeringens forslag inden for 14-dages-perioder.
Dette er et meget vigtigt  

 bidrag fra regeringen til forbedring af den procesrelaterede lovkvalitet.
 I forlængelse af forretningsordensændringen i  

 1997 fremsender statsministeren endvidere 4 statusredegørelser  

 årligt (december, februar, marts og april) til Udvalget for  

 Forretningsordenen om afviklingen af lovgivningsprogrammet med angivelse af  

 forventet tidspunkt for fremsættelser inden for 14-dages-perioder.
Bl.a. på baggrund af det atypiske folketingsår  

 1997-98 med folketingsvalg og folkeafstemning er erfaringerne med disse  

 forhåndsmeddelelser om kommende fremsættelser endnu  

 begrænsede.
Når henses til sikkerheden i forudsigelserne om  

 efterårets fremsættelser i lovkataloget fra oktober 1998,  

 må det imidlertid vurderes, at Folketinget har fået et meget  

 vigtigt planlægningsinstrument.
Udvalget er opmærksom på, at det især  

 har været fremsættelsen og gennemførelsen af større  

 pakker som konsekvens af finanslovforlig eller andre forlig, der har  

 medført ændringer for en allerede lagt plan for  

 færdiggørelsen af arbejdet i ugerne før jul og før  

 grundlovsdag.
Særligt vedrørende lovgivning, der er en  

 følge af finanslovsforlig, har statsministeren anført, at der  

 må være forståelse for, at sådanne forlig som oftest  

 skal gennemføres forholdsvis hurtigt, at forligene og den  

 efterfølgende lovgivning uundgåeligt må påvirke  

 Folketingets planlægning, og at det er nødvendigt med  

 fleksibilitet.
c.
Fremsatte forslag Tilrettelæggelsen af folketingsarbejdet kan til en  

 vis grad foregå på grundlag af ovennævnte  

 forhåndsmeddelelser om kommende forslag, om end en sådan  

 planlægning - ikke mindst i de første år efter  

 indførelsen af disse meddelelser - vil være behæftet med  

 en betydelig grad af usikkerhed.
Et væsentligt sikrere grundlag for en  

 planlægning er de allerede fremsatte forslag.
Det er derfor fortsat  

 væsentligt, at så mange regeringsforslag som muligt  

 fremsættes i begyndelsen af folketingsåret.
Ved  

 forretningsordensændringen i 1997 indførtes den regel, at  

 hovedparten af de lovforslag, regeringen påtænker at  

 fremsætte, bør fremsættes ved folketingsårets  

 begyndelse.
Lovforslag bør endvidere ifølge forretningsordenen  

 normalt fremsættes senest 1. april, for at de kan påregnes  

 gennemført i det pågældende folketingsår.
Senere  

 fremkomne forslag bør i fremsættelsestalen indeholde en  

 begrundelse for forsinkelsen.
Herudover er det i 1995 aftalt med regeringen,  

 at halvdelen af regeringsforslagene skal søges fremsat inden medio  

 november og resten kontinuerligt derefter frem til april.
Erfaringerne med  

 specielt novemberfristen er gode.
I november 1998 var  50 pct. af de i  

 lovkataloget annoncerede forslag fremsat.
d.
Placeringen af 1. behandling Intervallet mellem fremsættelse og 1. behandling af  

 forslag er af stor betydning for medlemmernes mulighed for at forberede  

 ordførerskaber og offentlighedens mulighed for at rette henvendelse  

 til ordførerne.
Ifølge forretningsordenen kan 1. behandling  

 tidligst finde sted 2 dage efter fremsættelsen, men bør ikke ske  

 tidligere end 5 dage efter fremsættelsen.
Præsidiet har herudover  

 besluttet, at det ved fastsættelsen af dagsordenen skal tilsigtes, at  

 1. behandling først finder sted i den  anden uge efter  

 fremsættelsen.
Selv denne sidstnævnte frist har, for så  

 vidt angår de fleste lovforslag, kunnet praktiseres i efteråret  

 1998, når bortses fra de 22 lovforslag, der fremsattes som konsekvens  

 af finanslovforliget.
Antallet af fremsættelser er faldet efter  

 nytår ikke mindst som følge af de mange fremsættelser  

 inden jul.
I planlægningen er der herefter to muligheder:
 I et antal tilfælde er det besluttet at sætte  

 forslagene til 1. behandling ugen efter fremsættelsen.
e.
Planlægningen af udvalgsbehandlingen Som anført nedenfor i afsnit 5 c er det en  

 forudsætning for spredningen af anden- og tredjebehandlinger, så  

 man undgår den store koncentration i december og maj, at også  

 udvalgene bidrager til langtidsplanlægningen.
f.
Placeringen af 2. behandling Efter forretningsordenen skal der gå 2 dage mellem  

 en udvalgsbetænknings omdeling (offentliggørelse) og 2.  

 behandling.
Præsidiet besluttede imidlertid i 1997, at der af hensyn  

 til offentlighedens mulighed for at reagere på ændringsforslag  

 så vidt muligt skal gå 5-6 dage fra omdeling af  

 udvalgsbetænkningen til 2. behandling.
Praksis har imidlertid udviklet  

 sig således, at det i udvalgene aftales, at medlemmernes begrundelser  

 for indstilling til lovforslaget kan afleveres 1 til 2 dage efter det  

 møde, hvori udvalget har afgivet betænkning.  

 Betænkningerne færdiggøres og omdeles derfor senere end  

 tidligere.
Intentionerne om en uformel 5-6-dages-frist opfyldes således  

 ikke, og offentligheden har derfor ikke fået længere  

 reaktionsmulighed over for omfattende ændringsforslag.
Dette er kun  

 delvis afhjulpet ved, at ændringsforslag som foran nævnt nu  

 offentliggøres inden betænkningsafgivelsen.
 Det er udvalgets opfattelse, at 5-6-dages-fristen i langt  

 højere grad bør respekteres af udvalgene i forbindelse med  

 fremtidige betænkningsafgivelser.
g.
Overvejelser om forbedringer Der er fremsat ønske om, at planlægningen af  

 folketingsarbejdet gennemføres for en periode, der går ud over  

 de nuværende 14 dage.
Man kunne forestille sig en månedsplan,  

 kvartalsplan, halvårsplan eller helårsplan udarbejdet på  

 grundlag af fremsatte forslag og - i begrænset omfang - oplysninger om  

 kommende forslag.
Med retten til at fremsætte forslag hele året  

 og den nuværende usikkerhed om kommende forslag - herunder også  

 om private forslag - vil det imidlertid ikke være muligt at  

 gennemføre planer, der prætenderer at udfylde alle omfattede  

 dage fuldt ud.
En færdig plan for blot en måned eller et kvartal  

 frem må således anses for urealistisk.
 Udvalget har imidlertid overvejet, om man kunne supplere  

 de nuværende ugeplaner/2-ugers-planer med en løbende opdateret  

 og offentliggjort oversigt for f.eks. en måned eller et kvartal.
Det bør efter udvalgets opfattelse opstilles som et  

 mål, at der som supplement til de nuværende  

 ugeplaner/2-ugers-planer udarbejdes en sådan løbende opdateret  

 oversigt, hvor man tilføjer de aftaler, som er indgået siden  

 sidste udsendelse.
Forsøgsvis kunne man udarbejde en kvartalsoversigt  

 over perioden fra oktober til jul og fra jul til påske.
Oversigten vil  

 løbende skulle ajourføres inden for perioden.
Udvalget skal  

 fremhæve, at det er vigtigt, at der kan fæstes lid til de  

 oplysninger, der findes i oversigten.
Oversigten skal naturligvis kunne  

 ændres, således som også en ugeplan kan ændres, men  

 det skal ske så relativt sjældent, at medlemmerne kan regne med,  

 at oversigten som altovervejende hovedregel holder.
5.	Udvalgenes arbejde med lovforslag Udvalgsarbejdet har en meget afgørende betydning  

 for lovkvaliteten.
Regeringen er forpligtet til at foretage et grundigt  

 forarbejde før fremsættelse af lovforslag i Folketinget, mens  

 det er Folketingets udvalg, der er forpligtet til at sørge for en  

 grundig behandling af lovforslag og eventuelle ændringsforslag.
Forretningsordenen indeholder kun ganske få  

 bestemmelser om udvalgenes arbejde.
Inden for disse rammer  

 tilrettelægger hvert enkelt udvalg selv suverænt sit arbejde med  

 mulighed for at tilpasse arbejdsformen til de aktuelle arbejdsopgaver i  

 udvalget.
Hvert udvalg har derfor selv ansvaret for, at der  

 gennemføres et grundigt udvalgsarbejde.
Udvalget for  

 Forretningsordenen har imidlertid anset udvalgsarbejdet for så  

 væsentligt et element i lovkvaliteten, at man har inddraget de  

 øvrige udvalg i en drøftelse af, om tilrettelæggelsen af  

 udvalgsarbejdet med lov- og beslutningsforslag kunne styrkes.
En sådan  

 drøftelse har fundet sted på et møde mellem Folketingets  

 formand og udvalgenes formænd og næstformænd med  

 udgangspunkt i et oplæg udarbejdet af en arbejdsgruppe bestående  

 af 4 udvalgsformænd.
Arbejdsgruppens oplæg blev justeret efter  

 drøftelserne på mødet og er gengivet nedenfor under  

 b.
En væsentlig forudsætning for et grundigt  

 udvalgsarbejde er, at der er den fornødne tid til udvalgsarbejdet.
En  

 forbedret tilrettelæggelse af planlægningen af  

 folketingsarbejdet, jf. ovenfor under 4, vil medvirke hertil.
Det er  

 imidlertid også væsentligt, at regeringen medvirker til, at  

 udvalgsarbejdet kan tilrettelægges på en hensigtsmæssig  

 måde.
Regeringen tilvejebringer oplysninger til udvalgene gennem svar  

 på udvalgenes spørgsmål.
Udvalgene har mulighed for at  

 anmode ministrene om at besvare spørgsmål inden en bestemt frist  

 eller for at aftale generelle frister for svar på  

 spørgsmål.
Det har ikke været almindeligt, at udvalgene  

 benyttede sig heraf.
Det foreslås, at der i Folketingets  

 forretningsorden indsættes en generel tidsfrist, inden for hvilke  

 udvalgenes spørgsmål bør være besvaret.
Konkret vil  

 udvalgene kunne beslutte at bede om svar inden for kortere tidsfrister, hvis  

 det måtte være mest hensigtsmæssigt.
Der henvises i  

 øvrigt til bemærkningerne til beslutningsforslagets § 1, nr.  

 1.
 Bedre muligheder for at tilrettelægge  

 udvalgsarbejdet vil gøre det mere realistisk for udvalgene at bidrage  

 til planlægning af arbejdet i Folketingssalen, jf. nedenfor under  

 c.
 Det fornødne grundmateriale må endvidere  

 være til rådighed for udvalgene, jf. nedenfor under a.
 Desuden har udvalget drøftet indholdet af  

 udvalgenes betænkninger, bistanden til udvalgsarbejdet og  

 udvalgsstrukturen, jf. nedenfor under d, e og f.
a.
Udvalgsarbejdet - fremsendelse til udvalgene af  

 høringssvar og udarbejdelse af paralleltekster Udvalgene har i højere grad end tidligere sat fokus  

 på, hvilket grundmateriale regeringen bør stille til  

 rådighed i forbindelse med udvalgsbehandlingen af regeringsforslag.
 De fleste udvalg har truffet aftale med ministrene om, at  

 eventuelle høringssvar suppleret med et notat om disse skal sendes til  

 udvalget forud for 1. behandling af regeringens forslag.
 Det påses også i større  

 udstrækning end tidligere, om der er udarbejdet såkaldte  

 »paralleltekster« til ændringslove, og i forbindelse med større  

 lovforslag anmodes ministerierne om at udarbejde et udkast til  

 lovbekendtgørelse (en sammenskrivning af lovforslaget og  

 gældende lov).
 Denne udvikling hilses med tilfredshed og viser, at  

 udvalgene påtager sig sin del af ansvaret for, at konsekvenser af ny  

 lovgivning søges grundigt belyst, inden der træffes  

 beslutning.
b.
Styrkelse af tilrettelæggelsen af behandlingen af lov- og  

 beslutningsforslag og af den politiske drøftelse i udvalget Nedenfor gengives det oplæg, som en arbejdsgruppe  

 bestående af 4 udvalgsformænd har udarbejdet.
Arbejdsgruppen fremhæver, at udvalgene bør  

 styrke tilrettelæggelsen af behandlingen af lov- og beslutningsforslag  

 og den politiske drøftelse i udvalget.
Udvalgenes medlemmer og  

 stedfortrædere har uanset den politiske holdning til et konkret forslag  

 en fælles interesse i, at tekniske og faktuelle spørgsmål  

 vedrørende forslaget er grundigt belyst fra flere sider.
På den anden side fremhæver arbejdsgruppen, at  

 det af hensyn til den politiske proces er vigtigt, at udvalgsbehandlingen kan  

 tilpasses det konkret forslag.
Der foreslås derfor ikke indført  

 et regelsæt for udvalgsbehandlingen.
Der findes allerede en bred vifte  

 af instrumenter, udvalgene kan benytte ved behandling af lov- og  

 beslutningsforslag.
Udvalgene opfordres til at være kreative ved  

 tilrettelæggelsen af udvalgsarbejdet med lov- og beslutningsforslag.
 Til inspiration for udvalgene har arbejdsgruppen  

 udarbejdet checklister, som udvalgene kan tage udgangspunkt i ved  

 tilrettelæggelsen af udvalgsarbejdet.
Arbejdsgruppen foreslår, at udvalget i forbindelse  

 med den første gennemgang af et lovforslag foretager en indledende  

 drøftelse.
Under denne drøftelse kan udvalget på baggrund  

 af debatten under 1. behandling af forslaget i Salen søge at  

 klarlægge dels de politiske problemer, dels de initiativer, der  

 ønskes iværksat i forbindelse med behandlingen af forslaget.
I  

 den forbindelse kan udvalget eventuelt fastlægge en tidsplan for  

 udvalgsarbejdet.
Hvis det er et politisk og teknisk ukompliceret forslag, kan  

 tidspunktet for betænkningsafgivelse eventuelt aftales allerede  

 på dette tidspunkt og meddeles Lov- og Parlamentssekretariatet.
Udvalgssekretærernes viden inden for udvalgets  

 emneområde og overblik over processen bør udnyttes.
I  

 forbindelse med den indledende gennemgang af lovforslaget kan  

 udvalgssekretæren afklare visse faktuelle tvivlsspørgsmål  

 og gøre udvalget opmærksom på spørgsmål, som  

 er uafklarede efter 1. behandling, eller på dele af lovforslagets tekst  

 eller bemærkninger, som synes uklare.
Udvalgssekretæren kan  

 endvidere komme med forslag til en tidsplan og sørger for, at  

 besluttede initiativer sættes i værk.
 Arbejdsgruppen foreslår endvidere, at udvalget har  

 politiske midtvejsdrøftelser en eller flere gange i stedet for - som  

 det ofte er tilfældet nu - at den politiske drøftelse og  

 afgivelse af betænkning foregår i ét og samme  

 møde.
 Et typisk tidsforløb kunne se således ud:
 Udvalget kan tilslutte sig, at tilrettelæggelsen af  

 behandling af lov- og beslutningsforslag og den politiske drøftelse i  

 udvalgene styrkes, og anbefaler, at udvalgene følger de procedurer,  

 der er foreslået af arbejdsgruppen.
Allerede i forbindelse med behandlingen af forslag til  

 folketingsbeslutning om ændring af forretningsordenen i foråret  

 1997 (B 108) bemærkede Udvalget for Forretningsordenen i sin  

 betænkning, at de enkelte udvalg naturligvis har ansvaret for, at der  

 foretages en kvalitativt forsvarlig behandling af forslagene, og at der  

 afsættes den fornødne tid hertil.
Bl.a. blev det henstillet til  

 udvalgene at overveje, om udvalgsbehandlingen i højere grad kan  

 struktureres.
Arbejdsgruppens forslag ligger helt i forlængelse af  

 denne henstilling.
c.
Udvalgenes bidrag til langtidsplanlægning af Folketingets  

 arbejde Det er arbejdsgruppens opfattelse, at tidsplaner i  

 udvalgene og adskillelse af tidspunktet for den (afsluttende) politiske  

 drøftelse og afgivelse af betænkning kan forbedre udvalgenes  

 muligheder for på et tidligt tidspunkt at meddele Lov- og  

 Parlamentssekretariatet, hvornår udvalget planlægger at afgive  

 betænkning.
Ved politisk og teknisk enkle forslag kan udvalget give  

 besked om tidspunktet for betænkningsafgivelse på et tidligt  

 tidspunkt, mens det først kan ske på et senere tidspunkt ved  

 mere komplicerede forslag.
Udvalgene kan herved bidrage til en yderligere  

 forbedring af langtidsplanlægningen af arbejdet i Folketingssalen.
Det  

 er dog væsentligt, at informationerne i en langtidsplan er så  

 sikre, at man kan fæste lid til dem.
Udvalgene skal desuden kunne  

 udvise den fornødne fleksibilitet af hensyn både til den  

 politiske proces og til offentligheden, f.eks. deputationer, der anmeldes  

 sent.
Udvalget bemærker, at det er det enkelte udvalg, der  

 afgør, hvornår der skal afgives betænkning over et  

 forslag.
Det er således udvalget, der beslutter, hvornår  

 behandlingen af forslaget kan afsluttes med betænkningsafgivelse.  

 Udvalget henviser i den forbindelse til bemærkningerne i  

 betænkningen fra folketingsåret 1996-97 over forslag til  

 folketingsbeslutning om ændring af forretningsordenen (B 108) om, at  

 ethvert udvalg har mulighed for at beslutte, at et forslag ikke  

 færdigbehandles med afgivelse af betænkning inden  

 mødeperiodens ophør, hvis udvalget finder, at det ikke har  

 været muligt at gennemføre en forsvarlig behandling.
Udvalget finder dog samtidig, at en længere  

 tidshorisont for planlægning af Folketingets arbejde så vidt  

 muligt også bør omfatte anden- og tredjebehandlinger.
Det  

 forudsætter, at udvalgene planlægger udvalgsarbejdet og  

 påser en overholdelse af de tidsfrister for besvarelse af  

 udvalgsspørgsmål, som foreslås indsat i Folketingets  

 forretningsorden, eller at udvalgene indgår realistiske aftaler med  

 ministrene om, hvornår der kan forventes svar på  

 udvalgsspørgsmål.
Det forudsætter ligeledes, at udvalgene  

 jævnligt drøfter det forventede tidspunkt for kommende  

 betænkningsafgivelser, så dette kan fastsættes med den  

 sikkerhed, som er nødvendig, hvis det skal have mening at  

 indføre oplysningerne i en plan/mødeoversigt, samtidig med at  

 der tages hensyn til den politiske proces og sikres den fornødne tid  

 til en kvalitativ behandling af forslagene.
Hvis udvalgene som  

 foreslået ovenfor har jævnlige politiske drøftelser og  

 ikke, som det ofte er tilfældet nu, alene har politisk drøftelse  

 og afgivelse af betænkning i ét og samme møde, vil  

 udvalgene kunne fastsætte et realistisk tidspunkt for  

 betænkningsafgivelse, der giver udvalgets medlemmer den fornødne  

 tid til at forberede eventuelle ændringsforslag og udtalelser i  

 betænkningen.
d.
Indholdet af udvalgenes betænkninger Vedrørende indholdet af udvalgenes  

 betænkninger har arbejdsgruppen foreslået, at det skal  

 fremgå af en betænkning, hvis udvalget f.eks. har haft en bestemt  

 forståelse af en bestemmelse i et lovforslag eller andre  

 forudsætninger af betydning for den efterfølgende fortolkning af  

 loven.
Når det er relevant, bør betænkningen derfor  

 udbygges.
Udvalget kan tilslutte sig arbejdsgruppens  

 bemærkninger om indholdet af udvalgsbetænkninger.
Udvalget  

 finder, at det yderligere bør overvejes, om der er grundlag for at  

 foreslå andre ændringer i udformningen af udvalgenes  

 betænkninger.
 F.eks. må de krav, der stilles til lovforslags  

 udformning i et sprog, der er så let at tilegne sig for brugerne som  

 muligt, også omfatte betænkninger.
Indledningen i udvalgenes betænkninger er  

 efterhånden blevet meget standardiseret.
Betænkningernes  

 generelle informationsværdi og retskildeværdi ville blive  

 øget, hvis betænkningerne indeholdt en beskrivelse af udvalgets  

 arbejde med lovforslaget og omtale af de emneområder, der særligt  

 har været overvejet i udvalgene.
Optryk af bilag i betænkningen drøftes  

 sjældent særskilt i udvalget.
De dele af henvendelser eller  

 besvarelser af udvalgenes spørgsmål, som har haft særlig  

 betydning for udvalgets eller en del af udvalgets medlemmers stillingtagen  

 til lovforslaget, kunne fremhæves tydeligere ved citering enten i  

 betænkningens indledende bemærkninger eller som begrundelse for  

 et flertals eller et mindretals indstilling til lovforslaget.
Der har efterhånden udviklet sig den praksis i  

 udvalgene, at partiernes begrundelse for indstillingen til lovforslaget (i  

 daglig tale kaldet betænkningsbidrag) ikke foreligger, inden udvalget  

 afgiver betænkning.
Det indebærer, at partierne ikke kan forholde  

 sig til andres bemærkninger, og reducerer dermed værdien af  

 betænkningen.
Rent praktisk indebærer en efterfølgende  

 udformning af udtalelser desuden, at færdiggørelsen af den  

 endelige betænkning forsinkes, så offentligheden først  

 får kendskab til betænkningen 2-3 dage efter det  

 udvalgsmøde, hvori den er afgivet.
Udvalgene bør  

 tilstræbe, at betænkningsbidrag er udarbejdet, inden udvalget  

 afgiver betænkning.
e.
Bistanden til udvalgsarbejdet Udvalget har drøftet den bistand, der er til  

 rådighed for udvalgene, og om der er behov for en styrkelse af denne  

 bistand.
Bistanden til udvalgene blev udvidet i 1995.  

 Fastlæggelsen af, hvilke områder der skulle styrkes, skete i  

 dialog med partigrupperne og udvalgene.
Det blev i høj grad overladt  

 til hvert udvalg at tilpasse udvalgssekretærernes opgaver til de  

 forskellige behov i udvalgene.
Bestemmelsen i forretningsordenens § 8  

 foreslås tilpasset de ændrede opgaver.
Udvalgene har ikke samme antal medarbejdere til  

 rådighed.
Nogle udvalg har 2 udvalgssekretærer, nogle har 1  

 sekretær, og andre udvalg har en udvalgssekretær til  

 rådighed, der samtidig beskæftiger sig med andre udvalg eller  

 andre opgaver.
Antallet af udvalgssekretærer, som er til rådighed  

 for udvalgene, afspejler i vidt omfang forskellen på aktiviteten i  

 udvalgene, men der er reelle forskelle i den bistand, der stilles til  

 rådighed, ligesom aktiviteten i nogle udvalg er steget betydeligt siden  

 1995.
 Indtrykket bl.a. fra møder mellem Folketingets  

 formand og udvalgsformænd og næstformænd er, at der i  

 udvalgene er tilfredshed med den udvikling i opgavevaretagelsen, der har  

 fundet sted, men at der er et voksende behov for at kunne igangsætte  

 flere opgaver.
De tilførte ressourcer er primært blevet  

 anvendt på bistand til enkeltmedlemmer i forbindelse med udarbejdelse  

 af lov- og beslutningsforslag og ved tilvejebringelse af oplysninger til  

 individuelle udvalgsmedlemmer i forbindelse med behandling af lovforslag,  

 foretræde for udvalg, samråd m.v.
Der er desuden sket et generelt  

 løft i den information, udvalgssekretærerne på eget  

 initiativ tilvejebringer til brug for hele udvalget.
Udvidelsen af  

 medarbejderstaben i partigrupperne har desuden medført, at der  

 igangsættes flere opgaver, f.eks. forespørgsler  

 vedrørende ældre udvalgsmateriale og udarbejdelse af  

 forslag.
De yderligere opgaver, som udvalgene nu ønsker  

 iværksat, er f.eks. en systematisering af udvalgsmaterialet ved  

 behandling af større lovforslag og større sager, eksempelvis  

 oversigter over ministersvar og henvendelser vedrørende de forskellige  

 emneområder, et større lovforslag vedrører.
Med de knappe  

 tidsfrister, der oftest er forbundet med behandling af lovforslag, og med den  

 ophobning af lovforslag, der trods forsøg på planlægning  

 fortsat ikke kan undgås, kan udvalgenes ønsker ikke altid  

 imødekommes.
 I nogle udvalg er det især udvalgenes engagement i  

 EU-arbejdet og det internationale arbejde i øvrigt, der  

 indebærer nye opgaver.
 Generelt har udvalgene givet udtryk for, at det stadig er  

 vanskeligt for udvalgene at overskue EU-sagerne, og at det derfor kniber med  

 udvalgenes engagement i disse sager.
 Europaudvalget har i sin beretning nr. 2 fra februar 1999  

 foreslået ændringer af den skriftlige information fra regeringen  

 med henblik på at imødekomme ønsker om »færre, men  

 bedre og mere målrettede papirer«.
 I beretningen har Europaudvalget endvidere i omtalen af  

 fagudvalgenes rolle i forbindelse med behandling af EU-sager gjort  

 opmærksom på, at EU-konsulenten vil kunne inddrages i  

 fagudvalgenes arbejdet med EU-sager, og at det materiale, der udarbejdes af  

 Folketingets EU-Oplysning, ligeledes kan indgå i fagudvalgenes arbejde.
 De enkelte udvalgssekretærers bistand til udvalgene  

 omfatter naturligvis også EU-sager.
I forbindelse med ændringen af Folketingets  

 organisation i 1998 blev udredningsarbejdet placeret i Udvalgsafdelingen og  

 International Afdeling.
Der var ikke knyttet personaleudvidelser til denne  

 ændring.
Udredningsopgaven er ikke blevet nærmere defineret.  

 F.eks. er der ikke taget stilling til, om opgaven omfatter både  

 udredningsarbejde for enkeltmedlemmer og for udvalget som sådant.  

 Udvalgssekretærerne tilvejebringer materiale til udvalgene, f.eks. til  

 brug for samråd eller høringer eller i forbindelse med  

 behandling af forslag, og til enkeltmedlemmer, f.eks. i forbindelse med  

 udarbejdelse af private forslag.
Mere systematiske udredningsopgaver  

 foretages ikke på nuværende tidspunkt i Udvalgsafdelingen.
Der er  

 f.eks. heller ikke personale, der kan foretage økonomiske  

 vurderinger.
Udvalgssekretærerne har en uddannelse som cand.jur.  

 eller en anden samfundsvidenskabelig uddannelse.
Siden 1995 har en stor del  

 af udvalgssekretærerne været ansat i stillinger af ca. 3  

 års varighed og har typisk et forudgående kendskab til  

 emneområdet for det udvalg, de skal være sekretær for,  

 f.eks. fra det ministerium, der korresponderer med det pågældende  

 udvalg.
Udvalgssekretærerne kan dog ikke have specialviden på  

 hele det emneområde, som udvalgenes sagsområder dækker.  

 Hertil kommer, at de daglige sekretæropgaver som tilrettelæggelse  

 af udvalgenes møder, rådgivning og bistand ved udformning af  

 spørgsmål, ændringsforslag og private lov- og  

 beslutningsforslag sætter grænser for muligheden for at  

 udføre større udredningsopgaver.
 Det er udvalgets opfattelse, at målsætningen  

 skal være, at Udvalgsafdelingen inden for de klassiske juridiske emner  

 som retspleje, strafferet, formueret og andre tilsvarende generelle juridiske  

 problemstillinger, som vil kunne berøre de fleste udvalg i forbindelse  

 med behandling af lovforslag, skal kunne stille en ekspertise til  

 rådighed, der kan yde udvalg og udvalgsmedlemmer en faglig forsvarlig  

 rådgivning.
 En mere dybtgående bistand til alle udvalg inden for  

 statsretlige og andre parlamentarisk-juridiske fagområder,  

 vedrørende menneskerettigheder og offentligretlige problemer samt  

 lovteknik skal kunne ydes af Lov- og Parlamentssekretariatet, jf. afsnit  

 6.
 Derimod er det ikke intentionen, at Folketingets  

 administration skal kunne stille ekspertviden til rådighed for  

 udvalgene inden for store specialområder som f.eks. socialret,  

 skatteret og miljøret.
f.
Udvalgsstrukturen Udvalget har overvejet, om der var behov for en  

 ændring af den nuværende udvalgsstruktur med 24 udvalg, der  

 nedsættes ved hvert folketingsårs begyndelse og efter nyvalg.
 Udgangspunktet for udvalgets overvejelser har været,  

 at en reduktion i antallet af udvalg skulle opfylde et eller flere af  

 følgende formål:
 Udvalget har fået forelagt et forslag om en mindre  

 justering af udvalgene samt en større og mere gennemgribende  

 ændring, der ville reducere antallet af udvalg fra 24 til 16 eller 18  

 .
Udvalget finder, at spørgsmålet om en  

 eventuel reform af udvalgsstrukturen kræver grundigere overvejelser.  

 Udvalget har derfor udskudt drøftelserne af dette  

 spørgsmål til det nye folketingsår.
Udvalget  

 bemærker i den forbindelse, at en eventuel ændring af udvalgenes  

 sagsområder først bør få virkning efter et  

 folketingsvalg.
 Udvalget har fra Finansudvalget modtaget et brev (bilag 4)  

 om dette udvalgs arbejdsfelt, hvortil der henvises.
I 1996 blev det besluttet at styrke  

 sekretariatsbetjeningen af § 71-Tilsynet i en 3-årig  

 forsøgsperiode.
Forsøgsordningen udløber med udgangen af  

 september måned 2000. Styrkelsen af sekretærfunktionen for §  

 71-Tilsynet har medført en øget aktivitet og en mere  

 systematisk og kompetent rådgivning til tilsynets medlemmer.
Udvalget  

 finder derfor, at der allerede nu bør træffes beslutning om at  

 gøre forsøgsordningen permanent.
g.
Særligt om behandlingen af henvendelser fra de danske  

 medlemmer af Europa-Parlamentet til et fagudvalg eller til  

 Europaudvalget I sin beretning nr. 2 af 19. februar 1999 har  

 Europaudvalget om forholdet til de danske medlemmer af Europa-Parlamentet  

 blandt andet foreslået, at »de kan fremsende forslag eller  

 ændringsforslag, som behandles i Europa-Parlamentet, til det relevante  

 fagudvalg i Folketinget, ligesom de kan fremsende udkast til egne  

 ændringsforslag og udkast til spørgsmål til den danske  

 minister.
Danske medlemmer af Europa-Parlamentet, der måtte  

 ønske at følge sådanne henvendelser op ved personligt  

 fremmøde i udvalget, kan allerede efter de gældende regler for  

 deputationer gøre dette.
Europaudvalget vil i en drøftelse med  

 udvalgsformændene lægge op til, at der aftales en ordning,  

 hvorefter fagudvalgene behandler sådanne skriftlige eller mundtlige  

 henvendelser fra MEP´erne.
Det indebærer ikke, at MEP´erne får  

 ret til at deltage i almindelige udvalgsmøder, og de kan ikke kalde en  

 minister i samråd eller deltage under et sådant samråd,  

 ligesom de ikke direkte kan stille skriftlige udvalgsspørgsmål  

 til en minister - men måske inspirere udvalget til at gøre det.  

 Fagudvalget bør sætte en sådan henvendelse på  

 dagsordenen og træffe beslutning om, hvordan man i det konkrete  

 tilfælde vil behandle den,  « Der henvises til bilag 1 med  

 Europaudvalgets overvejelser om, hvorledes proceduren herfor kunne  

 tilrettelægges.
Udvalget for Forretningsordenen skal understrege  

 vigtigheden af, at Europaudvalgets forslag til en mere aktiv medvirken fra  

 fagudvalgene i beslutningsprocesen i forbindelse med EU-sager  

 gennemføres.
Udvalget er i den forbindelse enig i, at der bør  

 ske en styrkelse af samarbejdet mellem Folketingets udvalg og danske  

 medlemmer af Europa-Parlamentet, og kan tilslutte sig Europaudvalgets forslag  

 herom.
Udvalget skal derfor opfordre fagudvalgene til at følge den af  

 Europaudvalget forslåede procedure, således at de danske  

 medlemmer af Europa-Parlamentet får sagen behandlet, når de  

 retter henvendelse til et udvalg.
6. Den lovtekniske og juridiske gennemgang af lovforslag i Folketinget a.
Udgangspunktet Selv om alle lovforslag, der fremsættes af  

 regeringen, forud for fremsættelsen har været underkastet en  

 lovteknisk gennemgang i Justitsministeriets Lovafdeling, er udvalget  

 opmærksom på, at det også på dette område er  

 nødvendigt, at der i Folketinget er en juridisk ekspertise til  

 stede.
Dette har dels sammenhæng med, at medlemmer af  

 Folketinget skal kunne fremsætte lovforslag, der i lovteknisk henseende  

 kan leve op til samme standard som regeringsforslag.
Hertil kommer det  

 ansvar, Folketinget har for at optrykke lovforslaget som vedtaget af  

 Folketinget, ofte med en del ændringsforslag, der i vidt omfang har  

 ændret lovteksten.
Dette optryk underskrives af Folketingets formand,  

 fremsendes til statsministeren og anvendes i forbindelse med Statsrådet  

 og i Lovtidende.
 Den lovtekniske gennemgang, der således foretages i  

 Folketinget med henblik på optrykning af det vedtagne lovforslag, har  

 medført en standardisering af en række lovtekniske forhold.  

 Særligt kan følgende forhold fremhæves:
 Om behandlingen af spørgsmålet om lovforslags  

 forhold til grundloven henvises til omtalen nedenfor.
b.
Gældende praksis Ministerierne er i forbindelse med udformningen af deres  

 forslag forpligtet til at leve op til de krav af ren formel, redaktionel  

 karakter, der findes i grundloven, Folketingets forretningsorden og de  

 cirkulærer og vejledninger, der er udstedt af regeringen.
Imidlertid kan grænsen mellem det formelle og det  

 indholdsmæssige være noget flydende, og visse  

 indholdsmæssige mangler kan fremtræde så åbenbart, at  

 det kan være vanskeligt - og urimeligt - at lukke øjnene for  

 dem.
Dette er en af begrundelserne for, at der i forbindelse med den  

 lovtekniske gennemgang nødvendigvis må foretages en  

 prioritering.
Den højest prioriterede opgave er at foretage  

 indredaktion af de ændringsforslag, der må forudses vedtaget  

 under behandlingen i Folketinget, og umiddelbart efter vedtagelsen at kunne  

 levere et optryk af det vedtagne lovforslag, der er i fuld overensstemmelse  

 med Folketingets - eller dets flertals - intention.
Efter afgivelsen af  

 betænkning m.v. gennemgås de ændringsforslag, der må  

 påregnes at skulle vedtages, særligt med henblik på, at  

 disse kan indredigeres i det fremsatte lovforslag, og med henblik på at  

 sikre, at der ikke bør stilles yderligere ændringsforslag af  

 lovtekniske grunde.
I forbindelse med denne gennemgang overvejes det  

 også, om der vil kunne opstå afstemningstekniske problemer ved 2.  

 eller 3. behandling, ligesom der så vidt muligt også foretages en  

 mere overordnet gennemgang af betænkningen, især for så  

 vidt angår de generelle indstillingers overensstemmelse med de  

 indstillinger, der er knyttet til de enkelte ændringsforslag.
 Næsten lige så højt prioriteres det, at  

 lovforslagene lever op til kravene om korrekt retskrivning, sprogbrug og  

 opstilling.
Endvidere har man siden begyndelsen af  

 folketingsåret 1998-99 relativt systematisk foretaget  

 undersøgelse af konsekvenser af foreslåede ændringer i en  

 eksisterende lov for andre bestemmelser i denne lov og i ganske enkelte  

 tilfælde for anden lovgivning.
Der er altså tale om en  

 undersøgelse af, hvorvidt de foreslåede ændringer i et  

 ændringslovforslag medfører konsekvenser for  

 paragrafhenvisninger i hovedloven, som der ikke er taget højde  

 for.
Resultatet af den lovtekniske gennemgang i Folketinget  

 videregives gennem den pågældende udvalgssekretær til det  

 pågældende ministerium med henblik på, at der kan stilles  

 ændringsforslag.
Det er i øvrigt indtrykket, at de  

 pågældende ministerier i altovervejende grad er meget tilfredse  

 med det uformelle samarbejde, der består med Folketingets  

 administration på dette punkt.
Der er således enighed om, at der  

 først og fremmest er tale om at samarbejde om en teknisk opgave, hvor  

 det i videst muligt omfang må tilstræbes at undgå fejl.  

 Dette indebærer også, at bistanden kan gå den anden vej.  

 For alle, der deltager i processen, står det klart, at man ikke helt  

 kan undgå, at der opstår fejl undervejs, men at den fælles  

 indsats medfører, at niveauet må betegnes som rimeligt.
c.
Forslag til styrkelse af gennemgangen af  

 lovforslagene Udvalget har drøftet, om man i Folketingets  

 administration i forbindelse med den lovtekniske gennemgang - særligt i  

 forbindelse med indredaktionen af ændringsforslag - kunne medvirke til  

 en forbedring af lovkvaliteten.
På den ene side er det klart, at  

 Folketinget ikke kan påtage sig et egentligt ansvar for at finde alle  

 indholdsmæssige mangler, men på den anden side skulle det  

 være muligt at foretage et check af sproglige og andre forhold.
 Der er tale om områder, hvor der generelt er et  

 behov for, at Folketingets administration kan rådgive, f.eks.  

 også i forbindelse med udarbejdelse af private forslag og i tilknytning  

 til overvejelser i Præsidiet og Udvalget for Forretningsordenen om  

 Folketingets egne regelsæt.
 Det bør understreges, at det ikke, for så  

 vidt angår regeringsforslag, er tanken at dublere det arbejde, der  

 udføres af de pågældende fagministerier og især  

 Justitsministeriets Lovafdeling, men derimod at bidrage til, at der ikke  

 utilsigtet opstår fejl under behandlingen af lovforslaget i  

 Folketinget.
 Udvalget har ikke afsluttet sine overvejelser herom, men  

 vil genoptage disse i begyndelsen af det nye folketingsår, jf. nedenfor  

 under 6e.
d.
Særligt om behandlingen af sager om lovforslags forhold  

 til grundloven m.m.
Efter forretningsordenens § 16, stk. 3, skal lovforslag  

 eller ændringsforslag, der strider mod grundloven, afvises. »Mener  

 formanden efter forhandling med Udvalget for Forretningsordenen, at en  

 sådan modstrid foreligger, indstiller formanden til Tinget, at  

 forslaget afvises.
Der finder ingen forhandling sted om en sådan  

 afvisning.« Det har jævnligt været drøftet i  

 Folketinget, om der burde gennemføres en styrkelse af den juridisk og  

 forfatningsmæssige ekspertise, der er til rådighed i forbindelse  

 med Folketingets behandling af lovforslag, herunder også til at  

 rådgive Folketingets formand om behovet for at foretage indstilling  

 efter forretningsordenens § 16, stk. 3. Et væsentligt  

 spørgsmål i så henseende har været, om en eventuel  

 udbygning burde ske i regeringens eller i Folketingets regi eller ved  

 opbygning af et uafhængigt organ, oftest kaldet et lovråd.
Til belysning af spørgsmålet har Udvalget for  

 Forretningsordenen tidligere indsamlet oplysninger fra andre lande om  

 forudgående og efterfølgende undersøgelser af  

 lovforslags/loves forhold til forfatningen.
For så vidt angår den  

 efterfølgende prøvelse, har Frankrig og Tyskland særlige  

 forfatningsdomstole, mens det i Norge og Island som i Danmark er de  

 almindelige domstole, der kan efterprøve, om en lov må anses for  

 stridende mod grundloven.
Mens den tyske forfatningsdomstol såvel under  

 behandlingen i Forbundsdagen som efterfølgende kan efterprøve  

 lovforslag/vedtagne love, foretager Conseil d´Etat i Frankrig efter anmodning  

 undersøgelser af lovforslag i forbindelse med behandlingen i  

 Parlamentet, mens en efterfølgende prøvelse af  

 gennemførte forslag må indbringes for Conseil Constitutionelle.  

 Ifølge den norske grundlovs § 83 kan »Stortinget   indhente  

 Høiesterets betænkning over juridiske gjenstande.«, men  

 bestemmelsen anvendes dog efter det oplyste ikke i praksis.
I Norge er der  

 henlagt en væsentlig offentligretlig rådgivningsfunktion til en  

 lovafdeling under Justitsministeriet, men til forskel fra den danske  

 lovafdeling høres den norske lovafdeling direkte af Stortinget og  

 afgiver svar på egne vegne og ikke på ministerens.
Med hjemmel i  

 Regeringsformen er der i Sverige etableret et lovråd, der høres  

 om de retssikkerhedsmæssigt mest betydningsfulde lovforslag.  

 Lovrådet består af medlemmer af Højesteret og  

 regeringsretten.
De pågældende er udnævnt for 2 år ad  

 gangen og har i denne periode ikke fast tjeneste i den ret, hvorfra de  

 kommer.
Lovrådet fungerer i 3 afdelinger med hver 3 medlemmer.
 I Danmark er der som bekendt ikke nedsat et  

 uafhængigt organ til at udtale sig om foreneligheden med grundloven i  

 forbindelse med fremsættelsen eller behandlingen af lovforslag i  

 Folketinget.
Når spørgsmålet om et forslags  

 grundlovmæssighed er blevet rejst under behandlingen i Folketinget, har  

 der været forskellige måder at løse sagen på.
I  

 visse tilfælde har regeringen egenhændigt eller efter anmodning  

 fra det folketingsudvalg, der har behandlet forslaget, indhentet et responsum  

 fra personer, der har været uafhængige af regeringen, typisk  

 juridiske professorer.
Ved andre lejligheder er et responsum blevet indhentet  

 fra Justitsministeriets Lovafdeling.
Udvalgene har endvidere mulighed for  

 selv at indhente et responsum.
Udvalgene skal i givet fald ansøge  

 Folketingets Præsidium om bevilling til afholdelse af de udgifter, der  

 er forbundet hermed.
Selv om spørgsmålet i første omgang  

 måtte være blevet taget op i et udvalg, kan det altid senere  

 blive forelagt for Folketingets formand og Udvalget for Forretningsordenen,  

 jf. den ovenfor citerede § 16 i forretningsordenen.
Er spørgsmålet blevet rejst over for  

 Folketingets formand, har denne typisk bedt Folketingets Lov- og  

 Parlamentssekretariat om at belyse problemstillingen og eventuelt om en  

 indstilling.
På dette grundlag, eventuelt suppleret af responsa  

 udarbejdet på foranledning af regeringen eller folketingsudvalg, har  

 formanden truffet sin beslutning om anvendelse af forretningsordenens § 16.  

 Udvalget har fra Lov- og Parlamentssekretariatet fået en oversigt over  

 praksis i disse sager.
Det er et gennemgående træk, at Folketingets  

 formænd normalt har taget udgangspunkt i en formodning om, at  

 regeringen - ikke mindst på grund af ministeransvarsreglerne - forud  

 for fremsættelsen gennem sine sagkyndige i Justitsministeriets  

 Lovafdeling har sikret sig, at regeringsforslagene ikke strider mod  

 grundloven.
Herudover har formændene generelt haft den holdning, at et  

 forslag kun skulle indstilles til afvisning i henhold til forretningsordenen,  

 når det helt klart har været i strid med grundloven.
I de  

 relativt hyppige sager om, hvor vidtgående ændringer der kan  

 gennemføres i fremsatte lovforslag, jf. grundlovens § 41, foretages en  

 grundig vurdering, og det sker ikke sjældent, at ændringsforslag  

 tages tilbage på baggrund af tilkendegivelser fra formanden.
Bortset  

 fra disse sager har formanden i de fleste tilfælde, hvor  

 spørgsmålet om grundlovsmæssighed har været rejst,  

 ikke fundet tilstrækkeligt grundlag for at indstille til Tinget, at  

 lovforslaget blev afvist.
Drøftelserne i udvalget har vist, at der fortsat  

 ikke er flertal for etablering af et lovråd.
Derimod har der  

 været tilslutning til, at Folketingets formand og Udvalget for  

 Forretningsordenen i fornødent omfang kan indhente juridiske responsa  

 fra en eller flere juridiske eksperter, når der viser sig behov for  

 det.
Herved og med den ekspertise, der også bør være til  

 rådighed i Folketingets Lov- og Parlamentssekretariat, må man  

 kunne imødekomme det forventede stigende behov for forfatningsretlig  

 rådgivning.
e.
Den tekniske og juridiske bistand, der er til rådighed  

 under behandlingen af lovforslag m.m.
De lovtekniske opgaver og udviklingen heraf er beskrevet  

 ovenfor under a-c.
Udvalget er opmærksom på, at der allerede i  

 dag er tale om en meget vigtig og meget specialiseret funktion, for hvilken  

 der gælder en meget lille fejlmargen, og som udføres af et  

 begrænset antal medarbejdere.
Ud over disse lovtekniske opgaver ydes der også i  

 andre henseender juridisk rådgivning af Lov- og  

 Parlamentssekretariatet.
Det sker på følgende områder:
Udviklingen siden begyndelsen af 1990 erne har  

 medført en ikke uvæsentlig stigning i antallet af sager, hvor  

 Folketinget har haft brug for fra sin egen administration at kunne få  

 udredninger og indstillinger om en bred vifte af forskelligartede  

 spørgsmål, som rækker fra egentlig lovteknisk  

 rådgivning til offentligretlige/statsforfatningsretlige  

 spørgsmål, ændring af forretningsordenen og arbejdsgangene  

 i øvrigt, regler om dokumentoffentlighed og personoplysninger,  

 partistøtte- og partiregnskaber m.m.
Der kan således allerede i  

 dag konstateres et udvidet behov for forfatningsretlig rådgivning fra  

 Folketingets administration, og den seneste udvikling vil utvivlsomt - uanset  

 øget ekstern rådgivning, der i øvrigt måtte  

 anvendes - medføre en stigning i behovet for at kunne få en  

 beskrivelse af de juridiske problemstillinger og en løsning heraf  

 eller forslag til, hvorledes de kan løses.
Spørgetimen I Folketingets Præsidium og i Udvalget for  

 Forretningsordenen har man drøftet en revision af reglerne om  

 spørgetimen.
Reglerne blev indført ved folketingsårets  

 start i 1997. På baggrund af drøftelserne er der udarbejdet  

 dette forslag til ændring af Folketingets forretningsorden.
Der er enighed om, at spørgetimen bør  

 ændres, således at der gives hovedspørger bedre mulighed  

 for at følge op på sit spørgsmål.
Endvidere er der  

 enighed om, at tidspunktet for afviklingen af spørgetimen ikke som i  

 dag bør bindes op på afviklingen af den igennem mange år  

 kendte spørgetid, der ifølge traditionen afvikles om onsdagen i  

 mødeperioden.
Videre er der enighed om, at spørgere bør  

 kunne melde sig hos formanden helt frem til spørgetimens start.  

 Endelig er der enighed om, at formanden i særlige tilfælde  

 bør have mulighed for at fravige tidsbegrænsningerne for den  

 samlede spørgetime og for det enkelte indlæg samt det angivne  

 antal gange, et medlem kan få ordet.
 Et mindretal (Venstres, Det Konservative Folkepartis og  

 Fremskridtspartiets medlemmer af udvalget) understreger, at  

 forudsætningen for, at spørgetimen kan fungere efter hensigten,  

 også bygger på, at statsministeren langt oftere, end det hidtil  

 har været tilfældet, er til rådighed for Folketinget i den  

 ugentlige spørgetime.
 Mindretallet går derfor ud fra - også under  

 henvisning til statsministerens gentagne forsikringer om at ville medvirke  

 til en øget åbenhed - at statsministeren vil vise sin respekt  

 for Folketinget,  den parlamentariske styreform og den offentlige debat ved  

 at bestræbe sig på at være til stede i Folketingets  

 ugentlige spørgetime.
Et andet mindretal (Dansk Folkepartis medlem af udvalget)  

 finder, at den af Folketinget indførte spørgetime slet ikke har  

 fungeret efter hensigten.
For at skabe den fornødne interesse om og  

 respekt for Folketingets arbejde er det efter mindretallets opfattelse  

 nødvendigt, at det specifikt bliver statsministeren, som svarer  

 på aktuelle spørgsmål af samfundsmæssig betydning.  

 En ordning, hvorefter statsministeren en gang ugentligt er til rådighed  

 for Folketinget, vil endvidere bringe Danmark på linje med det, der er  

 sædvane i flere andre vesteuropæiske parlamentariske demokratier.  

 Mindretallet er af den opfattelse, at statsministerens fremmøde i sig  

 selv vil kunne medføre, at det bliver partiernes ledere, der vil  

 deltage i spørgetimen.
En sådan ordning vil yderligere kunne  

 medvirke til at styrke den åbenhed om regeringens arbejde, som  

 statsministeren så ofte har fremhævet vigtigheden af.
På  

 den baggrund vil mindretallet senere på året, når  

 efterårets erfaringer med den reviderede spørgetime er  

 indhøstet, tage sagen op i Præsidiet med henblik på, at  

 der indgås fornyede forhandlinger med statsministeren om, at denne en  

 gang ugentligt giver møde i Folketingets spørgetime.
Indstilling Herefter indstiller udvalget de i  

 nedenstående forslag til folketingsbeslutning indeholdte  

 ændringer af forretningsordenen til vedtagelse:
Forslag til folketingsbeslutning om ændring af forretningsorden for  

 Folketinget (Forbedret lovkvalitet og revision af  

 spørgetimen) § 1 I forretningsorden for Folketinget, som vedtaget den 17.  

 december 1953 og senest ændret den 29. januar 1998, foretages  

 følgende ændringer:
 1. § 8 ophæves, og i stedet indsættes:
» Stk. 1. Ved hver folketingssamlings begyndelse vælges  

 blandt et udvalgs medlemmer en formand og en næstformand.
Hvis kun  

 én er bragt i forslag som formand henholdsvis næstformand, giver  

 Folketingets formand meddelelse om valget, samtidig med at det meddeles, at  

 udvalget er nedsat.
Meddelelsen, der gives ved henvisning til opslag ved  

 Folketingssalen, optages i Folketingstidende.
Folketingets medlemmer kan  

 inden kl. 12 dagen efter valget over for Lov- og Parlamentssekretariatet  

 gøre indsigelse mod valget.
Er flere bragt i forslag, eller  

 gøres der indsigelse mod valget, indkalder Folketingets formand  

 medlemmerne af det pågældende udvalg til et sættende  

 møde, der skal afholdes inden forløbet af 3 mødedage,  

 efter at udvalget er nedsat.
På det sættende møde  

 vælges blandt udvalgets medlemmer en formand og en næstformand  

 efter reglerne i § 36, stk. 2.
 Stk. 2. Skal der foretages valg af formand eller  

 næstformand i et udvalg i løbet af en folketingssamling, sker  

 valget på et møde i det pågældende udvalg efter  

 reglerne i § 36, stk. 2.
Stk. 3. Ordinære møder i et udvalg  

 foregår for lukkede døre, medmindre udvalget beslutter andet.
Om  

 udvalgsbehandling af spørgsmål vedrørende ministeransvar  

 gælder dog bestemmelserne i kapitel XVIII.
Stk. 4. Det er alene udvalgets medlemmer, der kan  

 træffe beslutning i et udvalgsmøde.
Et udvalg er  

 beslutningsdygtigt, når over halvdelen af dets medlemmer er til stede.  

 Afgørelse træffes ved almindeligt flertal, jf. dog stk. 1 og  

 2.
Stk. 5. Et udvalg kan beslutte at modtage deputationer,  

 der har anmodet om foretræde for udvalget.
Et foretræde  

 foregår efter retningslinjer fastsat af Folketingets  

 Præsidium.
Stk. 6. Et udvalg kan anmode en minister om at besvare  

 spørgsmål stillet af udvalget.
Spørgsmål stilles  

 skriftligt, og udvalget kan anmode om skriftligt svar eller bede ministeren  

 om at besvare spørgsmålet mundtligt under et samråd i et  

 udvalgsmøde.
Udvalget kan anmode om, at spørgsmål  

 besvares inden en nærmere angiven frist.
Hvis en sådan frist ikke  

 er angivet, bør ministeren, senest 4 uger efter at  

 spørgsmålet er stillet, have besvaret dette eller have givet  

 udvalget meddelelse om, hvornår svar kan forventes.
Hvis ministeren  

 ikke ser sig i stand til at besvare spørgsmålet, bør  

 ministeren snarest muligt og inden 4 uger meddele dette skriftligt.
Stk. 7. Deltagerne i et lukket udvalgsmøde  

 må ikke videregive oplysninger om forhandlingerne til offentligheden,  

 medmindre udvalget har besluttet andet.
Udvalget kan ikke træffe  

 beslutning om at videregive oplysninger, der efter lov eller anden gyldig  

 bestemmelse er fortrolige, ligesom der ikke må gives eller henvises til  

 sådanne oplysninger i åbne udvalgsmøder.
 Stk. 8. Afholdes samråd for åbne døre,  

 optages denne del af mødet på bånd eller lignende medium.  

 Hvert udvalg træffer i øvrigt beslutning om udvalgsarbejdets  

 tilrettelæggelse og gennemførelse og kan herunder beslutte at  

 invitere andre til at deltage i et udvalgsmøde eller dele af  

 dette.
Stk. 9. Et udvalg kan ud over ordinære møder  

 afholde andre møder, herunder Stk. 10. Flere udvalg kan beslutte at afholde et  

 møde sammen.
 Stk. 11. Når lovforslag eller forslag til  

 folketingsbeslutning fremsat af et eller flere medlemmer af Tinget er til  

 behandling i et udvalg og forslagsstilleren henholdsvis ordføreren for  

 forslagsstillerne ikke er indvalgt i udvalget, har den pågældende  

 ret til at deltage i udvalgets forhandlinger om den pågældende  

 sag, dog uden stemmeret og uden ret til at fremsætte nogen udtalelse i  

 betænkningen.
 Stk. 12. Folketingsmedlemmer valgt på  

 Færøerne eller i Grønland har ret til at deltage i  

 udvalgsbehandling af forslag, der angår henholdsvis  

 Færøerne eller Grønland, dog uden stemmeret og uden ret  

 til at fremsætte nogen udtalelse i betænkningen, medmindre de er  

 indvalgt i det pågældende udvalg.
 Stk. 13. Over udvalgsforhandlingerne fører  

 udvalgets sekretær en protokol, der skal indeholde oplysning om  

 mødets tidspunkt, de til udvalget indgåede henvendelser samt  

 forhandlingernes emner og udfald.
Stk. 14. Til såvel stående som særlige  

 udvalg knyttes en eller flere sekretærer.
Sekretærerne skal  

 bortset fra særligt begrundede undtagelsestilfælde være  

 ansat i Folketingets administration og skal have juridisk,  

 nationaløkonomisk eller tilsvarende uddannelse.  

 Udvalgssekretæren har til opgave at rådgive udvalgets formand og  

 udvalgets medlemmer ved tilrettelæggelsen og gennemførelsen af  

 udvalgsarbejdet.
Bistanden omfatter den praktiske tilrettelæggelse af  

 udvalgsarbejdet, fremskaffelse af oplysninger til udvalget eller til  

 udvalgets medlemmer og udarbejdelse af udvalgets betænkning eller  

 beretning.
Udvalgssekretæren bistår endvidere ved udarbejdelse af  

 de forslag til love og andre beslutninger, som folketingsmedlemmer  

 ønsker at fremsætte.
§ 8 a Stk. 1. Det påhviler formanden for et udvalg at  

 søge udvalgsarbejdet fremmet mest muligt.
Skriftlig eller mundtlig  

 underretning om arbejdets forløb afgives, når Folketingets  

 formand anmoder herom.
Stk. 2. Over en sag, som skal til efterfølgende  

 behandling i Tinget, afgives en betænkning eller - hvis udvalget forud  

 har afgivet betænkning om sagen - tillægsbetænkning  

 (eventuelt tilføjelse til betænkning eller tilføjelse til  

 tillægsbetænkning), der omdeles til Tingets medlemmer.  

 Først 2 dage efter, at omdelingen har fundet sted, må sagen  

 behandles i Tinget, jf. dog § 18, stk. 2. Tidspunktet for afgivelse af  

 betænkning over et forslag fastsættes i tilfælde af  

 uenighed i udvalget af dettes flertal.
Over forslag fremsat af et eller flere  

 medlemmer af Folketinget bør udvalget dog afgive betænkning,  

 når forslagsstillerne med mindst 14 dages varsel skriftligt anmoder  

 derom og anmodningen støttes af et mindretal repræsenterende  

 mindst 2/5 af udvalgets medlemmer.
Stk. 3. Over et lovforslag, som udvalget har afgivet  

 betænkning over til 2. behandling, kan dog afgives mundtlig indstilling  

 ved 3. behandling, for så vidt udvalgets arbejde afsluttes, uden at der  

 stilles ændringsforslag, og uden at nogen af udvalgets medlemmer  

 kræver tillægsbetænkning afgivet.
Træffes der  

 beslutning om mundtlig indstilling, meddeles dette til Folketingets formand  

 gennem Lov- og Parlamentssekretariatet.
Mundtlig indstilling afgives ved  

 udvalgets formand, medmindre der vælges en anden ordfører.
 Stk. 4. Over et lovforslag, som er henvist til  

 udvalgsbehandling efter påbegyndelsen af 3. behandling (jf. § 9 og §  

 13, stk. 4), afgiver udvalget betænkning (eventuelt  

 tillægsbetænkning eller tilføjelse til  

 tillægsbetænkning) eller mundtlig indstilling efter tilsvarende  

 regler som nævnt i stk. 2 og 3.
Stk. 5. Indstillinger fra det stående udvalg til  

 valgs prøvelse kan ligesom indstillinger fra det i § 1, stk. 2,  

 omhandlede foreløbige udvalg ske mundtligt og uden overholdelse af  

 nogen frist, for så vidt de er enstemmige og går ud på  

 godkendelse af valg.
En enstemmig indstilling om godkendelse af  

 stedfortræder, jf. § 40 og § 41, stk. 1, afgives til Folketingets  

 formand, der meddeler denne til Tinget.
Andre enstemmige indstillinger om  

 godkendelse af valg sker ved udvalgets formand, medmindre der vælges en  

 anden ordfører.
I andre tilfælde afgives en betænkning med  

 indstilling.
Stk. 6. Et udvalg kan afgive beretning om  

 udvalgsarbejdets forløb vedrørende forslag, hvorom det ikke  

 afgiver betænkning.
Herudover kan et udvalg i ganske særlige  

 tilfælde afgive beretning over sin virksomhed i øvrigt.« 2. I § 12, stk. 1, 1. pkt., ændres »§ 8, stk. 10« til:  

 »§ 8 a, stk. 2«.
 3. I § 13, stk. 1, 1. pkt., ændres »§ 8, stk. 10 og  

 11« til: »§ 8 a, stk. 2 og 3«.
 4. I § 17, stk. 2, 2. pkt., ændres »§ 8, stk. 13« til:  

 »§ 8 a, stk. 5«.
 5. I § 17, stk. 2, 3. pkt., udgår »(jf. § 7, stk. 1,  

 nr. 18)«.
 6. § 20, stk. 10 og 11, affattes således:
»Stk. 10. Ønsker et medlem at stille spørgsmål  

 til en minister til umiddelbar besvarelse, finder dette sted i en  

 spørgetime, der opføres på dagsordenen efter formandens  

 beslutning.
Statsministeren meddeler Folketinget senest kl. 10 på dagen  

 for spørgetimen, hvilke ministre der deltager heri.
Medlemmer, der  

 ønsker at stille spørgsmål, meddeler senest ved  

 spørgetimens start dette til Folketingets formand.
Formanden  

 afgør, hvilke medlemmer der kan stille spørgsmål, og i  

 hvilken rækkefølge.
Stk. 11. Et spørgsmål i spørgetimen  

 skal sammen med en eventuel begrundelse stilles inden for en taletid på  

 1 minut.
Ministerens besvarelse må ikke overstige 2 minutter.  

 Spørgeren kan efter besvarelsen få ordet op til 3 gange a 1  

 minut.
Eventuelle medspørgere kan få ordet 1 gang a 1 minut for  

 i tilslutning til ministerens besvarelse at stille et supplerende  

 spørgsmål om emnet.
Efter den første besvarelse er  

 ministerens taletid 1 minut pr. gang.
En minister kan erklære, at  

 ministeren ikke ønsker at besvare spørgsmålet.  

 Spørgetimen må ikke vare længere end en time.
Formanden  

 kan i særlige tilfælde fravige de i dette stykke nævnte  

 tidsbegrænsninger og begrænsninger i antal gange, et medlem kan  

 få ordet.« 7. I bilaget affattes afsnittet om den uforberedte  

 spørgetime således:
» 1. gang Følgende gange Spørgeren 1 min.
 1 min.
Ministeren 2 min.
 1 min.
Andre spørgere 1 min. « § 2 Folketingsbeslutningen træder i kraft fra  

 begyndelsen af folketingsåret 1999-2000.
Bemærkninger til forslaget Til nr. 1 Folketingets forretningsorden har hidtil kun indeholdt  

 få bestemmelser om udvalgenes møder.
Udvalget finder, at der er  

 behov for en mere generel beskrivelse også af de traditionelle  

 udvalgsmøder og ikke alene af nyere udvalgsaktiviteter som  

 høringer, temamøder m.v.
Det foreslås derfor, at der i  

 forretningsordenen indsættes bestemmelser om beslutningskompetencen i  

 udvalgene, udvalgenes traditionelle muligheder for at modtage deputationer,  

 stille spørgsmål og afholde samråd m.v. samt en  

 klargøring af beskrivelsen af høringer og temamøder og  

 endelig en beskrivelse af den nye type åbne møder, som  

 Europaudvalget har anbefalet.
Ved behandling af spørgsmål vedrørende  

 ministeransvar erstattes og suppleres de generelle bestemmelser, som  

 foreslås i §§ 8 og 8 a, med de særlige bestemmelser i  

 forretningsordenens kapitel XVIII.
Der henvises til det beslutningsforslag,  

 som Udvalget for Forretningsordenen har fremsat i betænkning og  

 indstilling vedrørende ændring af forretningsorden for  

 Folketinget. (Spørgsmål vedrørende ministeransvar) (B  

 136), jf. også henvisningen hertil i den foreslåede § 8, stk.  

 3.
Mødeoffentlighed Offentligheden har allerede efter Folketingets regler om  

 dokumentoffentlighed mulighed for at få baggrundsmateriale fra  

 udvalgsmøderne, f.eks. ministerens talepapir til brug for et  

 samråd eller en skriftlig henvendelse fra en deputation.
Desuden  

 refereres der i dag i noget videre omfang end tidligere fra  

 udvalgsmøderne, ikke mindst ved de uformelle pressemøder, der  

 ofte finder sted efter et vigtigt udvalgsmøde.
Forretningsordenen har siden 1989 indeholdt en  

 særlig regel om offentlige udvalgshøringer.
Ved ændringen  

 af forretningsordenen i 1997 blev der desuden givet mulighed for at afholde  

 såkaldte åbne temamøder, hvor udvalget og en indbudt  

 minister drøfter hovedtemaer inden for udvalgets sagsområde.
 Europaudvalget har i sin beretning nr. 2 fra februar 1999  

 foreslået Udvalget for Forretningsordenen, at der gennemføres  

 ændringer i forretningsordenen, der gør det muligt at holde  

 åbne Europaudvalgsmøder, hvori også andre medlemmer af  

 Folketinget og danske medlemmer af Europa-Parlamentet kan deltage.
 Tendensen går i retning af større  

 offentlighed, og mulighederne for at følge det arbejde, der  

 udføres i Folketingets udvalg, bør derfor også  

 forbedres.
 Efter forslaget er udgangspunktet fortsat, at udvalgenes  

 møder holdes for lukkede døre, og at der ikke må  

 refereres fra forhandlingerne.
 Forslaget giver hvert udvalg mulighed for at træffe  

 beslutning om at give offentligheden adgang til at overvære et  

 udvalgsmøde eller bestemte dele af udvalgsmødet.
Bestemmelsen kan praktiseres således, at et udvalg i  

 en bestemt sag beslutter, at offentligheden skal have adgang til udvalgets  

 møde.
Praksis kan også udvikle sig således, at et udvalg  

 (efterhånden) beslutter, at offentligheden skal have adgang til visse  

 punkter på udvalgets dagsorden, f.eks. samråd med ministre eller  

 modtagelse af deputationer, medmindre det i den konkrete sag skønnes  

 mest hensigtsmæssigt, at behandlingen foregår for lukkede  

 døre.
Hvert udvalg skal endvidere tage stilling til behovet for  

 procedureregler inden afholdelse af åbne møder.
Der tænkes  

 her på spørgsmålet om skriftligt referat eller digitale  

 lydoptagelser, taletidsregler, adgang til tv-optagelse og båndoptagelse  

 m.v.
Afholdes samråd for åbne døre, optages denne del af  

 mødet på bånd eller lignende medium.
Ved afgørelse af, om et samråd skal  

 foregå for åbne døre, vil det være naturligt at  

 lægge vægt på en tilkendegivelse fra den, der står  

 bag samrådsspørgsmålet, om, på hvilken måde  

 samrådet ønskes gennemført.
Også en minister vil  

 over for udvalget inden samrådet kunne tilkendegive, om oplysninger  

 efter ministerens opfattelse mest hensigtsmæssigt vil kunne gives for  

 åbne eller lukkede døre, ligesom procedureregler kan  

 drøftes med ministeren.
Af praktiske grunde vil de elektroniske medier næppe  

 kunne få adgang til udvalgsmøder i udvalgenes sædvanlige  

 mødelokaler, og der vil kun være et begrænset antal  

 tilhørerpladser.
Hvis et udvalg anser behandlingen af en sag for  

 så væsentlig, at offentligheden i videre omfang skal have  

 mulighed for at være til stede, kan udvalget beslutte dette og  

 henlægge sit møde til et af Folketingets større  

 mødelokaler.
 I Sverige foregår udvalgsmøderne som  

 udgangspunkt bag lukkede døre, men et udvalg kan beslutte, at et  

 udvalgsmøde helt eller delvis skal være offentligt, når  

 det drejer sig om at indhente oplysninger.
I Norge foregår udvalgsmøder for lukkede  

 døre.
Der er imidlertid etableret en prøveordning, hvorefter et  

 udvalg kan beslutte, at møder, hvor udvalget modtager mundtlige  

 forklaringer fra personer, som udvalget selv anmoder om at møde, eller  

 som anmoder om at forelægge oplysninger for udvalget (såkaldte  

 høringer), holdes for åbne døre.
 I Europa-Parlamentet foregår udvalgsmøder for  

 åbne døre, og alle fremmødte har mulighed for at bede om  

 ordet.
 Den foreslåede ændring ville give mulighed for  

 at indføre en ordning svarende til den norske og svenske.
 Det Udenrigspolitiske Nævn vil ikke være  

 omfattet af de foreslåede ændringer, idet Det Udenrigspolitiske  

 Nævn er nedsat i henhold til en særskilt lov, der regulerer  

 nævnets virksomhed.
Europaudvalget har igennem årene afgivet flere  

 beretninger om sin arbejdsform.
I udvalgets seneste beretning af 19. februar  

 1999 redegøres bl.a. for Europaudvalgets sondring mellem åbne og  

 lukkede Europaudvalgsmøder og for, hvorledes Europaudvalget vil  

 tilrettelægge de åbne Europaudvalgsmøder.
Også Finansudvalget har afgivet en beretning om sin  

 arbejdsform.
Der henvises til beretning nr. 3, Folketingsåret 1997-98  

 (1. samling).
 Der er intet til hinder for, at udvalgene - inden for  

 rammerne af Folketingets forretningsorden - beslutter en generel praksis for  

 tilrettelæggelse af udvalgets møder, således at der ikke  

 på hvert møde skal tages stilling til f.eks.  

 spørgsmålet om offentlighedens adgang.
Beslutninger i udvalg Det fremgår allerede af den nugældende  

 bestemmelse i forretningsordenens § 8, stk. 5, at et udvalg er  

 beslutningsdygtigt, når over halvdelen af dets medlemmer er til stede.  

 Det foreslås præciseret, at det alene er udvalgets medlemmer, der  

 kan træffe beslutning i et udvalgsmøde, og at beslutning  

 træffes ved almindeligt flertal - bortset fra beslutning om valg, der  

 træffes efter reglerne i forretningsordenens § 36, stk. 2.
Det bemærkes, at der ved præcisering af  

 bestemmelsen ikke tilsigtes nogen ændring i udvalgenes mulighed for i  

 det daglige praktiske arbejde at tage hensyn til tilkendegivelser fra  

 medlemmer, der ikke personligt kan være til stede under et  

 udvalgsmøde.
Et medlem, der er til stede, vil også fortsat kunne  

 tegne sit partis medlemmer i udvalget.
Udvalget kan derfor efter denne  

 praktisk anvendelige regel være beslutningsdygtigt, selv om der ikke  

 fysisk er over halvdelen af udvalgets medlemmer til stede.
Denne praksis har  

 sammenhæng med, at beslutninger i udvalgene normalt træffes uden  

 egentlig afstemning, på samme måde som en lang række  

 beslutninger i Folketingssalen træffes uden afstemning, jf.  

 forretningsordenens § 35, stk. 1. Bestemmelsen i forretningsordenens § 8,  

 stk. 5 (den nu foreslåede § 8, stk. 4) anvendes kun, hvis der anmodes  

 om en formel afstemning i overensstemmelse med forretningsordenen.  

 Finansudvalget har beskrevet sine procedureregler i beretning nr. 3,  

 Folketingsåret 1997-98 (1. samling) om Finansudvalgets arbejdsform.  

 Også i Europaudvalget er der en fast praksis for proceduren for  

 mandatgivning.
Udvalgene vil fortsat kunne følge sådanne aftalte  

 procedurer.
 Deputationer, udvalgsspørgsmål, samråd  

 m.v.
 Folketingets forretningsorden har ikke tidligere indeholdt  

 bestemmelser om udvalgenes muligheder for at modtage deputationer, at stille  

 spørgsmål til en minister, at anmode en minister om at besvare  

 spørgsmål i et samråd og lign.
Det foreslås, at disse muligheder nævnes i  

 forretningsordenen.
Beskrivelsen af udvalgenes handlemuligheder er ikke  

 udtømmende.
Det foreslås derfor også, at det nævnes,  

 at hvert udvalg i øvrigt træffer beslutning om udvalgsarbejdets  

 tilrettelæggelse og gennemførelse og herunder kan beslutte at  

 invitere andre til at deltage i et udvalgsmøde eller dele af  

 dette.
 Endelig foreslås en præcisering af  

 gældende praksis, der giver udvalgene mulighed for at beslutte at  

 afholde møder sammen.
Særligt om tidsfrist for svar på  

 spørgsmål § 20-spørgsmål bør være besvaret  

 inden 6 søgnedage, jf. forretningsordenen § 20, stk. 8.
 For udvalgsspørgsmål har der ikke hidtil  

 været nogen frist for ministerens svar.
Dette skyldes formentlig, at de spørgsmål,  

 der stilles af udvalgene, i højere grad end § 20-  

 spørgsmål har til formål at tilvejebringe en række  

 oplysninger og i mindre grad har karakter af politisk stillingtagen til  

 konkrete forhold.
Det er derfor vanskeligere at fastsætte en generel  

 frist for udvalgsspørgsmål.
 I forbindelse med behandling af lovforslag vil udvalgene  

 ofte anmode ministeren om at besvare spørgsmål inden en af  

 udvalget fastsat frist med henblik på, at udvalget kan afgive  

 betænkning over lovforslaget på et givent tidspunkt.
 Hvis en sag, der behandles under alm. del, er meget  

 politisk aktuel, vil udvalget også ofte bede ministeren om at besvare  

 spørgsmål herom inden en nærmere angivet kort frist,  

 f.eks. inden tidspunktet for et aftalt samråd.
 En generel tidsfrist for ministrenes besvarelse af  

 udvalgenes spørgsmål vil dog være hensigtsmæssig.
 En sådan frist vil samtidig kunne medvirke til, at  

 spørgsmål ikke udelukkende stilles som §  

 20-spørgsmål, for at spørgeren kan være sikker  

 på at få et hurtigt svar.
 Der foreslås indført en generel frist for  

 besvarelse af udvalgsspørgsmål på 4 uger.
 Ved afvejning af, hvor lang fristen skal være,  

 må der på den ene side lægges vægt på, at  

 udvalgsspørgsmål generelt ikke må blive besvaret senere,  

 end de hidtil er blevet besvaret, og på den anden side må der  

 tages hensyn til, at ministrene, hvis de skal give udvalgene et  

 fyldestgørende svar, der ofte vil kræve, at departementet retter  

 henvendelse til direktorater eller styrelser eller lokale statslige  

 forvaltninger, må have en vis rimelig sagsbehandlingstid.
 Det er opfattelsen, at en frist på 4 uger i vidt  

 omfang vil indebære hurtigere svar, end der gives i dag.
Bestemmelsen giver mulighed for, at udvalget kan bede om  

 svar tidligere (eller senere) end 4 uger efter, at spørgsmålet  

 er stillet.
Ved spørgsmål i forbindelse med behandling af lov-  

 og beslutningsforslag vil beslutning om tidsfrist for spørgsmål  

 indgå som en del af udvalgets tilrettelæggelse af  

 udvalgsarbejdet.
Ved spørgsmål inden for udvalgets  

 sagsområde i øvrigt (alm. del) vil det typisk være den,  

 der foranlediger spørgsmålet stillet, der kan bede om, at der  

 fastsættes en (kortere) svarfrist.
Spørgeren må samtidig  

 være opmærksom på, at kortere svarfrister er mest velegnet  

 til spørgsmål af overvejende politisk karakter.
 Såfremt ministeren ikke ser sig i stand til at  

 besvare et spørgsmål inden 4 uger, bør ministeren inden  

 fristens udløb give udvalget skriftlig meddelelse om, hvornår  

 spørgsmålet kan forventes besvaret.
Ligesom ved § 20-spørgsmål er ministeren ikke  

 forpligtet til at besvare et udvalgs spørgsmål.
Hvis ministeren  

 ikke ser sig i stand til at besvare udvalgets spørgsmålet,  

 bør ministeren snarest muligt og inden 4 uger meddele udvalget dette  

 skriftligt.
Videregivelse af oplysninger om forhandlingerne på et  

 udvalgsmøde Den gældende bestemmelse om, at udvalget »ved  

 afslutningen af et udvalgsmøde kan   træffe beslutning om, at  

 meddelelser i nærmere bestemt omfang skal tilgå offentligheden«,  

 er oftest forstået således, at der påhviler  

 udvalgsmedlemmer og -sekretærer tavshedspligt med hensyn til, hvad der  

 er foregået på udvalgsmødet.
Rækkevidden af en  

 sådan tavshedspligt har dog ofte givet anledning til tvivl.  

 Således har det i praksis altid været accepteret, at man i  

 offentligheden refererede, hvad man selv havde sagt på  

 udvalgsmødet (hvad der kan være svært uden at sætte  

 det i relation til, hvad andre havde sagt), og at man på  

 gruppemøder også refererede andres synspunkter.
Selv om det i teorien har været gjort  

 gældende, at et brud på tavshedspligten er omfattet af  

 straffeloven, specielt § 152, må det konstateres, at der ikke - i hvert  

 fald siden 1953 - har været gjort forsøg på at  

 strafforfølge udvalgsmedlemmer for brud på denne almindelige  

 tavshedspligt efter forretningsordenen, selv om sådanne brud  

 jævnlig har fundet sted. (Derimod er der rejst tiltale mod medlemmer af  

 Folketinget for overtrædelse af særlig i henhold til lov  

 pålagt tavshedspligt vedrørende et udvalgsbilag, jf.
Ugeskrift  

 for Retsvæsen 1987 side 53.) En gennemførelse af den  

 foreslåede § 8, stk. 7, vil medføre følgende:
Under et udvalgsmøde, som offentligheden har adgang  

 til, må der ikke gives eller henvises til oplysninger, der efter lov  

 eller anden gyldig bestemmelse, er fortrolige.
Udtrykket »oplysninger, der  

 efter lov eller anden gyldig bestemmelse, er fortrolige« svarer til udtrykket  

 i straffelovens § 152 og skal afgrænses på samme måde.
 Der vil frit kunne refereres fra de åbne dele af et  

 udvalgsmøde.
 For så vidt angår den lukkede del af et  

 udvalgsmøde, må udvalgets medlemmer og stedfortrædere og  

 andre, der overværer mødet, ikke videregive oplysninger om  

 forhandlingerne til offentligheden, medmindre udvalget har besluttet andet.  

 Udvalget kan ikke beslutte at videregive fortrolige oplysninger.
I modsætning til den nugældende bestemmelse i  

 forretningsordenens § 8, stk. 5, 2. pkt., omfatter bestemmelsen alene  

 videregivelse af oplysninger om forhandlinger i udvalget.
Faktuelle  

 oplysninger, som er kommet frem under et udvalgsmøde, kan  

 således videregives, medmindre der er tale om fortrolige oplysninger.
 Det forudsættes dog i overensstemmelse med tidligere  

 praksis, at udvalgsmedlemmerne normalt vil kunne referere de førte  

 forhandlinger i deres respektive partigrupper, når disse skal tage  

 stilling til de forskellige forslag, og at et udvalgsmedlem over for  

 offentligheden kan redegøre for de synspunkter, som vedkommende selv  

 har gjort gældende i udvalget, blot andres synspunkter ikke refereres.
 Har forhandlinger været ført om sager, hvis  

 fortrolige behandling er særligt lovhjemlet, kan adgangen til at  

 videregive oplysninger dog være yderligere begrænset, og selv  

 gengivelse på gruppemøder kan være udelukket.
Forretningsordenens eneste sanktionsbestemmelse, § 29,  

 angår handlinger i forbindelse med forhandlingerne i Salen og  

 skriftlige indlæg i forslag og betænkninger.
I Folketinget kan  

 overtrædelse af fortrolighedsprincippet således alene  

 medføre en påtale fra Folketingets formand under Tingets  

 forhandlinger, f.eks. hvis udvalgsforhandlinger refereres.
Folketingets  

 formand eller Præsidiet vil desuden ved behandling af sager om  

 overtrædelse af referatforbudet kunne udtale sig om de generelle  

 principper herom.
Den foreslåede bestemmelse om forbud mod  

 videregivelse af oplysninger om forhandlinger i et udvalg må i sig selv  

 alene anses for en ordensforskrift.
Overtrædelse heraf foreslås  

 ikke særskilt sanktioneret ud over muligheden for påtale, hvis  

 overtrædelse sker i Tinget, jf. forretningsordenens § 29.
 Såfremt der ved videregivelse af oplysninger fra et  

 udvalgsmøde samtidig er tale om videregivelse af oplysninger, der  

 efter lov eller anden gyldig bestemmelse er fortrolige, vil  

 overtrædelsen kunne sanktioneres ved påtale efter straffelovens §  

 152 eller efter særlovgivningen.
Andre møder end de traditionelle udvalgsmøder I den foreslåede § 8, stk. 9, beskrives andre  

 møder, som udvalgene kan tage initiativ til.
I overensstemmelse med anbefalingen fra Europaudvalget  

 gives der adgang til af holde åbne møder, hvor en indbudt kreds  

 kan deltage i debatten.
Sådan som bestemmelsen er formuleret, får  

 alle udvalg dog denne mulighed, idet det ikke anses for hensigtsmæssigt  

 med særforanstaltninger for et enkelt udvalg.
Det enkelte udvalg  

 beslutter selv forud for det åbne møde, i hvilket omfang der  

 skal gives mulighed for aktiv deltagelse for deltagere, der ikke er enten  

 medlem eller stedfortræder i det pågældende udvalg.  

 Vedrørende åbne Europaudvalgsmøder henvises til  

 Europaudvalgets beretning nr. 2 af 19. februar 1999. Uddrag fra beretningen  

 er gengivet i bilag 1.
Med hensyn til åbne temamøder ændres  

 formuleringen, så temamøder kan afholdes også på  

 andre tidspunkter end ved begyndelsen af et folketingsår.
Hermed  

 bringes bestemmelsen i overensstemmelse med en tidligere beslutning i  

 Præsidiet.
Formuleringen af bestemmelsen om høringer er  

 søgt gjort mindre specifik, således at det bliver muligt for det  

 enkelte udvalg selv i større omfang at beslutte form og indhold af en  

 høring.
En sådan ændring svarer til den praksis, der har  

 udviklet sig ved afholdelse af høringer og mødeformer, der kan  

 sammenlignes hermed.
Valg af formand eller næstformand i løbet af en  

 folketingssamling Ved ændringen af forretningsordenen i 1997 blev de  

 traditionelle sættemøder i udvalgene ved folketingssamlingens  

 begyndelse afskaffet og erstattet af en bestemmelse om, at Folketingets  

 formand giver meddelelse om valget, hvis kun én er bragt i forslag.  

 Det har herefter kunnet give anledning til tvivl, hvorledes valg af formand  

 eller næstformand skulle foregå, hvis der i løbet af  

 folketingssamlingen blev behov for at gennemføre et valg.
 Der foreslås derfor indsat en bestemmelse om, at  

 sådanne valg foretages på et møde i det  

 pågældende udvalg.
Udvalgssekretærernes opgaver § 8, stk. 4, om udvalgssekretærer foreslås  

 ændret, således at den udvikling i udvalgssekretærernes  

 opgaver, som har fundet sted i de seneste år, afspejles i bestemmelsen.
Det nævnes udtrykkeligt, at udvalgssekretæren  

 kan udføre opgaver for såvel det samlede udvalg som for enkelte  

 medlemmer af udvalget.
Af hensyn til ressourceudnyttelsen vil mere omfattende  

 opgaver dog kun kunne sættes i værk efter beslutning i udvalget.
 Det nævnes endvidere udtrykkeligt, at  

 udvalgssekretærerne bistår ved udarbejdelse af private lov- og  

 beslutningsforslag.
Den gældende § 8, stk. 4, indeholder en bestemmelse  

 om, at udvalgssekretæren ikke er medlem af Folketinget.
Før  

 bestemmelsen blev indført i 1953, valgte udvalget et medlem, som  

 fungerede som udvalgets sekretær.
Det er ikke fundet nødvendigt  

 at gentage denne bestemmelse, idet der nu er etableret en fast ordning med  

 ansatte udvalgssekretærer.
Øvrige ændringer De øvrige ændringer er alene af redaktionel  

 karakter og svarer til den nugældende § 8, stk. 1-3, 5-7, 8 og  

 10-14.
Til nr. 2-4 De foreslåede ændringer er af redaktionel karakter og  

 konsekvenser af de under nr. 1 foreslåede ændringer.
Til nr. 5 Der er tale om en redaktionel ændring som følge af, at det  

 ved ændringen af forretningsordenen i 1997 blev besluttet ikke at  

 medtage udvalgenes sagsområde i forretningsordenen, men i et bilag til  

 denne.
Til nr. 6 og 7 Der er bred enighed om, at spørgetimen, der nu har  

 fungeret i godt halvandet år, ikke har levet op til de intentioner, der  

 lå bag indførelsen af denne spørgeform.
Kun  

 sjældent har afviklingen taget den time, der maksimalt er afsat hertil,  

 og i mange tilfælde har spørgetimen varet under en halv time.
Der kan være mange årsager hertil, men en  

 flere gange fremført indvending har været, at det er for  

 vanskeligt for hovedspørger at følge op på et  

 spørgsmål.
Derfor foreslås en ændring, hvorefter det  

 samlede antal gange, en hovedspørger kan deltage, øges til 4  

 gange, medens den enkelte medspørger som hidtil vil kunne få  

 ordet 1 gang.
 Endvidere kræves det ikke længere, at en  

 hovedspørger skal tilmelde sig senest 3 timer forud for afholdelsen af  

 spørgetimen, men alene, at den pågældende melder sig til  

 formanden senest ved spørgetimens start.
Der er i udvalget enighed om, at spørgetimen  

 bør placeres om tirsdagen, mens den traditionelle spørgetid  

 fortsat bør gennemføres om onsdagen.
I lighed med reglerne for  

 den traditionelle spørgetid, jf. forretningsordenens § 20, stk. 5,  

 angives det dog ikke i den foreslåede bestemmelse, på hvilken  

 ugedag spørgetimen skal finde sted.
Dette besluttes formelt af  

 formanden, der således også - som hidtil - vil kunne beslutte, at  

 der en uge ikke skal afholdes en spørgetime.
Det er dog med de  

 foreslåede frister forudsat, at spørgetimen tidligst finder sted  

 kl. 13 den pågældende dag.
Mens statsministeren efter de gældende regler  

 allerede mandag skal meddele, hvilke ministre der deltager i  

 spørgetimen om onsdagen (dvs. 2 dage før spørgetimen),  

 foreslås det, at statsministeren fremover først kl. 10 på  

 dagen for spørgetimen skal give meddelelse herom for at sikre  

 størst mulig aktualitet ved udvælgelsen.
Det er således  

 vigtigt, at statsministeren ved udvælgelsen af ministre lægger  

 stor vægt på, hvilke ministre der især har været  

 fremme i dagspressen og den offentlige debat.
Taletiderne er som nævnt i forslaget 1 minut, idet  

 dog ministeren til den første besvarelse har 2 minutter til  

 rådighed.
For så vidt angår talerrækkefølgen,  

 forudsættes det, at der løbende veksles mellem ministre og  

 medlemmer.
Skulle det undtagelsesvis vise sig hensigtsmæssigt at  

 »bundte« flere spørgsmål, forudsættes det, at formanden  

 udnytter sin adgang til at forlænge ministerens taletid til  

 besvarelsen, således at der vil være samme taletid til  

 rådighed for ministeren, som hvis denne havde ordet efter hvert  

 indlæg.
Det må være op til hovedspørgeren at  

 bestemme, om den pågældende ønsker at udnytte sin adgang  

 til at stille tillægsspørgsmål straks efter ministerens  

 besvarelser, dvs. inden eventuelle andre medlemmer får ordet som  

 medspørgere, eller om hovedspørgeren ønsker at »gemme«  

 supplerende spørgsmål, til ministeren har besvaret  

 spørgsmål fra medspørgere.
Forslaget indeholder i sidste punktum en mulighed for, at  

 formanden konkret kan fravige tidsbegrænsningerne for den samlede  

 spørgetime og for det enkelte indlæg samt det angivne antal  

 gange, et medlem kan få ordet.
Muligheden tænkes anvendt i  

 spørgetimer, hvor der rejses politiske emner af stor interesse for en  

 bredere kreds af medlemmer.
 Der er i Udvalget for Forretningsordenen et ønske  

 om, at der i hver spørgetime møder flere ministre end  

 hidtil.
Ivar Hansen (V) fmd.  

Birte Weiss (S) nfmd.  

Henning Grove (KF)
Poul Nødgaard (DF)
Margrete Auken (SF)   

 Helge Mortensen (S)
Grete Schødts (S)
Ole Løvig Simonsen (S)
Jacob Buksti (S) Jan Petersen (S)
Jes Lunde (SF)  Arne Melchior (CD)
Keld Albrechtsen (EL)
Jørgen Estrup (RV)
Anders Fogh Rasmussen (V)
Birthe Rønn Hornbech (V)   

 Christian Mejdahl (V)
Helge Adam Møller (KF)
Kristian Thulesen Dahl (DF)
Kim Behnke (FP) Jann Sjursen (KRF) Bilag 1 Uddrag af Europaudvalgets beretning af 19. februar 1999  

 om større åbenhed i den danske EU-beslutningsproces m.v.
»II. Åbne Europaudvalgsmøder ( ) Tid og sted Møderne afholdes normalt på en bestemt ugedag i  

 Europaudvalgets mødelokale og indkaldes efter behov.
Dagsorden Dagsordenen fastsættes af Europaudvalget, idet det tilstræbes,  

 at der på en bestemt mødedag kun behandles EU-forslag, som  

 vedrører én minister.
Sagerne sættes på dagsordenen  

 på et så tidligt tidspunkt, at regeringen kan tage hensyn til  

 partiernes meldinger under de drøftelser, der foregår i EU-regi,  

 inden der skal træffes beslutning på et møde i  

 Ministerrådet.
Når det drejer sig om et konkret forslag til en  

 retsakt, sættes sagen normalt først på dagsordenen for et  

 åbent møde, når der foreligger et grundnotat fra  

 regeringen.
 Efter anmodning fra et medlem kan Europaudvalget efter aftale med den  

 pågældende minister træffe beslutning om også at  

 sætte andre aktuelle emner inden for ministerens ressort på  

 dagsordenen for et åbent Europaudvalgsmøde.
(   ) Drøftelsen Drøftelsen indledes af ministeren, som kort redegør for de  

 politisk væsentlige punkter i sagen og for regeringens  

 (foreløbige) holdning hertil.
Derefter kan partiernes ordførere  

 og de danske medlemmer af Europa-Parlamentet stille spørgsmål  

 til ministeren, og der kan foregå en politisk drøftelse,  

 hvorunder partierne kan tilkendegive deres (foreløbige) holdning.
Der  

 drages ikke nogen konklusion af drøftelsen, og der kan ikke  

 træffes beslutning på et åbent  

 Europaudvalgsmøde.
Taletider For hver sag på dagsordenen fastsættes der taletider for  

 ministre, ordførere og andre deltagere.
Offentlighed Møderne er åbne for offentligheden, herunder presse og  

 tv.
(   ) Referat De åbne møder optages på bånd, og der udarbejdes  

 et referat af møderne.
Deltagere Ud over medlemmer/stedfortrædere i Europaudvalget kan  

 følgende deltage i drøftelserne på de åbne  

 Europaudvalgsmøder:
Andre medlemmer af Folketinget Danske medlemmer af Europa-Parlamentet I særlige tilfælde kan Europaudvalget invitere eksperter til  

 at komme med oplæg, bevare spørgsmål og eventuelt deltage  

 i den efterfølgende diskussion.« »Forholdet til de danske medlemmer af Europa-Parlamentet ( ) Danske medlemmer af Europa-Parlamentet kan fremsende forslag eller  

 ændringsforslag, som behandles i Europa-Parlamentet, til det relevante  

 fagudvalg i Folketinget, ligesom de kan fremsende udkast til egne  

 ændringsforslag og udkast til spørgsmål til den danske  

 minister.
Danske medlemmer af Europa-Parlamentet, der måtte  

 ønske at følge sådanne henvendelser op ved personligt  

 fremmøde i udvalget, kan allerede efter de gældende regler for  

 deputationer gøre dette.
Europaudvalget vil i en drøftelse med  

 udvalgsformændene lægge op til, at der aftales en ordning,  

 hvorefter fagudvalgene behandler sådanne skriftlige eller mundtlige  

 henvendelser fra MEP´erne.
Det indebærer ikke, at MEP´erne får  

 ret til at deltage i almindelige udvalgsmøder, og de kan ikke kalde en  

 minister i samråd eller deltage under et sådant samråd,  

 ligesom de ikke direkte kan stille skriftlige udvalgsspørgsmål  

 til en minister - men måske inspirere udvalget til at gøre det.  

 Fagudvalget bør sætte en sådan henvendelse på  

 dagsordenen og træffe beslutning om, hvordan man i det konkrete  

 tilfælde vil behandle den, f.eks. ved at - henvise sagen til drøftelse direkte mellem de  

 pågældende MEP´er og interesserede ordførere De danske medlemmer af Europa-Parlamentet, der har rejst sagen, orienteres  

 om, hvorledes udvalget har behandlet den.
Hvis der på et senere tidspunkt, hvor sagen behandles i  

 Europaudvalget, fra danske medlemmer af Europa-Parlamentet er ønske om  

 en tilsvarende kontakt til Europaudvalget - og dette ikke kan foregå  

 på et af de åbne Europaudvalgsmøder, hvori de danske  

 medlemmer af Europa-Parlamentet deltager med taleret - har de en tilsvarende  

 ret til at få deres henvendelse behandlet i Europaudvalget.« Bilag 2 Skrivelse af 3. februar 1999 fra statsministeren til  

 Folketingets formand 3. februar 1999 Kære  folketingsformand, Tak for brevet af 16. november 1998, hvor du orienterer  

 mig om, hvad der foreløbig er sket i Folketinget med hensyn til  

 projektet om forbedring af lovkvaliteten siden lovkvalitetskonferencen.
 Jeg er - som jeg også understregede i mit  

 indlæg på konferencen og på vort møde den 17.  

 december 1998 - enig i, at der er tale om et fælles projekt - men  

 samtidig et projekt, hvor vi hver især har et vigtigt ansvar for at  

 tilrettelægge vores del af arbejdet, så målene nås.  

 Uden at ansvar og kompetence sammenblandes.
 Jeg vil nedenfor kort redegøre for de initiativer,  

 som regeringen foreløbig har iværksat på  

 området.
 Jeg synes egentlig, at vi er nået et pænt  

 stykke vej i bestræbelserne.
 Regeringen overvejer derudover nogle yderligere  

 initiativer, som jeg på et senere tidspunkt vil vende tilbage til.
Jeg lægger - som du ved - stor vægt på,  

 at der i det videre arbejde med at forbedre lovkvaliteten er en klar arbejds-  

 og ansvarsfordeling mellem regeringen og Folketinget.
Vi har hver især  

 vigtige overvejelser at gøre - og bør som altovervejende  

 udgangspunkt koncentrere os om  "egne" ansvarsområder.  

 Samtidig mener jeg også, at det er det bedste grundlag for vort  

 fremtidige samarbejde.
 I det omfang Folketingets drøftelser omfatter  

 forslag og idéer, der har nær sammenhæng med regeringens  

 arbejde, lægger jeg naturligvis vægt på at blive orienteret  

 herom på det tidligst mulige tidspunkt.
Med venlig hilsen Poul Nyrup Rasmussen Bilag 3 Statsministerens talepapir under samråd i udvalget  

 den 21. april 1999 Besvarelse af samrådsspørgsmål A fra  

 Folketingets Udvalg for Forretningsordenen Spørgsmål A:
» Svar:
 I mit brev til Folketingets formand af 3. februar 1999  

 nævnte jeg seks initiativer på lovkvalitetsområdet.
I mit brev til formanden skrev jeg også, at  

 regeringen overvejer yderligere initiativer.
Disse overvejelser er endnu ikke  

 afsluttet.
De skal bl.a. ses i sammenhæng med den nævnte  

 Vejledning fra Justitsministeriet.
Men jeg vil godt i overskriftsform  

 nævne tre punkter, som overvejes:
Derfor bør en god lovgivningsproces altid indeholde  

 overvejelser om andre måder at regulere på:  

 informationskampagner, egen-kontrol-systemer, hvor de berørte parter  

 selv aftaler, hvordan man skal nå målene, eller økonomiske  

 virkemidler i stedet for traditionel regulering.
På dette område  

 er vi i gang med en væsentlig styrkelse af grundlaget for  

 lovgivningsarbejdet.
 En model for en sådan vurdering kunne være, at  

 en minister efter f.eks. en treårig periode afleverer en rapport til  

 det relevante folketingsudvalg efter, at rapporten har været til  

 høring bl.a. hos de myndigheder, organisationer, der var inddraget i  

 forbindelse med lovens udarbejdelse.
Jeg er godt klar over, at vi i forskellige  

 sammenhænge også i dag evaluerer  love - herunder også i  

 forbindelse med revisionsbestemmelser.
Men jeg tror, vi kan styrke og  

 systematisere indsatsen.
Vi vil i regeringen tage en nærmere  

 drøftelse af spørgsmålet, herunder foretage en mere  

 konkret vurdering af behovet samt overveje, hvilken model - eller modeller -  

 der kan være mest hensigtsmæssige.
Må jeg også generelt nævne for udvalget,  

 at OECD for øjeblikket - som led i en mere omfattende landegennemgang  

 - er i gang med en evaluering af dele af den danske regulering.
Jeg ved, at  

 også Folketinget har været inddraget heri.
Nu vil vi ikke  

 nødvendigvis på alle områder være enige med OECD om,  

 hvad god regulering er, men det er klart, at OECD´s beskrivelser og  

 vurderinger vil blive overvejet som led i regeringens løbende  

 bestræbelser på at forbedre lovkvaliteten.
Bilag 4 Skrivelse af 6. maj fra Finansudvalget FINANSUDVALGET Formanden Folketingets formand Hr.
Ivar Hansen 6. maj 1999 Kære Ivar.
I forbindelse med de igangværende overvejelser  

 vedrørende eventuelle ændringer i Folketingets Forretningsorden  

 har Finansudvalget på et møde g.d. drøftet udvalgets  

 arbejdsfelt og herunder navnlig spørgsmålet om, i hvilket omfang  

 udvalget bør behandle andre forslag end bevillingslovforslag og  

 forslag til lov om statslån.
Udgangspunktet for drøftelsen var  

 bl.a. den af udvalget den 4. marts 1998 afgivne beretning om Finansudvalgets  

 arbejdsform.
