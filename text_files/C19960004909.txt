Indholdsfortegnelse Indledning Afsnit A.
Afgrænsning af skattesubjekterne 1. Generelle bemærkninger 2. Fonde 2.1. Ikke-erhvervsdrivende fonde 2.2. Erhvervsdrivende fonde 2.3. Institutioner, der ikke er omfattet af fondsbeskatningsloven 2.4. Fonde omfattet af selskabsskatteloven 2.5. Fonde omfattet af realrenteafgiftsloven 3. Foreninger 3.1. Generelle bemærkninger 3.2. Arbejdsmarkedssammenslutninger 3.3. Brancheforeninger 4. Fonde og foreninger med hjemsted i udlandet 4.1. Udenlandske fonde 4.2. Udenlandske fonde og andre selvejende institutioner, hvis ledelse har  

 sæde her i landet, § 1, stk. 1, nr. 4, Afsnit B.
Skattepligtens indtræden og ophør 5. Generelle bemærkninger 6. Skattepligtens indtræden 7. Skattepligtens ophør 8. Overgang til anden form for skattepligt Afsnit C.
Opgørelse af den skattepligtige indkomst m.v.
9. Generelle bemærkninger 10. Erhvervsmæssig indkomst 11. Renter 12. Udbytte og lempelsesregler 12.1. Udbytte fra danske selskaber, § 10, stk. 1 og 3, 12.1.1. Udbytte fra udenlandske datterselskaber, § 10, stk. 2, 12.1.2. Udbytte fra udenlandske selskaber, § 10, stk. 4, 12.1.3. Udlodninger fra udenlandske investeringsforeninger, § 10, stk. 4, 12.2. Udlandslempelse 12.3. Datterselskabslempelse, § 11, stk. 2, 12.3.1. Eftergivelse af udbytte fra udenlandske selskaber, § 11, stk. 2, 12.4. Modregning og tilbagebetaling af udbytteskat 12.5. Skattenedsættelse efter ligningslovens § 33 12.6. Prioriteringsreglens udstrækning på skattefri datterselskabsudbytte 13. Kapitalgevinster 13.1. Generelle bemærkninger 13.2. Ejendomsavance 13.3. Aktieavance 13.4. Kursgevinster 13.5. Goodwill og andre immaterielle rettigheder 14. Gaver 14.1. Gaver til fonde, der ikke er familiefonde 14.2. Gaver til familiefonde 14.3. Afgift af indskud i en udenlandsk lavtbeskattet fond/trust 15. Arv 16. Driftsomkostninger 16.1. Generelle bemærkninger 16.2. Afgrænsningen mellem driftsomkostninger og uddelinger 16.3. Det udvidede driftsomkostningsbegreb 17. Bundfradrag 18. Arbejdsmarkedssammenslutningers indkomstopgørelse 18.1. Indtægter 18.2. Udgifter 19. Fremførsel af underskud 20. Sambeskatning, fusion m.v.
20.1. Sambeskatning 20.2. Skattefri fusion 20.3. Skattepligtig fusion 20.4. Fission Afsnit D.
Særlige fradragsregler 21. Uddelinger 21.1. Generelle bemærkninger 21.2. Fradragsrettens indtræden 21.3. Uddelinger til almenvelgørende eller almennyttige formål 21.4. Andre uddelinger, hvor modtageren er skattepligtig 22. Hensættelser til almenvelgørende eller almennytige  

 formål 22.1. Krav til hensættelserne 22.2. Efterbeskatning 22.3. Dispensationsmulighed 22.4. Hensættelser til kulturelle formål - dispensationsmulighed 22.5. Efterfølgende ændringer i tidligere foretagne hensættelser 23. Konsolideringshensættelser 23.1. Generelle bemærkninger 23.2. Fonde - konsolideringshensættelser efter § 5, stk. 1, 23.3. Kongeligt konfirmerede fonde - konsolideringshensættelser efter § 5,  

 stk. 2, 23.4. Foreninger 24. Prioriteringsreglen Afsnit E.
Ligning, selvangivelse og opkrævning 25. Generelle bemærkninger 26. Erklæringsordningen 26.1. Foreninger 26.2. Fonde Afsnit F.
Overgangsregler, ikrafttrædelse 27. Overgangsreglernes anvendelsesområde 28. Afskrivninger 28.1. Maskiner, inventar og lignende driftsmidler 28.2. Bygninger og installationer 28.2.1. Bygninger anskaffet før den 1. januar 1982 28.2.2. Bygninger anskaffet den 1. januar 1982 eller senere 28.2.3. Særlige installationer i afskrivningsberettigede bygninger  

 anskaffet før den 1. januar 1982 28.2.4. Særlige installationer i afskrivningsberettigede bygninger  

 anskaffet den 1. januar 1982 eller senere 28.2.5. Installationer i ikke-afskrivningsberettigede bygninger 29. Opgørelse af kapitalgevinster 29.1. Fast ejendom 29.1.1. Anskaffelsessum, danske ejendomme erhvervet før den 19. maj 1993 29.1.2. Anskaffelsessum, udenlandske ejendomme erhvervet før den 19. maj  

 1993 29.1.3. Ejendomme erhvervet efter den 19. maj 1993 29.1.4. Tidligere skattepligt efter selskabsskatteloven 29.2. Aktier 29.3. Goodwill og andre immaterielle rettigheder 29.4. Genvundne afskrivninger og avancer efter ligningslovens § 14 J 29.5. Kursgevinster 30. Ikrafttrædelse og ophævelse af tidligere cirkulære 30.1. Ikrafttrædelse 30.2. Ophævelse af tidligere cirkulære Bilag: Vejledning om fondsbegrebet INDLEDNING Lov om beskatning af fonde og visse foreninger (fondsbeskatningsloven) er  

 senest udsendt som lovbekendtgørelse nr. 650 af 26. juli 1995.
Fondsbeskatningsloven blev indført ved lov nr. 145 af 19. marts 1986 som  

 et led i skattereformen af 1985. Siden lovens gennemførelse er der foretaget  

 en del ændringer af loven og truffet en række afgørelser af  

 fortolkningsmæssig og præciserende karakter.
Disse ændringer og afgørelser er  

 indarbejdet i nærværende cirkulære, som erstatter Skatteministeriets  

 cirkulære nr. 147 af 19. august 1992, der samtidig ophæves.
 Efter udsendelsen af cirkulære nr. 147 af 19. august 1992 er  

 fondsbeskatningsloven ændret ved lov nr. 421 af 25. juni 1993, lov nr. 427 af  

 25. juni 1993, lov nr. 428 af 25. juni 1993, lov nr. 374 af 18. maj 1994, lov  

 nr. 377 af 18. maj 1994, lov nr. 442 af 1. juni 1994, lov nr. 180 af 23.  

 marts 1995, lov nr. 312 af 17. maj 1995, lov nr. 313 af 17. maj 1995, lov nr.  

 412 af 14. juni 1995, lov nr. 1078 af 20. december 1995 og lov nr. 1104 af  

 20. december 1995.
Fondsbeskatningsloven indeholder regler om beskatning af fonde og  

 foreninger.
Princippet i fondsbeskatningsloven er, at fonde og foreninger  

 skal undergives de samme beskatningsretlige regler, som er gældende for  

 aktieselskaber.
På grund af fondenes og foreningernes særegne struktur,  

 formål og virke er der imidlertid gjort en række undtagelser, hvorved  

 beskatningen af fonde og foreninger adskiller sig fra  

 aktieselskabsbeskatningen.
Undtagelserne kan bevirke, at visse indtægter, der  

 er skattepligtige for aktieselskaber, ikke vil blive beskattet i fonde eller  

 foreninger.
Endvidere vil en række udgifter, der normalt er uden skattemæssig  

 betydning, kunne fradrages ved indkomstopgørelsen.
 Fondsbeskatningsloven blev gennemført med virkning fra og med indkomståret  

 1987.
 Loven gælder ikke for Færøerne og Grønland.
 Overalt i cirkulæret, hvor intet andet er anført i forbindelse med  

 paragrafhenvisninger, henvises til fondsbeskatningsloven.
 AFSNIT A.
AFGRÆNSNING AF SKATTESUBJEKTERNE 1. Generelle bemærkninger Fondsbeskatningsloven indeholder 4 grupper af skattesubjekter:
 Selvstændige retssubjekter såsom selvejende institutioner og legater, der  

 ikke er omfattet af en af de 4 nævnte grupper, er som oftest skattepligtige  

 efter selskabsskattelovens § 1, stk. 1, nr. 6.
 Skattepligten efter denne bestemmelse omfatter alene indtægt ved  

 erhvervsmæssig virksomhed samt fortjeneste eller tab ved afhændelse,  

 afståelse eller opgivelse af formuegoder, der har eller har haft tilknytning  

 til den erhvervsmæssige virksomhed, jf. nærmere selskabsskattelovens § 1,  

 stk. 5 og 6.
 Om afgrænsningen af selvstændige retssubjekter, der ikke er omfattet af  

 fondslovene, se pkt. 2.3.
For de ikke-erhvervsdrivende fonde er skattepligten efter  

 fondsbeskatningsloven ikke tilknyttet nogen egentlig registrering.
Fonde og  

 foreninger skal dog indsende visse i den almindelige fondslov angivne  

 oplysninger til de kommunale skattemyndigheder samt til fondsmyndigheden  

 (Civilretsdirektoratet), jf. nærmere nedenfor.
Erhvervsdrivende fonde skal  

 registreres i Erhvervs- og Selskabsstyrelsen.
 Skattepligten for fonde og foreninger er afgrænset efter de materielle  

 fondslove, dvs. lov om fonde og visse foreninger (fondsloven) og lov om  

 erhvervsdrivende fonde (erhvervsfondsloven). Fonde og foreninger, der er  

 omfattet af fondsloven eller af erhvervsfondsloven, er derfor skattepligtige  

 efter fondsbeskatningsloven.
 Skattepligten omfatter herefter ikke fonde, der generelt eller konkret er  

 undtaget fra de materielle fondslove efter fondslovens § 1, stk. 2 - 4, eller  

 efter erhvervsfondslovens § 1, stk. 4 og 5.
Erhvervsdrivende fonde skal registreres i Erhvervs- og Selskabsstyrelsen  

 jf. erhvervsfondslovens § 5. For de fonde, som er stiftet efter den 1. januar  

 1985, er registrering en gyldighedsbetingelse.
Der henvises i øvrigt til pkt.  

 2.2.
Afgørelse om hvorvidt en institution - når der er tale om en  

 ikke-erhvervsdrivende fond - er omfattet af fondsbeskatningsloven, træffes i  

 første instans af de kommunale skattemyndigheder i forbindelse med  

 skatteansættelsen af institutionen og/eller af stifteren.
Da en stillingtagen  

 hertil undertiden vil rejse spørgsmål om, hvorvidt en institution er en fond  

 og ikke f.eks. en forening eller en ulovlig selvbåndlæggelse, vil  

 skattemyndighederne efter omstændighederne i visse tilfælde præjudicielt  

 skulle tage stilling til, om der foreligger en fond.
For så vidt angår de ikke-erhvervsdrivende fonde, foretager  

 skattemyndighederne en konkret vurdering af institutionens karakter.
Der  

 findes hverken i fondslovene eller andetsteds nogen definition af begrebet  

 fond.
Efter praksis er hovedbetingelserne for, at der foreligger en fond, at  

 der er tale om en formue af mere varig karakter, der uigenkaldeligt er  

 udskilt fra stifterens formue til et bestemt eller flere bestemte formål og  

 med selvstændig ledelse i forhold til stifteren.
Som bilag til cirkulæret er  

 optrykt Civilretsdirektoratets »Vejledning om fondsbegrebet«.  

 Vejledningen har karakter af en bred orientering om nogle grundlæggende  

 retsprincipper, som er af betydning for Civilretsdirektoratets virksomhed i  

 forbindelse med fondsafgrænsningsopgaven.
Ikke-erhvervsdrivende fonde skal senest 3 måneder efter oprettelsen  

 indsende vedtægter og en fortegnelse over medlemmerne af bestyrelsen til  

 fondsmyndigheden samt til skattemyndigheden i den kommune, hvor fonden har  

 hjemsted.
Er stifteren eller stifterne ikke angivet i vedtægterne, skal der  

 tillige indsendes særskilt oplysning herom.
Vedtægtsændringer samt meddelelse  

 om ændringer af bestyrelsens sammensætning skal indsendes til  

 skattemyndigheden sammen med selvangivelsen.
For fritagne efter  

 fondsbeskatningslovens § 1, stk. 2, skal vedtægtsændringer indsendes til  

 skattemyndigheden senest på det tidspunkt, hvor selvangivelsen skulle have  

 været indsendt, såfremt fonden havde været skattepligtig efter  

 fondsbeskatningsloven.
Reglerne herom findes i fondslovens § 6, stk. 2, og §  

 11, stk. 2. Overtrædelse straffes med bøde, jf. fondslovens § 43, stk. 1.
Foreninger skal ligeledes senest 3 måneder efter oprettelsen indsende  

 vedtægter og en fortegnelse over medlemmer af ledelsen til skattemyndigheden  

 i den kommune, hvor foreningen har hjemsted.
Vedtægtsændringer samt  

 meddelelse om ændringer af ledelsens sammensætning skal indsendes til  

 skattemyndigheden sammen med selvangivelsen.
Reglerne herom findes i  

 fondslovens § 48, stk. 2, og § 49, stk. 2.
 I de tilfælde, hvor aktiverne i en forening forøges fra 250.000 kr. eller  

 derunder til over 250.000 kr., skal ledelsen senest 3 måneder herefter  

 indsende vedtægter og fortegnelse over ledelsens medlemmer til  

 skattemyndigheden i den kommune, hvor foreningen har hjemsted, jf.  

 fondslovens § 48 a.
 Skattemyndighederne skal modtage oplysningerne, og træffer først i  

 forbindelse med skatteansættelsen afgørelse om, hvorvidt den pågældende  

 institution er omfattet af fondsbeskatningsloven.
 Ifølge fondslovens § 46 og § 56 har enhver ret til hos skattemyndighederne  

 at få en kopi af fonde og foreningers vedtægter og årsregnskaber samt  

 oplysning om sammensætningen af bestyrelse eller ledelse.
 I henhold til Skatteministeriets bekendtgørelse nr. 1181 af 23. december  

 1993 opkræves der et gebyr på 150 kr. for udlevering af kopier og oplysninger  

 efter de nævnte bestemmelser.
Anmodes der i en og samme henvendelse om flere forskellige oplysninger  

 vedrørende samme fond eller forening, opkræves der alene 150 kr.
Anmodes  

 derimod i en og samme henvendelse om oplysninger vedrørende flere fonde eller  

 foreninger, opkræves der 150 kr. pr. fond/forening.
 De kommunale skattemyndigheder foretager en skatteansættelse af de  

 skattepligtige fonde og foreningers indkomst, jf. cirkulærets afsnit E  

 vedrørende ligning, selvangivelse og opkrævning.
 De kommunale skattemyndigheders afgørelser kan påklages efter reglerne i  

 lov om skattemyndighedernes organisation og opgaver m.v.  

 (Skattestyrelsesloven), jf. lovbekendtgørelse nr. 85 af 7. februar 1995. En  

 afgørelse kan således indbringes for skatteankenævnene og herefter for  

 Landsskatteretten.
 Bindende forhåndsbesked kan gives efter reglerne i lov om bindende  

 forhåndsbesked om skattespørgsmål m.v., jf. lovbekendtgørelse nr. 292 af 5.  

 maj 1993.
2. Fonde 2.1. Ikke-erhvervsdrivende fonde § 1,  stk. 1, nr. 1, afgrænser kredsen af fonde, der  

 er skattepligtige efter fondsbeskatningsloven.
Lovens § 1, stk. 1, nr. 1,  

 nævner for det første fonde, der er omfattet af fondsloven, jf.  

 lovbekendtgørelse nr. 698 af 11. august 1992, som senest er ændret ved lov  

 nr. 442 af 1. juni 1994 - dvs. ikke-erhvervsdrivende fonde.
 Justitsministeren er fondsmyndighed for alle ikke-erhvervsdrivende fonde  

 samt for visse erhvervsdrivende fonde, jf. fondslovens § 36 og  

 erhvervsfondslovens § 57. Justitsministerens kompetence varetages af  

 Civilretsdirektoratet.
En ikke-erhvervsdrivende fond skal ved oprettelsen have aktiver for over  

 250.000 kr.
Aktiverne og egenkapitalen skal stå i rimeligt forhold til  

 formålet, jf. fondslovens § 8, stk. 1.
 Fondsmyndigheden kan i særlige tilfælde tillade oprettelse af en fond med  

 aktiver på 250.000 kr. eller derunder, jf. fondslovens § 8, stk. 2. Disse  

 fonde vil også være skattepligtige efter fondsbeskatningsloven.
 Kapitalkravet gælder ikke for fonde, der stiftes i henhold til et  

 testamente, der er oprettet før den 1. januar 1985.
Fondslovens § 1, stk. 2, indeholder en række undtagelser.
Følgende fonde  

 er undtaget fra fondsloven:
 Derudover er fonde omfattet af erhvervsfondsloven undtaget fra fondsloven.
 Ifølge fondslovens § 1, stk. 3, kan fondsmyndigheden bestemme, at en fond,  

 som er undergivet et vist statsligt eller kommunalt tilsyn, helt eller  

 delvist skal være undtaget fra fondslovens regler.
Som følge af de enkelte fondes forskellighed og forskelle i intensiteten i  

 de offentlige tilsyn er det ikke muligt præcist at angive, hvilke mindstekrav  

 der må stilles, for at fritagelse kan ske, udover at tilsynet skal være fuldt  

 betryggende ud fra fondsretlige synspunkter.
Der må herved navnlig lægges  

 vægt på, om tilsynsmyndigheden foretager regnskabsgennemgang med henblik på,  

 om de fondsretlige regler er overholdt, og om der er fastsat regler om  

 godkendelse af ekstraordinære dispositioner.
 Det er således ikke tilstrækkeligt for fritagelse efter fondslovens § 1,  

 stk. 3, at de kommunale skattemyndigheder alene får tilsendt institutionens  

 reviderede årsregnskab og sammenholder dette med institutionens  

 formålsparagraf for at påse, at driften opfylder formålsparagraffen.
 Mange fonde er undergivet et fuldt betryggende offentligt tilsyn (typisk i  

 forbindelse med ydelse af kommunale tilskud) og har derfor mulighed for at  

 blive fritaget for også at være undergivet tilsyn af fondsmyndigheden.
 Disse generelt eller konkret undtagne fonde er ikke omfattet af  

 fondsbeskatningsloven, men derimod i almindelig af selskabsskattelovens § 1,  

 stk. 1, nr. 6, jf. endvidere pkt. 2.4.
 I henhold til fondslovens § 1, stk. 3, kan fondsmyndigheden bestemme, at  

 fondens undtagelse fra fondslovens regler kun skal være delvis.
Spørgsmålet om, hvorvidt den pågældende fond i disse tilfælde er omfattet  

 af fondsbeskatningsloven, afhænger af en konkret vurdering af de forhold, som  

 undtagelsen omfatter.
Gives der dispensation fra regler af mindre  

 grundlæggende karakter, vil fonden typisk være omfattet af  

 fondsbeskatningsloven.
Der kan i den forbindelse nævnes bestemmelserne i  

 fondslovens § 3 om fondes navn og § 17 om suppleanter for  

 bestyrelsesmedlemmer.
Som nævnt ovenfor omfatter fondsloven kun fonde, hvis aktiver overstiger  

 250.000 kr.
Bliver fondens aktivmasse 250.000 kr. eller mindre, er fonden  

 ikke længere omfattet af fondsloven og dermed heller ikke af  

 fondsbeskatningsloven.
Hvis fonden har erhvervsmæssige indtægter, vil den  

 blive beskattet i henhold til selskabsskattelovens § 1, stk. 1, nr. 6. Kommer  

 aktivmassen senere over 250.000 kr., omfattes fonden igen af fondsloven og  

 dermed af fondsbeskatningsloven.
 Med hensyn til de skattemæssige konsekvenser af fondens indtræden og  

 udtræden af fondsbeskatningsloven kan der henvises til pkt. 6-8.
2.2. Erhvervsdrivende fonde § 1,  stk. 1, nr. 1, nævner for det andet fonde, der  

 er omfattet af lovbekendtgørelse nr. 756 af 18. november 1991 om  

 erhvervsdrivende fonde.
Erhvervsministeren er som udgangspunkt fondsmyndighed for de  

 erhvervsdrivende fonde.
I de tilfælde, hvor fondens hovedformål hører under  

 justitsministeren, udøves fondsmyndigheden dog af justitsministeren.
Det  

 samme gælder, hvis fonden har flere ligestillede formål, der ikke hører under  

 samme minister, jf. erhvervsfondslovens § 57.
 Erhvervsdrivende fonde er defineret i erhvervsfondslovens § 1, stk. 2. Ved  

 erhvervsdrivende fonde forstås såvel fonde, der selv driver erhvervsmæssig  

 virksomhed, som fonde, der har en bestemmende indflydelse over et selskab,  

 der driver erhvervsmæssig virksomhed.
Erhvervsdrivende fonde skal registreres i Erhvervs- og Selskabsstyrelsen  

 for at have retsevne.
I forbindelse med registreringen er det Erhvervs- og  

 Selskabsstyrelsen, der tager stilling til, om der er tale om en fond, samt om  

 denne er erhvervsdrivende og i øvrigt omfattet af loven.
Spørgsmålet om, hvorvidt en fond i skattemæssig forstand driver  

 erhvervsmæssig virksomhed, fastlægges uafhængigt af den materielle  

 fondslovgivning.
En fond kan således godt drive erhvervsmæssig virksomhed i  

 skattemæssig forstand uden, at der fondsretligt er tale om en  

 erhvervsdrivende fond, jf. erhvervsfondslovens § 1, stk. 3.
Erhvervsdrivende fonde oprettet før 1. januar 1985 skulle inden den 1.  

 januar 1988 have tilvejebragt en grundkapital på mindst 300.000 kr.
Der kan  

 dog undtages fra kapitalkravet, jf. erhvervsfondslovens § 67.  

 Erhvervsdrivende fonde oprettet efter 1. januar 1985 skal have en  

 grundkapital på mindst 300.000 kr.
Er kapitalkravet ikke opfyldt, kan der  

 ikke ske registrering i Erhvervs- og Selskabsstyrelsen.
 Erhvervsfondslovens § 1, stk. 4, indeholder regler svarende til  

 fondslovens § 1, stk. 2, dvs. regler vedrørende fonde, der ikke er omfattet  

 af loven.
 Ifølge erhvervsfondslovens § 1, stk. 5, kan fondsmyndigheden med  

 erhvervsministerens samtykke herudover bestemme, at en fond, som er  

 undergivet offentligt tilsyn og økonomisk kontrol, helt eller delvist skal  

 være undtaget fra loven.
Erhvervsdrivende fonde, der i henhold til erhvervsfondslovens § 1, stk. 4,  

 eller § 1, stk. 5, ikke er registreringspligtige i Erhvervs- og  

 Selskabsstyrelsen, omfattes ikke af skattepligten i fondsbeskatningsloven.
De  

 kan derimod være omfattet af selskabsskattelovens § 1, stk. 1, nr. 6, jf.  

 pkt. 2.4.
 Erhvervs- og Selskabsstyrelsen fører fortegnelse over erhvervsdrivende  

 fonde, der er undtaget i henhold til § 1, stk. 4 og 5, i erhvervsfondsloven.  

 Fritaget er således en række ungdomskollegier, ældreboliger, idrætsanlæg,  

 elektricitetsværker m.v.
 Afgørelser truffet af Erhvervs- og Selskabsstyrelsen vedrørende  

 erhvervsdrivende fonde kan påklages til erhvervsministeriets  

 erhvervsankenævn.
2.3. Institutioner, der ikke er omfattet af fondsbeskatningsloven I de tilfælde, hvor skattemyndighederne finder, at der ikke foreligger en  

 fond omfattet af fondsloven, men f.eks. en indsamling eller en velgørende  

 forening, kan sammenslutningen muligvis anses for et selvstændigt  

 skattesubjekt, der beskattes i henhold til selskabsskatteloven.  

 Skattemyndighederne bør dog være opmærksom på, om der er tale om en omgåelse  

 af de materielle fondslove.
Spørgsmålet om, hvorvidt der foreligger en fond, kan eksempelvis opstå i  

 forbindelse med beskatning af stifteren.
I disse tilfælde må det vurderes, om  

 der er tale om en institution, der opfylder betingelserne for at være en  

 fond, eller om der i stedet må antages blot at være tale om en ulovlig  

 selvbåndlæggelse.
 Foreligger der imidlertid et selvstændigt skattesubjekt, vil institutionen  

 som udgangspunkt være skattepligtig efter selskabsskattelovens § 1, stk. 1,  

 nr. 6. Skattepligt efter denne bestemmelse omfatter alene indtægt ved  

 erhvervsmæssig virksomhed samt fortjeneste eller tab ved afhændelse,  

 afståelse eller opgivelse af formuegoder, der har eller har haft tilknytning  

 til den erhvervsmæssige virksomhed, jf. nærmere selskabsskattelovens § 1,  

 stk. 5 og 6.
2.4. Fonde omfattet af selskabsskatteloven Selskabsskatteloven indeholder i § 3 en række  

 skattefritagelsesbestemmelser.
Er der tale om en fond, gælder  

 skattefritagelsen dog kun såfremt fonden ikke er skattepligtig efter  

 fondsbeskatningsloven.
En fond, der er undtaget fra registreringspligt i  

 Erhvervs- og Selskabsstyrelsen efter erhvervsfondslovens § 1, stk. 4, og som  

 eksempelvis udøver almennyttig boligvirksomhed, er således generelt fritaget  

 for beskatning, jf. selskabsskattelovens § 3, stk. 1, nr. 6.
For skattepligtige efter fondsbeskatningsloven er skattefrihed efter  

 selskabsskattelovens § 3 derimod uden betydning.
Således vil f.eks. en havn  

 eller et elektricitetsværk, der er organiseret som en erhvervsdrivende fond,  

 og som på grund af sin aktivitet ville være fritaget for skattepligt efter  

 selskabsskattelovens § 3, stk. 1, nr. 4, være skattepligtig efter  

 fondsbeskatningsloven.
 Som nævnt under pkt. 2.1., er fonde, som generelt eller konkret er  

 undtaget fra fondslovene, ikke omfattet af fondsbeskatningsloven, men derimod  

 i almindelighed af selskabsskattelovens § 1, stk. 1, nr. 6.
2.5. Fonde omfattet af realrenteafgiftsloven Fonde, der er omfattet af realrenteafgiftsloven, er ikke omfattet af  

 fondsbeskatningsloven, jf. § 1, stk. 2.
 For hjælpe- og understøttelsesfonde, der ifølge vedtægterne ikke  

 udelukkende har pensionslignende formål, ophørte realrenteafgiftspligten fra  

 og med realrenteafgiftsåret 1992. Denne praksisændring er offentliggjort i  

 TfS 1992, nr. 468. Bortfaldet af realrenteafgiftspligten medfører, at hjælpe-  

 og understøttelsesfonde, der ikke udelukkende har pensionslignende formål,  

 fra og med indkomståret 1993 anses for omfattet af fondsbeskatningsloven,  

 såfremt fondene er omfattet af fondsloven eller lov om erhvervsdrivende  

 fonde.
3. Foreninger 3.1. Generelle bemærkninger Foreninger, der er omfattet af fondslovens § 2, er skattepligtige efter  

 fondsbeskatningslovens § 1, stk. 1, nr. 2, eller 3.
 Skattemyndighederne afgør i forbindelse med skatteansættelsen, om en  

 forening er omfattet af fondsbeskatningsloven.
 Afgørelsen herom beror i et vist omfang på en konkret vurdering af  

 foreningens formål som udtrykt i vedtægterne og foreningens faktiske virke.
Fondslovens § 2 omfatter arbejdsgiverforeninger, fagforeninger og andre  

 faglige sammenslutninger, der har til hovedformål at varetage de økonomiske  

 interesser for den erhvervsgruppe, som medlemmerne tilhører.
Fondsloven  

 omfatter desuden foreninger, hvis midler hovedsagelig består af bidrag fra de  

 ovenfor nævnte faglige foreninger.
Det er dog en betingelse, at foreningen  

 har som et formål at varetage de økonomiske interesser for den  

 erhvervsgruppe, som medlemmerne tilhører.
Fællesudvalg mellem fagforbund og arbejdsgiverforeninger anses i  

 almindelighed ikke for omfattet af § 2, såfremt formålet udelukkende er at  

 formidle uddannelse, studieophold, arrangere konferencer o.lign., og samtlige  

 midler - og ikke blot et eventuelt afkast - anvendes til formålet.
Såfremt et  

 sådant fællesudvalg opfylder betingelserne for at blive anset for et  

 selvstændigt skattesubjekt, vil fællesudvalget kunne være skattepligtig i  

 henhold til selskabsskattelovens § 1, stk. 1, nr. 6. Det samme gælder de  

 såkaldte uddannelsesfonde o.lign.
Foreninger med velgørende, kulturelle eller fritidsbetonede formål er ikke  

 omfattet af fondsloven.
Disse foreninger er skattepligtige efter  

 selskabsskattelovens § 1, stk. 1, nr. 6, i det omfang de har indkomst ved  

 erhvervsmæssig virksomhed.
Gruppen af foreninger, der er omfattet af fondslovens § 2 og dermed af  

 fondsbeskatningslovens § 1, stk. 1, nr. 2 og 3, svarer som hovedregel til  

 gruppen af faglige foreninger, hvortil kontingentudgifter er  

 fradragsberettigede.
Der vil sædvanligvis være tale om fradragsret efter  

 ligningslovens § 13. Såfremt fradraget i et vist omfang grunder sig på  

 statsskattelovens § 6 a, vil de almindelige regler for fradragsret for dels  

 selvstændige erhvervsdrivende, dels lønmodtagere finde anvendelse, jf.  

 nærmere pkt. 14.16 i det kommende cirkulære om ligningsloven samt SD  

 cirkulære 1989.2.
Fondsloven omfatter kun foreninger, hvis aktiver overstiger 250.000 kr.  

 Bliver aktiverne i en faglig forening 250.000 kr. eller mindre, er foreningen  

 ikke længere omfattet af fondsloven, og dermed bliver den undtaget fra  

 fondsbeskatningsloven.
Overstiges beløbsgrænsen på 250.000 kr. senere,  

 omfattes foreningen af fondsloven og dermed af fondsbeskatningsloven.
Med  

 hensyn til de skattemæssige konsekvenser af foreningers udtræden og indtræden  

 i fondsbeskatningsloven, henvises der til pkt. 6-8.
 Består foreningen af en hovedforening og en række afdelinger, vil også  

 afdelingerne være skattepligtige, hvis de selvstændigt opfylder betingelserne  

 for at være omfattet af fondsloven.
3.2. Arbejdsmarkedssammenslutninger Den skattemæssigt forskelligartede behandling af  

 arbejdsmarkedssammenslutninger og andre foreninger nødvendiggør en sondring  

 mellem de to former for foreninger.
 Efter fondsbeskatningslovens § 1, stk. 1, nr. 3, består  

 arbejdsmarkedssammenslutninger af 3 grupper af foreninger:
En faglig forening forhandler ofte både overenskomster, yder  

 understøttelse under konflikt og varetager medlemmernes interesser af  

 merkantil eller servicebetonet art.
Sådanne »blandede« foreninger  

 er i deres helhed arbejdsmarkedssammenslutninger, jf. § 1, stk. 1, nr. 2, in  

 fine.
En opdeling kan alene foretages, såfremt foreningens love eller vedtægter  

 muliggør dette.
For at anse to eller flere opdelte foreninger som  

 selvstændige skattesubjekter, må der konkret lægges vægt på, om foreningerne  

 har hvert sit navn, hvert sit formål, hver sin ledelse og bestyrelse samt  

 foretager selvstændig regnskabsaflæggelse.
3.3. Brancheforeninger De i § 1, stk. 1, nr. 2, nævnte andre foreninger, ofte betegnet som  

brancheforeninger eller interesseforeninger, består herefter af  

 foreninger omfattet af fondsloven, der alene varetager medlemmernes faglige  

 og økonomiske interesser af merkantil og servicebetonet art.
En faglig  

 forening, der hverken forhandler overenskomst eller yder  

 konfliktunderstøttelse, men som derimod arbejder til fremme af omsætningen af  

 branchens produkter eller ydelser, beskattes således efter § 1, stk. 1, nr.  

 2. Foreningens aktiviteter kan også bestå i, at den tilbyder undervisning og  

 kurser, udgiver faglitteratur eller yder konsulenttjenester m.v.
Som eksempel  

 kan nævnes brancheforeninger, erhvervsorganisationer,  

 handelsstandsforeninger, handelsforeninger, landbrugs- og  

 husmandsorganisationer, kvægavlerforeninger og lignende.
Udbetalinger fra en brancheforening til en arbejdsmarkedssammenslutning  

 medfører ikke i sig selv, at den udbetalende forening bliver en  

 arbejdsmarkedssammenslutning.
Hertil kræves, enten at foreningen selv har til  

 formål at føre eller faktisk fører overenskomstforhandlinger og understøtter  

 under konflikt, eller at foreningen selv besidder kapital til  

 konfliktunderstøttelse.
4. Fonde og foreninger med hjemsted i udlandet 4.1. Udenlandske fonde Som hovedregel indeholder fondsbeskatningsloven kun regler for beskatning  

 af fonde og foreninger med hjemsted i Danmark.
Fonde og foreninger med  

 hjemsted i udlandet (herunder Færøerne og Grønland) vil, såfremt de har  

 aktiviteter i Danmark, være begrænset skattepligtige af disse aktiviteter  

 efter reglerne i selskabsskattelovens § 2.
For fondsdannelser med hjemsted i udlandet kan der være behov for en  

 skattemæssig stillingtagen til, om fondsdannelsen - med hensyn til formuens  

 udskillelse og bestyrelse m.v. - opfylder betingelserne for at kunne anses  

 for et i henhold til stifteren selvstændigt retssubjekt.
En fond oprettet i  

 udlandet, der ikke opfylder samme krav som danske fonde med hensyn til  

 fondskapitalens effektive udskillelse fra stifterens formue, kan ikke  

 forventes godkendt.
Dette bevirker, at fondskapitalen samt renteafkastet  

 heraf vil blive henført til fortsat beskatning hos stifteren.
 4.2. Udenlandske fonde og andre selvejende institutioner, hvis ledelse  

 har sæde her i landet, § 1, stk. 1, nr. 4.
Ifølge § 1, stk. 1, nr. 4, er fonde og andre selvejende institutioner, der  

 er oprettet i udlandet, Færøerne eller Grønland, skattepligtige efter  

 fondsbeskatningsloven, såfremt fonden eller den selvejende institution har  

 sin ledelse her i landet.
Skattepligten indtræder uafhængigt af, hvor fonden  

 eller den selvejende institution er indregistreret.
 Fondsbeskatningslovens § 1, stk. 1, nr. 4, er indsat ved lov nr. 312 af  

 17. maj 1995. Bestemmelsen har virkning fra og med indkomståret 1996. Er  

 indkomståret 1996 for en fond eller anden selvejende institution påbegyndt  

 den 6. april 1995, har bestemmelsen først virkning fra indkomståret 1997.
 Fonde og andre selvejende institutioner, der er oprettet i udlandet, men  

 reelt ledes fra Danmark, sidestilles i skattemæssig henseende med fonde, som  

 er oprettet og registreret efter fondslovenes bestemmelser.
Hvorvidt ledelsen har sæde her i landet beror på en konkret vurdering af  

 de faktiske forhold i forbindelse med beslutningstagningen i fonden eller den  

 selvejende institution.
Der lægges især vægt på beslutninger forbundet med  

 den daglige ledelse.
Fonden eller den selvejende institution vil derfor ofte  

 blive anset for hjemmehørende i Danmark, når fondens administrator har sæde  

 her i landet.
 Hvis bestyrelsen reelt forestår den daglige ledelse, eller hvis der ikke  

 er en daglig ledelse, kan det sted, hvor bestyrelsen træffer sine  

 beslutninger, tillægges betydning.
At et flertal af fondens bestyrelsesmedlemmer er hjemmehørende i Danmark  

 vil således ikke nødvendigvis medføre, at fonden vil blive anset for  

 hjemmehørende i Danmark, såfremt det kan godtgøres, at beslutninger forbundet  

 med fondens daglige ledelse faktisk træffes i udlandet.
Der henvises  

 endvidere til pkt. 2.2 i cirkulære nr. 312 af 11. december 1995 om lov nr.  

 312 af 17. maj 1995 (International beskatning).
I de tilfælde, hvor der er tale om indtræden og ophør af skattepligt efter  

 fondsbeskatningsloven som følge af, at ledelsens sæde flyttes, finder de  

 bestemmelser om indgangsværdier og ophørsbeskatning, som er indført ved lov  

 nr. 312 af 17. maj 1995 anvendelse, jf. § 2, stk. 5. Det tilsvarende gør sig  

 gældende såfremt Danmark efter bestemmelserne i en  

 dobbeltbeskatningsoverenskomst får beskatningsretten hhv. må opgive  

 beskatningsretten som domicilstat til en fond m.v.
Der henvises i øvrigt til  

 pkt. 8.
 AFSNIT B.
SKATTEPLIGTENS INDTRÆDEN OG OPHØR 5. Generelle bemærkninger Fondsbeskatningsloven henviser til selskabsskattelovens regler om  

 skattepligtens indtræden og ophør, dvs. selskabsskattelovens §§ 4 og 5, samt  

 reglerne om overgang fra en beskatningsform til en anden, jf.  

 selskabsskattelovens §§ 5 A, 5 B og 5 C.
Det følger heraf, at den skattepligtige indkomst for fonde og foreninger  

 opgøres på grundlag af indkomsten i indkomståret.
Indkomståret følger  

 kalenderåret, jf. selskabsskattelovens § 10. Fonden eller foreningen kan dog  

 vælge et andet indkomstår end kalenderåret (forskudt indkomstår). Et en gang  

 benyttet indkomstår kan ikke fraviges uden tilladelse fra den kommunale  

 skattemyndighed, jf.
TS-cirkulære 1993-11. Reglerne i selskabsskattelovens §  

 10 er med virkning fra og med indkomståret 1996 ændret, således at begrebet  

 skatteår er afskaffet, jf. lov nr. 180 af 23. marts 1995.
6. Skattepligtens indtræden Det følger af selskabsskattelovens § 4 om skattepligtens indtræden, at  

 skattepligten indtræder på tidspunktet for stiftelsen.
Den første  

 skatteansættelse for nystiftede fonde og foreninger, der omfattes af loven,  

 finder sted for det indkomstår, som den første indkomstperiode udgør eller  

 træder i stedet for, uden hensyn til periodens længde.
Den første  

 indkomstperiode kan højst være på 18 måneder.
Overgang fra skattefri  

 virksomhed til fondsbeskatning sidestilles i denne henseende med nystiftelse.  

 Reglerne i selskabsskattelovens § 4 som gengivet her har virkning fra og med  

 indkomståret 1996, jf. lov nr. 180 af 23. marts 1995.
Fondsloven omfatter ikke fonde og foreninger, hvis aktiver ikke overstiger  

 250.000 kr.
Overstiges denne beløbsgrænse, bliver fonden eller foreningen  

 omfattet af fondsloven og dermed af fondsbeskatningsloven.
Udgangspunktet er, at skattepligten efter fondsbeskatningsloven indtræder  

 på det tidspunkt, hvor aktivmassen overstiger 250.000 kr.
Det kan dog ofte  

 være vanskeligt i regnskabsperioden at kontrollere, om der er sket en sådan  

 forøgelse, at fondens eller foreningens aktiver overstiger 250.000 kr. i  

 handelsværdi.
På denne baggrund bør det i almindelighed accepteres, at  

 forøgelsen først konstateres ved aflæggelse af årsregnskabet.
Dette gælder  

 dog ikke, såfremt det i regnskabsperioden klart kan konstateres - f.eks. ved  

 arv eller gave - at aktivmassen overstiger 250.000 kr.
 Skattepligten omfatter indtægter erhvervet siden stiftelsen/forøgelsen.
 For erhvervsdrivende fonde er registreringen i Erhvervs- og  

 Selskabsstyrelsen en gyldighedsbetingelse, jf. erhvervsfondslovens § 6.  

 Skattepligten indtræder på tidspunktet for registreringen og omfatter  

 indtægter erhvervet fra stiftelsen.
7. Skattepligtens ophør Skattepligt efter fondsbeskatningsloven ophører på det tidspunkt, hvor  

 fonden eller foreningen opløses, jf. § 2, stk. 1, og selskabsskattelovens §  

 5.
 Opløsning af fonde skal ske i overensstemmelse med fondslovens §§ 32 og 33  

 og erhvervsfondslovens §§ 48-50. Opløsning af en fond kræver  

 fondsmyndighedens samtykke.
Overgang fra fondsbeskatning til skattefri virksomhed sidestilles efter  

 selskabsskattelovens § 5, stk. 4, med opløsning.
Overgang til skattefri  

 virksomhed foreligger eksempelvis, hvis en fond overgår til at være omfattet  

 af selskabsskattelovens § 3, eller hvis fonden overgår til  

 selskabsskattelovens § 1, stk. 1, nr. 6, og fonden ikke har erhvervsmæssig  

 virksomhed.
 Overgangen til selskabsskatteloven kan f.eks. skyldes, at fonden bliver  

 undtaget fra fondslovgivningen enten ved en generel eller konkret undtagelse  

 eller ved, at fondens aktivmasse udgør 250.000 kr. eller derunder.
I sidstnævnte tilfælde anvendes som udgangspunkt datoen for faldet i  

 aktivmassens værdi.
Det kan dog ofte være et problem i løbet af  

 regnskabsperioden at kontrollere, om der er sket et sådant fald i værdien, at  

 fondens eller foreningens aktivmasse ikke længere overstiger 250.000 kr.
I  

 lighed med den praksis, der bør anvendes ved indtræden af skattepligt, bør  

 det i almindelighed være tilstrækkeligt, at nedgangen først konstateres ved  

 aflæggelsen af årsregnskab.
Fonden eller foreningen kan dog selv henlede  

 opmærksomheden på nedgangen.
Både ved ophør og ved overgang til skattefri virksomhed skal der ske  

 beskatning af den fortjeneste, der ville blive udløst ved salg til  

 handelsværdi.
Det gælder uanset, om et sådant salg faktisk finder sted, jf.  

 selskabsskattelovens § 5, stk. 4.
 Inden en måned efter opløsningen eller overgangen skal der indgives  

 anmeldelse herom til de kommunale skattemyndigheder, jf. selskabsskattelovens  

 § 5, stk. 3.
 De samme regler finder anvendelse, såfremt en faglig forening opløses  

 eller overgår til skattefri virksomhed.
 Fonde og foreninger under konkurs er ikke skattepligtige af  

 konkursindkomsten, medmindre der træffes beslutning om skattepligt, jf.  

 konkursskattelovens § 2. Overgang til skattefrihed af konkursindkomsten er  

 ikke en overgang som nævnt i selskabsskattelovens § 5, stk. 4.
 Om fusion af fonde m.v. henvises til punkt 20.2. og 20.3.
8. Overgang til anden form for skattepligt § 2,  stk. 2-4 henviser til selskabsskattelovens §§ 5  

 A, 5 B og 5 C om overgang fra en beskatningsform til en anden.
Det bemærkes,  

 at reglerne i selskabsskattelovens §§ 5 A, 5 B og 5 C, jf. § 2, stk. 2-5 kun  

 finder anvendelse, hvor ændringen ikke medfører likvidation efterfulgt af en  

 nystiftelse.
Ved ændringer i en fond eller forening, som beskattes efter  

 selskabsskattelovens § 1, stk. 1, nr. 1-2 a og 3 a-6, der bevirker, at fonden  

 eller foreningen for fremtiden skal beskattes efter fondsbeskatningslovens  

 regler, finder selskabsskattelovens § 5 C, stk. 1, tilsvarende anvendelse.  

 Herefter sker beskatning efter fondsbeskatningslovens regler med virkning fra  

 og med det indkomstår, der efterfølger det indkomstår, hvori ændringen finder  

 sted.
Dette kan f. eks. være tilfældet, såfremt aktivmassen for en fond  

 omfattet af selskabsskattelovens § 1, stk. 1, nr. 6, stiger i værdi, således  

 at værdien kommer op over 250.000 kr.
Selskabsskattelovens § 5 C, stk. 1, finder ligeledes tilsvarende  

 anvendelse ved ændringer i en fond eller forening, som beskattes efter  

 fondsbeskatningsloven, der bevirker, at fonden eller foreningen for fremtiden  

 skal beskattes efter selskabsskattelovens § 1, stk. 1, nr. 1-2 a og 3 a-5,  

 dvs. med aktieselskabsbeskatning.
Beskatningen efter selskabsskattelovens  

 regler skal således ske med virkning fra og med det indkomstår, der  

 efterfølger det indkomstår, hvori ændringen finder sted.
Ved overgang fra beskatning efter fondsbeskatningsloven til beskatning  

 efter selskabsskattelovens § 1, stk. 1, nr. 6 vil overgangen dog være  

 omfattet af selskabsskattelovens § 5, således at der skal ske  

 ophørsbeskatning.
Der henvises til pkt. 7.
 Ved ændringer, der bevirker overgang fra selskabsskattelovens § 1, stk. 1,  

 nr. 1-2 a og 3 a-6 til beskatning efter fondsbeskatningsloven, succederer  

 fonden m.v. i de anskaffelsessummer, anskaffelsestidspunkter og formål,  

 hvortil formuegoderne oprindeligt var anskaffet, jf. selskabsskattelovens § 5  

 C, stk. 2. Der skal i den situation ikke ske ophørsbeskatning jf.  

 selskabsskattelovens § 5.
 Selskabsskattelovens § 5 C, stk. 2, finder ligeledes anvendelse ved  

 ændringer, der bevirker, at beskatning for fremtiden skal ske efter andre  

 regler i fondsbeskatningsloven end hidtil. §§ 16-21 A om  

 afskrivningsgrundlaget finder tilsvarende anvendelse med hensyn til andre  

 aktiver og passiver. § 22 om femårs fristen til at benytte henlæggelser  

 foretaget af en fond eller forening efter selskabsskattelovens § 3, stk. 3,  

 finder ligeledes tilsvarende anvendelse.
Overgang fra beskatning efter fondsbeskatningsloven til beskatning efter  

 selskabsskattelovens § 1, stk. 1, nr. 3, dvs. til andelsbeskatning,  

 sidestilles med opløsning jf. henvisningen i § 2, stk. 3, til  

 selskabsskattelovens § 5 A.
I praksis vil en sådan overgang formentlig kun  

 være relevant for faglige foreninger.
Såfremt en fond eller forening overgår fra beskatning efter  

 selskabsskattelovens § 1, stk. 1, nr. 3, til beskatning efter  

 fondsbeskatningsloven findes selskabsskattelovens § 5 B, stk. 1, tilsvarende  

 anvendelse.
Beskatning efter fondsbeskatningsloven får således først virkning  

 fra udløbet af det indkomstår, hvori ændringen er indtruffet. §§ 16-22 finder  

 tilsvarende anvendelse.
 Da det afhænger af aktivmassens værdi, om en fond er omfattet af  

 fondsloven eller ej, og dermed også om den er omfattet af  

 fondsbeskatningsloven, kan den situation opstå, at fonden i princippet kan gå  

 ud og ind af fondsbeskatningsloven flere gange inden for samme indkomstår  

 afhængig af kursudsvingene.
Overgangsreglerne i selskabsskatteloven medfører dog, at fonden først vil  

 indtræde eller genindtræde i fondsbeskatningsloven med virkning fra det  

 efterfølgende indkomstår, jf. selskabsskattelovens § 5 C.
Fonden vil således  

 ikke opleve, at den skattemæssigt i løbet af året skiftevis vil være omfattet  

 af henholdsvis fondsbeskatningsloven og selskabsskatteloven.
Der vil  

 endvidere kun kunne ske ophørsbeskatning i medfør af selskabsskattelovens § 5  

 en gang i løbet af indkomståret.
Såfremt ledelsens sæde flyttes her til landet, og fonden derfor bliver  

 skattepligtig jf. § 1, stk. 1, nr. 4, finder bestemmelsen i  

 selskabsskattelovens § 4 A tilsvarende anvendelse.
Aktiver og passiver, som  

 ikke i forvejen er omfattet af dansk beskatning, anses efter § 4 A, stk. 1,  

 for anskaffet på det faktiske anskaffelsestidspunkt til handelsværdien på  

 tilflytningstidspunktet.
For afskrivningsberettigede aktiver er der i  

 selskabsskattelovens § 4 A, stk. 2, indsat særlige regler for fastsættelse af  

 indgangsværdier.
Afskrivningsberettigede aktiver anses for erhvervet på det  

 faktiske anskaffelsestidspunkt til den faktiske ansaffelsessum, og de anses  

 for afskrevet maksimalt efter danske regler indtil tilflytningstidspunktet.  

 Ved beregningen af afskrivningerne indtil tilflytningstidspunktet anvendes de  

 danske afskrivningsregler på dette tidspunkt.
Der henvises endvidere til pkt.  

 3.2.1., 3.2.2. og pkt. 4 i cirkulære nr. 183 af 11. december 1995 om lov nr.  

 312 af 17. maj 1995 (International beskatning).
 Ophører skattepligten, fordi ledelsens sæde flyttes til udlandet, Grønland  

 eller Færøerne finder bestemmelserne om opløsning, overgang til skattefri  

 virksomhed og ophør af skattepligt i selskabsskattelovens § 5 tilsvarende  

 anvendelse.
 AFSNIT C.
 OPGØRELSE AF DEN SKATTEPLIGTIGE INDKOMST M.V.
9. Generelle bemærkninger Den skattepligtige indkomst for fonde og dei § 1, stk. 1, nr. 2, nævnte  

 foreninger opgøresifølge lovens § 3, stk. 1, efter de for aktieselskaber  

 gældende regler.
For de i § 1, stk. 1, nr. 3, nævnte  

 arbejdsmarkedssammenslutninger findes særlige regler om indkomstopgørelsen i  

 § 8, jf. herom nedenfor i pkt. 18.
 I den efter §§ 3 og 8 opgjorte indkomst anerkendes en række særlige  

 fradrag efter §§ 4, 5 og 9, som er nærmere omtalt nedenfor under afsnit D.
I § 3, stk. 1, er der henvist til de for aktieselskaber gældende regler  

 for opgørelse af den skattepligtige indkomst.
Denne henvisning bevirker, at  

 fondes og de i § 1, stk. 1, nr. 2, nævnte foreningers indkomst som hovedregel  

 opgøres efter selskabsskattelovens regler.
Det vil sige skattelovgivningens  

 almindelige regler, for så vidt de efter deres indhold er anvendelige på  

 fonde og foreninger, jf. selskabsskattelovens § 8. Henvisningen til de  

 regler, der gælder for selskaber, suppleres med en række yderligere  

 henvisninger, hvorved fonde og foreninger bringes ind under  

 aktieselskabslignende regler.
Indkomstopgørelsen foretages under et.
Det medfører eksempelvis, at  

 negativ erhvervsmæssig indkomst fragår i eventuel anden positiv indkomst, der  

 resterer efter bundfradrag som omtalt nedenfor under pkt. 17. For  

 arbejdsmarkedssammenslutninger skal driftsomkostninger dog henføres til de  

 indtægter, de vedrører, jf. pkt. 18.2.
 Indkomstskatten udgør 34 pct. af den skattepligtige indkomst jf. § 11,  

 stk. 1.
10. Erhvervsmæssig indkomst Ved opgørelsen af den skattepligtige indkomst medregnes overskud fra  

 erhvervsvirksomhed opgjort efter sædvanlige regler.
Foreninger omfattet af  

 fondsbeskatningsloven skal således også medregne indtægt fra omsætning med  

 medlemmer, i modsætning til foreninger omfattet af selskabsskattelovens § 1,  

 stk. 1, nr. 6, jf. selskabsskattelovens § 1, stk. 6. Bortset herfra vil  

 indkomst af erhvervsmæssig virksomhed kunne afgrænses efter samme  

 retningslinjer, som er gældende for skattepligtige, der er omfattet af  

 selskabsskattelovens § 1, stk. 1, nr. 6, jf. samme lovs § 1, stk. 5.
 Til den erhvervsmæssige indkomst medregnes også indtægt ved erhvervsmæssig  

 virksomhed i udlandet.
 Nedenfor under pkt. 18.1. er omtalt et særligt forhold vedrørende  

 fastlæggelsen af arbejdsmarkedssammenslutningers erhvervsmæssige indkomst.
Efter selskabsskattelovens § 3, stk. 5, anses indkomst, der erhverves af  

 aktieselskaber, som i altovervejende grad ejes af almenvelgørende eller  

 almennyttige fonde eller foreninger, for indtjent af fonden eller foreningen.  

 Efter gældende praksis er det en betingelse, at fonden eller foreningen har  

 ejet mindst 75 pct. af selskabets aktie- eller anpartskapital.
Det er  

 Skatteministeriets opfattelse at denne betingelse skal være opfyldt i hele  

 indkomståret.
Reglen bevirker, at indkomsten ikke beskattes i selskabet, men  

 anses for indtjent direkte af fonden eller foreningen.
Det er en forudsætning  

 for at bringe reglen i anvendelse, at fonden i det indkomstår, hvori den  

 anses for at have indtjent beløbet, uddeler eller hensætter beløbet efter §  

 4, stk. 1 eller 3. Fonden vil således have fradragsret for et beløb, der  

 svarer til den indtægt, som skal medregnes direkte i fondens skattepligtige  

 indkomst.
11. Renter Fonde og foreninger er skattepligtige af alle renteindtægter, uanset om  

 disse har tilknytning til den erhvervsmæssige virksomhed eller ej.
Der må  

 eventuelt foretages en opdeling af renteindtægterne i en erhvervsmæssig og en  

 ikkeerhvervsmæssig del, idet bundfradrag kun gives i den ikke-erhvervsmæssige  

 indkomst.
Afgrænsningen af den erhvervsmæssige indkomst sker i henhold til  

 praksis, f.eks. i forbindelse med selskabsskattelovens § 1, stk. 1, nr. 6.
Fonde og foreninger kan som andre retssubjekter yde et rentefrit eller  

 lavt forrentet lån, eftergive forfaldne renter eller stille ferie- eller  

 fribolig til rådighed.
Som udgangspunkt skal der ske beskatning af den  

 manglende indkomst i fonden eller foreningen som følge af manglende  

 renteindtægt.
Et beløb svarende til den manglende indkomst kan anses som en  

 uddeling.
Om der er fradragsret for en sådan uddeling afgøres efter § 4, stk.  

 1-3.
Landsskatteretten har i en afgørelse af 4. december 1992, offentliggjort i  

 TfS 1993.81, taget stilling til den skattemæssige behandling af manglende  

 renteindtægt af et rentefrit udlån fra en familiefond til berettigede  

 familiemedlemmer.
Landsskatteretten fandt, at da det var en del af fondens  

 vedtægtsmæssige formål at yde lavt forrentede lån til familiemedlemmer, måtte  

 en til markedsrenten svarende rente af udlånene anses for uddelinger omfattet  

 af § 4, stk. 2. Uddelingerne kunne fradrages af fonden, i det omfang  

 modtagerne var skattepligtige til Danmark.
Dette forudsatte dog, at et beløb  

 svarende til uddelingerne i form af afkald på indtægter skulle medregnes til  

 den skattepligtige indkomst i det i § 3, stk. 2, 2. pkt. anførte omfang,  

 hvorved blev bemærket, at beløb af den pågældende art ikke kunne anses at  

 hidrøre fra erhvervsmæssig virksomhed.
Såvel indtægtsførelsen som fradrag  

 skulle foretages successivt for de indkomstår, som de manglende rentebeløb  

 vedrørte.
I samme sag udtalte Landsskatteretten endvidere, at også afkald på  

 lejeindtægter ved ydelse af fribolig skal medregnes successivt i de  

 indkomstår, hvori afkaldet gives.
 Landsskatteretten har desuden ved afgørelse af 15. december 1994,  

 offentliggjort i TfS 1995.273, behandlet spørgsmålet om størrelsen af den  

 fikserede rente, som en familiefond blev beskattes af, i de tilfælde, hvor  

 fonden ydede rentefri eller lavt forrentede lån til slægtninge af stifteren.  

 Fonden, der bl.a havde som vedtægtsmæssige formål at yde lån til  

 familiemedlemmer mod en lavere rente end mindsterenten - evt. helt uden rente  

 - blev beskattet af en rente svarende til mindsterenten på udlånstidspunktet.  

 Skattepligten blev dog modsvaret af et tilsvarende fradrag, idet lånene kunne  

 betragtes som uddelinger.
Ligningsrådet har i en bindende forhåndsbesked af 25. januar 1994 udtalt,  

 at i en situation, hvor to foreninger, omfattet af § 1, stk. 1, nr. 2,  

 påtænkte at foretage et rentefrit udlån til et aktieselskab, ville långiverne  

 (foreningerne) skulle beskattes løbende af et til afkaldet på renteindtægten  

 svarende beløb, som blev fastsat til markedsrenten (diskontoen + 4 pct.). I  

 den konkrete sag tillagde Ligningsrådet det ikke nogen vægt, om lånet blev  

 ydet på opsigelses- eller anfordringsvilkår.
Ligningsrådets afgørelse er  

 offentliggjort i TfS 1994.257. Ligningsrådets afgørelse blev påklaget til  

 Landsskatteretten.
Retten har ved afgørelse af 27. november 1995 fastslået,  

 at långiverne har fradragsret for de fikserede rentebeløb som egentlige  

 »fondsudgifter« efter § 4, stk. 2.
 Afkast af en vedtægtsmæssig rentenydelsesret skal først medregnes ved  

 fondens indkomstopgørelse på det tidspunkt, hvor der ikke længere er en  

 berettiget rentenyder, og afkastet derfor tilfalder fonden.
 Erhvervsdrivende fonde er omfattet af reglerne om fuldstændig  

 renteperiodisering, jf. ligningslovens § 5, stk. 4. Ligningsrådet har  

 vedtaget, at ikke-erhvervsdrivende fonde og foreninger omfattet af  

 fondsbeskatningsloven kan foretage renteperiodisering, jf. ligningslovens §  

 5, stk. 5. Det en gang valgte princip kan kun ændres med tilladelse fra de  

 kommunale skattemyndigheder.
12. Udbytte og lempelsesregler 12.1. Udbytte fra danske selskaber, § 10, stk. 1 og 3.
 I henhold til § 10, stk. 1, er udbytte af aktier og andele fra et dansk  

 datterselskab, der er omfattet af selskabsskattelovens § 1, stk. 1, nr. 1  

 eller 2, hvori fonden eller foreningen ejer mindst 25 pct. af aktiekapitalen  

 i hele det indkomstår, i hvilket udbyttet er modtaget, eller i en  

 sammenhængende periode på mindst 2 år frem til det tidspunkt, hvor udbyttet  

 modtages, skattefrit.
 Reglerne i § 10, stk. 1, svarer til reglerne i selskabsskattelovens § 13,  

 stk. 1, nr. 2.
Udbytte, der ikke er omfattet af stk. 1, og som modtages fra danske  

 selskaber, der er skattepligtige efter selskabsskattelovens § 1, stk. 1, nr.  

 1, 2, 4 eller 5 a, medregnes ved indkomstopgørelsen med 66 pct. af  

 udbyttebeløbet, jf. § 10, stk. 3. Der kan være tale om udbytte fra  

 datterselskaber omfattet af selskabsskattelovens § 1, stk. 1, nr. 1 eller 2,  

 som ikke opfylder den tidsmæssige betingelse i § 10, stk. 1, samt  

 udbytte fra ikke-datterselskaber omfattet af disse bestemmelser.
Endvidere  

 omfatter reglen udbytte fra selskabsbeskattede andelsselskaber omfattet af  

 nr. 4, og udbytte fra akkumulerende investeringsforeninger omfattet af nr. 5  

 a.
For udbytte fra udloddende investeringsforeninger gælder reglen for den  

 del af udbyttet, som overstiger de udlodningspligtige renter, kursgevinster,  

 aktieavancer og udbytter fra selskaber, der ikke er skattepligtige efter § 1,  

 stk. 1, nr. 1, 2, 4 eller 5 a, bortset fra udbytte fra udenlandske selskaber,  

 der beskattes efter regler, der ikke væsentligt afviger fra reglerne her i  

 landet.
Bestemmelsen finder ikke anvendelse, såfremt aktierne i det  

 udbyttegivende selskab er omfattet af aktieavancebeskatningslovens § 3  

 (næringsaktier).
 12.1.1. Udbytte fra udenlandske datterselskaber, § 10, stk. 2.
 Reglerne i § 10, stk. 1, finder tilsvarende anvendelse på udbytte fra  

 udenlandske datterselskaber, såfremt fonden eller foreningen godtgør, at det  

 udbyttegivende selskab er beskattet efter regler, der ikke i væsentlig grad  

 afviger fra reglerne her i landet, jf. § 10, stk. 2. Der henvises i § 10,  

 stk. 2, til selskabsskattelovens § 13, stk. 3. Hvis kun en del af udbyttet  

 hidrører fra et datterselskab, hvor beskatningen ikke i væsentlig grad  

 afviger fra reglerne her i landet, indrømmes der kun skattefrihed for denne  

 del.
 I bekendtgørelse nr. 983 af 1. december 1994 om indkomstbeskatning af  

 aktieselskaber fremgår hvilke kriterier, der lægges til grund ved godkendelse  

 af udenlandske selskabsskattesystemer.
Det fremgår af bekendtgørelsens § 7, stk. 1, at der ved afgørelsen af, om  

 det udenlandske selskab beskattes efter regler, der i tilstrækkelig grad  

 ligner de danske, skal foretages en samlet vurdering af det pågældende  

 udenlandske selskabssystem.
I henhold til bekendtgørelsens § 7, stk. 2, er  

 der tale om en væsentlig afvigelse fra de danske regler, såfremt:
 I øvrigt henvises til punkt 48 i cirkulære nr. 136 af 7. november 1988  

 (selskabsskattecirkulæret).
 12.1.2. Udbytte fra udenlandske selskaber, § 10, stk. 4.
Udbytte, der ikke er omfattet af stk. 2, og som modtages fra udenlandske  

 selskaber, medregnes med 66 pct. af udbyttebeløbet ved indkomstopgørelsen,  

 jf. § 10, stk. 4. Bestemmelsen omfatter udbytte fra udenlandske  

 datterselskaber som ikke opfylder den tidsmæssige betingelse i § 10,  

 stk. 1, samt udbytte fra ikke-datterselskaber.
Bestemmelsen finder kun  

 anvendelse, såfremt den udbyttemodtagende fond eller forening godtgør, at det  

 udbyttegivende selskab er beskattet efter regler, der ikke i væsentlig grad  

 afviger fra reglerne her i landet.
Såfremt kun en del af udbyttet hidrører  

 fra et selskab, hvor beskatningen ikke i væsentlig grad afviger fra reglerne  

 her i landet, beskattes kun denne del med 66 pct. af udbyttebeløbet.
Det er  

 endvidere en betingelse, at der ikke er tale om udbytte fra aktier, som er  

 omfattet af aktieavancebeskatningslovens § 3 (næringsaktier).
I henhold til § 10, stk. 4, er skatteministeren bemyndiget til at  

 fastsætte de nærmere regler om, hvilke kriterier der lægges til grund ved  

 godkendelse af udenlandske skattesystemer.
Dette er sket i bekendtgørelse nr.  

 649 af 26. juli 1995 (bekendtgørelse om fondsbeskatning).
 Reglerne i § 10, stk. 4, svarer til selskabsskattelovens § 13, stk. 5, jf.  

 § 13, stk. 3. Reglerne i fondsbeskatningsbekendtgørelsen vedrørende  

 skattefrihed for udbytte fra udenlandske selskaber er identiske med de  

 tilsvarende regler for selskaber i bekendtgørelse nr. 983 af 1. december 1994  

 om indkomstbeskatning af aktieselskaber, jf. ovenfor under pkt. 12.1.1.
 12.1.3. Udlodninger fra udenlandske investeringsforeninger, § 10, stk.  

 4.
 I henhold til § 10, stk. 4, 5. pkt. medregnes udlodninger fra udenlandske  

 investeringsforeninger ved indkomstopgørelsen med 66 pct. af beløbet, jf. den  

 tilsvarende bestemmelse for udlodninger fra danske investeringsforeninger,  

 som er beskrevet under pkt. 12.1.
12.2. Udlandslempelse § 11,  stk. 2, indeholdt tidligere en henvisning til  

 den tidligere bestemmelse i selskabsskattelovens § 17, stk. 2, om  

 udlandslempelse.
Bestemmelsen om udlandslempelse, som affattet i § 17, stk.  

 2, i lovbekendtgørelse nr. 873 af 23. oktober 1992, (selskabsskatteloven) er  

 imidlertid ophævet ved lov nr. 486 af 30. juni 1993, som ændret ved lov nr.  

 427 af 14. juni 1995. Loven har virkning fra og med indkomståret 1994. Der er  

 dog stadig mulighed for til og med indkomståret 1999 at opnå udlandslempelse.  

 Det følger af lovens § 4, at såfremt et af de i selskabsskattelovens § 1,  

 stk. 1, nr. 1-3, 5 og 5 b, nævnte selskaber og foreninger m.v. samt fonde og  

 foreninger omfattet af fondsbeskatningsloven, godtgør, at en vis del af dets  

 skattepligtige indkomst hidrører fra virksomhed i udlandet, nedsættes den  

 beregnede indkomstskat med henholdsvis 6/7 for indkomståret 1994, 5/7 for  

 indkomståret 1995, 4/7 for indkomståret 1996, 3/7 for indkomståret 1997, 2/7  

 for indkomståret 1998 og 1/7 for indkomståret 1999 af halvdelen af det  

 skattebeløb, der forholdsmæssigt svarer til den nævnte del af indkomsten.
Ved  

 opgørelsen af den del af den skattepligtige indkomst, der hidrører fra  

 virksomhed i udlandet, regnes alene med den ved nævnte virksomhed indtjente  

 nettoindtægt.
Hvor det er forbundet med betydelige praktiske vanskeligheder  

 at opgøre hvor stor en del af den skattepligtige indkomst, der hidrører fra  

 virksomhed i udlandet, kan Ligningsrådet tillade, at nedsættelsen beregnes på  

 andet grundlag.
Bestemmelsen finder ikke anvendelse på indtægter hidrørende  

 fra Færøerne og Grønland.
 12.3. Datterselskabslempelse, § 11, stk. 2.
 Det fremgår af § 11, stk. 2, at reglerne i selskabsskattelovens § 17, stk.  

 2, 3 og 4, vedrørende nedsættelse eller eftergivelse af den beregnede skat  

 for indkomst fra udlandet finder tilsvarende anvendelse for fonde og  

 foreninger.
I henhold til selskabsskattelovens § 17, stk. 2, (datterselskabslempelse)  

 nedsættes den del af skatten, der svarer til forholdet mellem udbyttet fra  

 det udenlandske datterselskab og den skattepligtige indkomst.
Nedsættelsen  

 kan ikke overstige det beløb, som datterselskabet har udredet i skat af den  

 del af indkomsten, der ligger til grund for udbyttet til  

 moderfonden/foreningen.
Nedsættelse efter selskabsskattelovens § 17, stk. 2, er udelukket, såfremt  

 datterselskabsudbyttet er omfattet af § 10, stk. 2. Selskabsskattelovens §  

 17, stk. 2, har således kun selvstændig betydning, hvor datterselskabet er  

 undergivet en beskatning, der i væsentlig grad afviger fra den danske  

 beskatning.
Det er en betingelse, at den udbyttemodtagende fond eller  

 forening - moderfonden/foreningen - har ejet mindst 25 pct. af aktiekapitalen  

 i det udbyttegivende selskab - datterselskabet - enten i hele det indkomstår,  

 hvori udbyttet er modtaget, eller i en sammenhængende periode på mindst to år  

 frem til det tidspunkt, hvor udbyttet modtages.
 12.3.1. Eftergivelse af skat af udbytte fra udenlandske selskaber, §  

 11, stk. 2.
Såfremt en fond eller en forening modtager udbytte fra udenlandske  

 selskaber, og udbyttet ikke er omfattet af fondsbeskatningslovens § 10, stk.  

 2 eller 4, eller selskabsskattelovens § 17, stk. 2, kan en del af skatten  

 eftergives jf. selskabsskattelovens § 17, stk. 3. Det beløb, som kan  

 eftergives, udgør maksimalt det beløb, hvormed summen af det beløb, som det  

 udbyttegivende selskab har udredet i skat af den del af indkomsten, der  

 ligger til grund for udbyttet, og det beløb, som fonden eller foreningen har  

 udredet i skat af den til udbyttet svarende del af indkomsten, overstiger  

 summen af det beløb, der skulle have været udredet i skat af henholdsvis det  

 udbyttegivende selskab og fonden eller foreningen, såfremt det udbyttegivende  

 selskab skulle have været beskattet her i landet.
Såfremt der er indgået en  

 dobbeltbeskatningsoverenskomst med den stat, hvor det udbyttegivende selskab  

 er hjemmehørende, kan der dog ikke ved opgørelsen af det beløb, der skal  

 eftergives, indregnes større skattebeløb end de, som den pågældende stat  

 efter overenskomsten har et ubetinget krav på at oppebære, jf.  

 selskabsskattelovens § 17, stk. 4.
 Eksempel 1:
 Ved beskatning af selskabet i udlandet:
 Da den samlede beskatning i det udbyttegivende udenlandske selskab af den  

 del af indkomsten, der ligger til grund for udbyttet, og af udbyttet hos den  

 danske fond/forening ikke overstiger den beskatning, der ville være  

 sket i det udbyttegivende selskab og hos fonden/foreningen, såfremt det  

 udbyttegivende selskab skulle beskattes her i landet af den til grund for  

 udbyttet liggende indkomst, gives der i dette tilfælde ikke lempelse.
 Eksempel 2:
 Ved beskatning af selskabet i udlandet:
 Den beskatning, der ville være sket i det udbyttegivende selskab og hos  

 fonden/foreningen, såfremt det udbyttegivende selskab skulle beskattes her i  

 landet af den til grund for udbyttet liggende indkomst, er lige som i  

 eksempel 1 på 48,8. Lempelsen bliver derfor på 49,1 - 48,8 eller 0,3.
12.4. Modregning og tilbagebetaling af udbytteskat Reglerne om modregning og tilbagebetaling af udbytteskat for selskaber  

 finder tilsvarende anvendelse for fonde og foreninger, jf. kildeskattelovens  

 § 67, stk. 2. Såfremt der er indeholdt udbytteskat, modregnes udbytteskatten  

 i den indkomstskat, som fonden eller foreningen skal betale i det kalenderår,  

 hvori udbyttet er erhvervet.
Såfremt beløbet ikke kan anvendes til modregning  

 udbetales det kontant.
 12.5. Skattenedsættelse efter ligningslovens § 33.
Efter ligningslovens § 33 gives der fradrag i skat til Danmark for  

 skattebeløb, der er betalt til udlandet, jf. pkt. 5.1. i det kommende  

 cirkulære om ligningsloven.
Denne regel finder også anvendelse for fonde og  

 foreninger.
Fondes og foreningers skat af indkomst fra udlandet kan desuden  

 nedsættes efter bestemmelser herom i dobbeltbeskatningsaftaler indgået med de  

 pågældende stater.
Skattenedsættelsen foretages i den beregnede skat i  

 sædvanlig rækkefølge.
12.6. Prioriteringsreglens udstrækning på skattefri  

 datterselskabsudbytte Prioriteringsreglen i § 6, jf. pkt. 24 omfatter skattefri  

 datterselskabsudbytter og den del af udbyttet fra andre selskaber, der ikke  

 skal medregnes ved indkomstopgørelsen.
13. Kapitalgevinster 13.1. Generelle bemærkninger Henvisningen i § 3, stk. 1, til de almindelige regler om  

 indkomstopgørelsen for selskaber omfatter også reglerne om beskatning af  

 kapitalgevinster.
13.2. Ejendomsavance Fonde og foreninger, der ikke driver næringsvirksomhed med køb og salg af  

 fast ejendom, vil kun være skattepligtige af fortjeneste ved afståelse af  

 fast ejendom, når betingelserne herfor i ejendomsavancebeskatningsloven eller  

 lov om førstegangsafståelse af ejerlejligheder er opfyldt.
Tab ved afståelse af fast ejendom omfattet af  

 ejendomsavancebeskatningsloven kan fradrages i anden fortjeneste ved  

 afståelse af fast ejendom, der også er omfattet af  

 ejendomsavancebeskatningsloven.
Tab ved afståelse af ejerlejligheder, der er  

 omfattet af lov om førstegangsafståelse af ejerlejligheder, kan derimod ikke  

 fradrages.
Geninvesteringsreglerne i ejendomsavancebeskatningslovens § 6 A - C finder  

 tilsvarende anvendelse for fonde og foreninger.
Efter disse regler kan fonden  

 eller foreningen enten ved at genanskaffe en ny ejendom, ved at genopføre en  

 skadelidt ejendom eller ved at ombygge, tilbygge eller nybygge på en ejendom  

 i forbindelse med afståelse af en fast ejendom, udskyde beskatningen til en  

 senere ejendomsafståelse.
Der henvises til pkt. 5.1. i cirkulære nr. 166 af  

 12. september 1994 om ejendomsavancebeskatningsloven.
13.3. Aktieavance Fonde og foreninger er omfattet af aktieavancebeskatningsloven.  

 Aktieavancebeskatningen svarer til den for aktieselskaber gældende, jf.  

 aktieavancebeskatningslovens § 1, stk. 4. Afståelse af aktier, der ikke er  

 erhvervet som led i næring, medfører derfor ikke beskatning efter tre års  

 ejertid.
Tab ved sådanne afståelser kan ikke fratrækkes, jf.  

 aktieavancebeskatningslovens § 4, stk. 6. Der henvises i øvrigt til pkt. 4 i  

 cirkulære nr. 137 af 19. juli 1994 om beskatning ved afståelse af aktier.  

 Cirkulæret omhandler desuden reglen i aktieavancebeskatningslovens § 6, stk.  

 6, om begrænsning af fradragsretten for tab ved selskabers eller fondes  

 aktieafståelser, jf. cirkulærets pkt. 4.3. Tab kan alene fradrages, såfremt  

 tabet overstiger den del af udbytterne, der ikke har været medregnet ved  

 indkomstopgørelsen, jf. § 10, stk. 3 eller 4. Om aktier modtaget ved  

 arveudlæg henvises til pkt. 15.
13.4. Kursgevinster Fonde og foreninger er ligeledes omfattet af kursgevinstloven.
I medfør af kursgevinstlovens § 2 er fonde og foreninger generelt  

 skattepligtige af gevinster og tab på fordringer og gæld.
Dette gælder også  

 fordringer og gæld i fremmed valuta, jf. kursgevinstlovens § 6. I lighed med  

 selskaber er fonde og foreninger som udgangspunkt ikke omfattet af  

 mindsterentereglen.
Konvertible obligationer, der afstås inden 3 år efter erhvervelsen,  

 behandles skattemæssigt efter reglerne i aktieavancebeskatningsloven.
Afstås  

 konvertible obligationer efter mere end 3 års ejertid, afhænger beskatningen  

 af en eventuel gevinst af, om mindsterentekravet på udstedelsestidspunktet er  

 opfyldt.
Tab på konvertible obligationer, der afstås efter mere end 3 års  

 ejertid, er ikke fradragsberettiget.
Der henvises i øvrigt til afsnit F i  

 cirkulære nr. 134 af 29. juli 1992 om kursgevinstloven.
Efter § 9, stk. 2, i fondsloven er der givet adgang for  

 ikke-erhvervsdrivende fonde til at kunne uddele nettokursgevinster.
Såvel de  

 erhvervsdrivende som de ikke-erhvervsdrivende fonde har således mulighed for  

 at minimere kursgevinstbeskatningen via fradragsberettigede uddelinger.
Fonden kan få fradrag for uddeling af nettokursgevinsten, uanset at denne  

 først kan opgøres beløbsmæssigt efter indkomstårets udgang.
Det er dog en  

 betingelse, at fonden ved den foretagne uddeling må anses for endeligt at  

 have forpligtet sig til uddeling. jf. pkt. 21.2.
 Med hensyn til kurstab er der i § 3, stk. 2, 4. og 5. pkt. indsat en  

 særlig regel om underskudsfremførsel, jf. nedenfor under pkt. 19.
 Uanset udgangspunktet om fradragsret for tab på alle fordringer indeholder  

 kursgevinstlovens § 6 B en regel om, at bl.a. fonde og foreninger som  

 udgangspunkt ikke kan fradrage tab på fordringer på koncernforbundne  

 selskaber.
 Koncernforbundne selskaber anses efter kursgevinstlovens § 6 B, stk. 3,  

 som værende selskaber og foreninger m.v., hvor samme aktionærkreds ved  

 fordringens erhvervelse eller på noget senere tidspunkt direkte eller  

 indirekte ejer mere end 50 pct. af aktiekapitalen i hvert selskab eller  

 direkte eller indirekte råder over mere end 50 pct. af stemmerne i hvert  

 selskab.
Såfremt kreditors fradragsret er omfattet af den nævnte begrænsning, skal  

 debitor ikke medregne den modsvarende gevinst på sin gæld.
Dette gælder dog  

 ikke ved eftergivelse af gæld, i det omfang gælden nedskrives til et lavere  

 beløb end fordringens værdi for kreditor på tidspunktet for  

 gældseftergivelsen.
I disse tilfælde sker der beskatning af den del af  

 gældseftergivelsen, som udgør forskellen mellem gældens aktuelle værdi, og  

 det beløb hvortil gælden nedskrives.
Det bemærkes endvidere, at der ikke er skattepligt af gevinst på gæld som  

 følge af tvangsakkord eller aftale om en samlet ordning mellem en skyldner og  

 dennes kreditorer om bortfald eller nedsættelse af gælden (frivillig akkord),  

 jf. kursgevinstlovens § 6 A.
Dette gælder dog ikke, i det omfang gælden  

 nedskrives til et lavere beløb end fordringens værdi for kreditor.
13.5. Goodwill og andre immaterielle rettigheder Fonde og foreninger er også omfattet af reglerne i ligningslovens § 16 E  

 om beskatning af goodwill og andre immaterielle rettigheder.
Ved opgørelsen  

 af den skattepligtige indkomst skal fonde og foreninger medregne fortjeneste  

 eller tab ved afhændelse, afståelse eller opgivelse af den goodwill, som er  

 tilknyttet virksomheden.
Det tilsvarende gør sig gældende for de øvrige  

 immaterielle rettigheder, der er omfattet af ligningslovens § 16 E.
Der  

 henvises til cirkulære nr. 97 af 26. juni 1995 om beskatning af goodwill m.v.  

 samt pkt. 2.5 og 2.6 i cirkulære nr. 313 af 1. december 1995 om ophævelse af  

 lov om særlig indkomstskat m.v. og ændring af diverse skattelove og  

 konkursloven.
 14. Gaver m.v.
14.1. Gaver til fonde, der ikke er familiefonde Ved lov nr. 180 af 23. marts 1995 er den tidligere gældende  

 dispensationspraksis for beskatning af gaver objektiveret. Ændringen har  

 virkning fra og med den 1. juli 1995. Lovens udgangspunkt var tidligere, at  

 gaver skulle medregnes til den skattepligtige indkomst, medmindre der blev  

 indrømmet dispensation for beskatningen.
Efter fast praksis blev gaver til  

 fonde (bortset fra familiefonde) imidlertid fritaget for beskatning, såfremt  

 gaven tilfaldt fondens grundkapital.
Denne praksis er nu objektiveret,  

 således at det af lovteksten fremgår, i hvilke tilfælde værdien af gaver skal  

 medregnes ved opgørelsen af den skattepligtige indkomst.
Efter § 3, stk. 3, er fonde kun skattepligtige af gaver, som er bestemt  

 til uddeling.
Det er således alene gaver, der ikke kan anvendes til uddeling  

 - d.v.s. som tilfalder grundkapitalen (den bundne kapital) - fonden ikke skal  

 medregne til den skattepligtige indkomst.
Såfremt gaven tilfalder  

 grundkapitalen (den bundne kapital), og det i vedtægten er bestemt, at  

 kapitalen i løbet af et nærmere fastsat tidsrum skal anvendes til uddeling,  

 medregnes gaven dog til den skattepligtige indkomst.
En gave kan tilfalde  

 grundkapitalen enten ved stiftelse af fonden, eller ved en disposition  

 hvorved grundkapitalen udvides.
Foreninger, bortset fra  

 arbejdsmarkedssammenslutninger, jf. pkt. 18.1., skal derimod altid medregne  

 gaver til den skattepligtige indkomst.
 Reglerne om gavebeskatning i § 3 skal ses i sammenhæng med fondsloven samt  

 erhvervsfondsloven.
I fondsloven anvendes udtrykket den bundne kapital, som omfatter den  

 kapital, der forelå ved fondens stiftelse, samt aktiver der modsvarer  

 overskud, som er henlagt til konsolidering.
Den bundne kapital kan kun  

 uddeles med fondsmyndighedens samtykke, medmindre det i vedtægterne er  

 bestemt, at kapitalen skal anvendes til uddeling i løbet af et nærmere  

 fastsat tidsrum, jf. fondslovens § 9, stk. 5. Efter fondsloven tilfalder  

 gaver den bundne kapital, medmindre giver har bestemt, at gaven skal anvendes  

 til uddeling.
Omvendt tilfalder gaver til erhvervsdrivende fonde kun fondens  

 grundkapital, hvis giver udtrykkeligt har bestemt dette.
Grundkapitalen kan  

 kun nedsættes med henblik på uddeling, såfremt det fremgår af vedtægten, jf.  

 erhvervsfondslovens §§ 10 og 11.
 Hvad enten der anvendes betegnelsen grundkapital, bunden kapital el.  

 lign., dækker den skattemæssige anvendelse af begreberne over kapital, som  

 ikke kan uddeles.
 Da en del gaver senere uddeles, omfatter skattefriheden ikke gaver, hvorom  

 det er bestemt, at gaven skal anvendes til uddeling, eller det i vedtægten er  

 bestemt, at kapitalen i løbet af et nærmere fastsat tidsrum skal anvendes til  

 uddeling.
Efter de tidligere gældende regler var det en forudsætning for  

 dispensation, at giver ikke havde fradragsret for gaven.
Dette forbehold er  

 nu ophævet, således at skattefriheden ikke længere afhænger af givers  

 fradragsmæssige forhold.
 Modtager en fond en gave fra en anden fond, som er beregnet til  

 videreuddeling, er den modtagende fond skattepligtig af gaven jf. § 3, stk.  

 3, 1. pkt., medmindre den uddeles med fradragsret i samme indkomstår, hvori  

 den er modtaget.
Ved lov nr. 180 af 23. marts 1995 er det i § 4, stk. 2, præciseret, at der  

 er fradragsret for en fonds uddelinger til en anden fond med et ikke  

 almennyttigt eller almenvelgørende formål, selvom den modtagende fond på  

 grund af reglen i § 3, stk. 3, ikke skal medregne uddelingen (gaven) til den  

 skattepligtige indkomst.
Dette gælder dog ikke, såfremt der foreligger  

 gensidige gaver mellem fondene.
14.2. Gaver til familiefonde Ved familiefonde forstås fonde, i hvis vedtægter der tillægges medlemmer  

 af bestemte familier fortrinsret til uddelinger fra fonden eller fortrinsret  

 til at besætte bestemte stillinger m.v. - dog ikke hverv som medlem af  

 bestyrelsen - jf. fondslovens § 7 og erhvervsfondslovens § 8. Familiefonde er  

 skattepligtige af gaver, der modtages til udvidelse af grundkapitalen.
Modtager en familiefond en gave i forbindelse med stiftelse, betales der  

 en afgift på 20 pct. af gavens værdi.
Afgift betales dog kun, såfremt gaven  

 tilfalder grundkapitalen.
Er der tale om en gave, som helt eller delvist  

 senere skal uddeles, betales der almindelig indkomstskat af den del af gaven,  

 som anvendes til uddeling.
 Afgiftspligtige gaver indgår - i modsætning til skattepligtige gaver -  

 ikke i den indkomst, der reduceres med bundfradraget efter § 3, stk 2.
Fonde, der både varetager familiemæssige formål og andre formål, behandles  

 skattemæssigt som familiefonde.
Opnår en »blandet« familiefond  

 fondsmyndighedens tilladelse til at foretage en opdeling af fonden i adskilte  

 afdelinger, således at de familiemæssige formål adskilles fra de øvrige  

 formål, kan fonden dog modtage gaver til den ikke-familiemæssige afdeling  

 uden at betale afgift.
For at afdelinger kan anerkendes som adskilt, skal der  

 for den enkelte afdeling føres særskilt regnskab med angivelse af bunden og  

 disponibel kapital samt angivelse af indtægter, udgifter og gaver.
For  

 erhvervsdrivende fonde gælder erhvervsfondslovens § 28, stk. 3.
 Om betaling af afgift se pkt. 25.
14.3. Afgift af indskud i en udenlandsk lavtbeskattet fond/trust Ved lovforslag nr.
L 118 fremsat den 6. december 1995 er det foreslået, at  

 fuldt skattepligtige fonde m.v., der foretager indskud i en lavtbeskattet  

 fond eller trust i udlandet, skal betale en afgift på 34 pct. af det  

 indskudte beløb.
Dette gælder dog kun, hvis indskuddet har en værdi af mere  

 end 10.000 kr.
Ifølge lovforslaget er der mulighed for at få dispensation fra  

 afgiften, hvis indskyderen godtgør, at midlerne i den udenlandske fond eller  

 trust anvendes i almenvelgørende eller på anden måde almennyttigt øjemed til  

 fordel for en større kreds af personer.
15. Arv Arv, der tilfalder fonde, skal ikke medregnes ved indkomstopgørelsen, men  

 i visse tilfælde betales der boafgifter efter lov om afgift af dødsboer og  

 gaver.
Som udgangspunkt skal der betales en boafgift på 15 pct. af beløbet, samt  

 en tillægsboafgift på 25 pct.
Tillægsboafgiften beregnes efter fradrag af den  

 del af boafgiften på 15 pct., der forholdsmæssigt hviler på denne del af  

 arvebeholdningen.
Den effektive afgiftssats udgør således 36 1/4 pct.
 Ifølge § 3, stk. 2, i lov om afgift af dødsboer og gaver kan  

 skatteministeren eller den, han bemyndiger dertil, bevilge afgiftsfritagelse  

 for arv, som tilfalder fonde og foreninger med et almenvelgørende eller andet  

 almennyttigt formål.
Fritagelsen bevilges af skifteretter og eksekutorer for så vidt angår de  

 fonde og foreninger, der er godkendt efter ligningslovens § 8 A.
Efter  

 ligningslovens § 8 A kræves bl.a., at foreningens midler anvendes til fordel  

 for en større kreds af personer, der ikke geografisk eller på anden måde er  

 begrænset til et befolkningsgrundlag på under 40.000. For så vidt angår de  

 fonde og foreninger, der ikke er godkendt efter ligningslovens § 8 A,  

 gives fritagelsen efter en konkret vurdering foretaget af told- og  

 skatteregionerne.
De krav, som told- og skatteregionerne stiller til  

 godkendelse, er lidt lempeligere end kravene til en godkendelse efter  

 ligningslovens § 8 A.
Der er således i praksis godkendt foreninger m.v., der  

 kun virker inden for lokalområder.
Det følger af kildeskattelovens § 33, at med hensyn til aktiver, der  

 udlægges til arvinger, ægtefælle eller legatarer, og hvor fortjeneste på  

 aktiverne ikke skal medregnes i boets eller ægtefællens skattepligtige  

 indkomst, indtræder arvingen, ægtefællen eller legataren i afdødes  

 skattemæssige stilling.
Arvinger og legatarer, der ikke er nært beslægtede  

 med afdøde, kan dog kun succedere inden for deres andel i boet, dvs. inden  

 for deres arvelod.
Denne regel finder også anvendelse på fonde.
Som nævnt under pkt. 13.3. er fonde og foreninger som udgangspunkt  

 skattefri af avancer ved aktieafståelser efter 3 års ejertid, jf.  

 aktieavancebeskatningslovens § 4, stk. 6, 1. pkt.
Såfremt fonden eller  

 foreningen ved arveudlæg modtager aktier, og i den forbindelse indtræder i  

 afdødes skattemæssige stilling mht. aktierne, er fonden eller foreningen dog  

 skattepligtig af den avance, som opstår ved videresalget af aktierne jf.  

 aktieavancebeskatningslovens § 4, stk. 6, 2. pkt.
16. Driftsomkostninger 16.1. Generelle bemærkninger Henvisningen i § 3, stk. 1, til selskabsskattelovens regler, medfører  

 tillige, jf. selskabsskattelovens § 8, at fonde og de i § 1, stk. 1, nr. 2,  

 nævnte foreninger ved indkomstopgørelsen kan fradrage driftsomkostninger, jf.  

 statsskattelovens § 6 a.
16.2. Afgrænsningen mellem driftsomkostninger og uddelinger Det er på flere punkter nødvendigt at sondre mellem driftsomkostninger,  

 der kan fradrages efter § 3, stk. 1, og uddelinger, der kan fradrages efter §  

 4.
 Som forskelle på den skattemæssige behandling kan nævnes:
 - Et driftsmæssigt underskud kan fremføres til modregning i det følgende  

 års overskud, jf. ligningslovens § 15. Uddelinger, der overstiger årets  

 nettoindkomst opgjort efter sædvanlige regler, kan ikke fradrages i det  

 følgende år.
 - Uddelinger til almennyttige formål giver ret til konsolideringsfradrag,  

 jf. § 5, stk. 1.
- Uddelinger anses efter § 6 for foretaget forlods af visse skattefrie  

 indtægter.
Driftsomkostninger fragår i den skattepligtige indkomst.
- Ikke almennyttige uddelinger kan alene fradrages, hvis modtager er  

 skattepligtig heraf.
Dette gælder dog ikke, hvis udgiften er at anse for en  

 driftsomkostning.
 - Bundfradrag ydes i den ikke-erhvervsmæssige indkomst inden fradrag for  

 uddelinger.
 - Underskud fra tidligere år skal fradrages før årets uddelinger  

 fradrages.
 Det vil kunne forekomme, at udgifter, der efter fast praksis ikke anses  

 for at vedrøre indkomstopgørelsen, og som derfor hverken kan fradrages som  

 driftsomkostninger eller gøres til genstand for skattemæssige afskrivninger,  

 vil kunne fradrages som uddelinger.
Som driftsomkostninger anses udgifter, hvorved fonden m.v. bringes i stand  

 til at varetage sine formål ifølge vedtægterne, jf. nærmere nedenfor.
Ved  

 uddelinger forstås ydelser, som fonden eller foreningen afholder med henblik  

 på at realisere de formål, der fremgår af vedtægterne.
 Fonde kan både foretage eksterne og interne uddelinger, jf. pkt. 21.1.
Ved eksterne uddelinger forstås f.eks. legater, stipendier eller ydelser  

 til formål, som fonden ikke selv udfører.
Eksterne uddelinger kan beskrives  

 som fondes vedtægtsbestemte anvendelse af nettoindkomsten, der sker uden  

 forventning om en modydelse.
Ved interne uddelinger forstås f.eks. udgifter til forbedring eller  

 udvidelse af en stiftelses bygninger, en forskningsfonds udgifter til  

 forskning i eget regie eller et museums indkøb til egne udstillinger.
Ved  

 interne uddelinger påregner fonden således en modydelse bestående af et aktiv  

 (en forskningsindsats, en forbedring, en kunstgenstand etc.), som fonden har  

 en vedtægtsmæssig adgang eller forpligtelse til at erhverve.
Ved afgørelsen af, hvorledes en given udgift skattemæssigt skal behandles,  

 er det nødvendigt at afgøre, om en udgift er fradragsberettiget, og efter  

 hvilke regler udgiften i givet fald skal fradrages.
Almindelige forbedringer  

 af en bygning, som tilhører en fond eller en forening, kan ikke anses for en  

 uddeling, medmindre fondens formål ifølge vedtægterne netop er at drive og  

 vedligeholde bygningen.
En udgift, der er afholdt som et led i driften af fonden eller foreningen,  

 vil normalt kunne fradrages som en driftsomkostning eller kunne gøres til  

 genstand for skattemæssige afskrivninger.
Nedenfor i pkt. 16.3. er det  

 omtalt, at det generelle driftsomkostningsbegreb i relation til fonde eller  

 foreninger må udvides fra alene at omfatte udgifter forbundet med  

 erhvervsmæssig virksomhed til også at omfatte udgifter, der er nødvendige at  

 afholde af hensyn til fondens eller foreningens øvrige virksomhed. (Det  

 udvidede driftsomkostningsbegreb).
 I en række tilfælde vil det ikke entydigt kunne afgøres, om der foreligger  

 en udgift, der vil kunne fradrages som en driftsomkostning eller gøres til  

 genstand for skattemæssige afskrivninger, eller om der foreligger en  

 uddeling, der kan fradrages efter § 4. Det gælder særligt i tilfælde, hvor  

 fonden eller foreningen i eget regie afholder udgifter til opfyldelse af  

 formålet.
Som eksempel herpå kan nævnes en stiftelses vedligeholdelse af bygninger,  

 en videnskabelig fonds omkostninger til aflønning af forskere ansat i fonden  

 eller et museums udgifter til anskaffelse og vedligeholdelse m.v. af de  

 udstillede genstande.
Sådanne udgifter vil efter omstændighederne kunne anses  

 for interne uddelinger.
Om der i stedet kan blive tale om at fradrage de  

 nævnte udgifter som driftsomkostninger eller foretage afskrivninger derpå,  

 afhænger af skattelovgivningens almindelige regler herom, jf. dog nedenfor  

 under pkt. 16.3. om det særlige udvidede driftsomkostningsbegreb for fonde og  

 foreninger omfattet af fondsbeskatningsloven.
Det er nødvendigt, at fonden eller foreningen på anskaffelsestidspunktet  

 tager stilling til udgiftens karakter.
I visse tilfælde vil der være mulighed  

 for, at en del af udgiften kan fradrages som en uddeling, mens den resterende  

 del af udgiften vil kunne gøres til genstand for skattemæssig afskrivning.  

 Fonden må i disse tilfælde foretage en opdeling.
Det skal dog påses, at  

 udgifter, der fradrages som uddelinger, ikke tillige fradrages ved  

 indkomstopgørelsen som driftsomkostninger eller medregnes ved opgørelsen af  

 grundlaget for skattemæssige afskrivninger.
 Uddelinger skal endvidere afgrænses over for rene formuedispositioner, jf.  

 nedenfor under pkt. 21.1.
16.3. Det udvidede driftsomkostningsbegreb Afgrænsningen af, hvilke udgifter der som driftsomkostninger kan fradrages  

 ved opgørelsen af indkomsten efter § 3, skal som udgangspunkt foretages efter  

 de retningslinier, der er gældende ved opgørelsen af aktieselskabers  

 skattepligtige indkomst.
Imidlertid kan der forekomme udgifter, som er nødvendige at afholde af  

 hensyn til fondens eller foreningens virksomhed, uden at udgiften kan anses  

 for direkte at vedrøre indkomsterhvervelsen eller har karakter af en  

 uddeling.
Udgifter, der direkte knytter sig til fondens eller foreningens  

 virksomhed, vil normalt kunne fradrages, uanset om udgiften afholdes af  

 hensyn til indkomsterhvervelsen.
Udover sædvanlige erhvervsmæssige udgifter  

 vil således også udgifter forbundet med fonds- eller foreningsvirksomheden  

 kunne fradrages.
Som eksempler kan nævnes en stiftelses udgifter til drift af  

 stiftelsens friboliger eller en ikke-erhvervsdrivende forenings omkostninger  

 til kontorhold.
 Erhvervsdrivende fonde kan fradrage årsafgiften til Erhvervs- og  

 Selskabsstyrelsen ved opgørelsen af den ikke-erhvervsmæssige indkomst.  

 Registreringsafgiften kan fradrages med hjemmel i ligningslovens § 8 J.
Afgrænsningen af afskrivningsberettigede udgifter må ligeledes ses i lyset  

 af de særlige investeringer, der foretages af hensyn til fonds- eller  

 foreningsvirksomheden.
Dette gælder, selv om denne virksomhed kan  

 karakteriseres som erhvervsmæssig.
Hvad bygningsafskrivninger angår, er det  

 dog en forudsætning for skattemæssige afskrivninger, at der er tale om en  

 afskrivningsberettiget bygning, jf. afskrivningslovens § 18.
17. Bundfradrag Efter § 3, stk. 2, - og den tilsvarende bestemmelse for  

 arbejdsmarkedssammenslutninger i § 8, stk. 3, - kan fonde og foreninger ved  

 opgørelsen af indkomsten før særlige fradrag for uddelinger og hensættelser  

 foretage et bundfradrag.
Bundfradraget foretages i den samlede indkomst eksklusiv indkomst fra  

 erhvervsmæssig virksomhed.
Det er således alene de samlede  

 ikke-erhvervsmæssige nettorenteindtægter, nettokursgevinster og  

 nettoaktieavancer samt skattepligtige udbytter, gaver og ejendomsavancer  

 m.v., der reduceres med bundfradraget.
Afgiftspligtige gaver indgår derimod  

 ikke i den indkomst, der reduceres med bundfradraget.
Erhvervsmæssig indkomst  

 afgrænses i relation til beregningen af bundfradraget efter de  

 retningslinier, der findes i selskabsskattelovens § 1, stk. 5. Vejledende i  

 denne forbindelse er således den praksis, der findes vedrørende institutioner  

 omfattet af selskabsskattelovens § 1, stk. 1, nr. 6. Opmærksomheden henledes  

 dog på, at selskabsskattelovens § 1, stk. 6, ikke er gældende for foreninger  

 omfattet af fondsbeskatningsloven.
Denne bestemmelse er således også uden  

 betydning ved beregningen af bundfradraget efter § 3, stk. 2.
 Fradraget udgør 25.000 kr. for fonde, mens fradraget for foreninger udgør  

 200.000 kr.
Bundfradraget foretages inden fradrag efter §§ 4 og 5. Der kan derfor ikke  

 ske fremførsel af et underskud svarende til bundfradraget, såfremt der  

 foretages uddelinger eller hensættelser af samme størrelse som indkomsten  

 opgjort efter § 3. Dette svarer til, at underskud, der fremkommer ved, at  

 uddelinger og hensættelser overstiger den efter § 3 opgjorte indkomst, ikke  

 kan fremføres.
I § 3, stk. 2, 4. og 5. pkt. findes dog en særregel vedrørende  

 fradragsberettiget nettotab efter kursgevinstloven.
Der kan henvises til pkt.  

 19.
 En ikke-udnyttet del af et bundfradrag, der skyldes, at den  

 ikke-erhvervsmæssige indkomst er mindre end 25.000 kr., respektive 200.000  

 kr., kan ikke modregnes i eventuel positiv erhvervsmæssig indkomst.
18. Arbejdsmarkedssammenslutningers indkomstopgørelse 18.1. Indtægter Arbejdsmarkedssammenslutninger som nævnt i § 1, stk. 1, nr. 3, skal ved  

 indkomstopgørelsen med en række undtagelser medregne de samme arter af  

 indtægter som fonde og øvrige foreninger, jf. § 8, stk. 1, sidste pkt.
I § 8, stk. 1, foretages en positiv afgrænsning af de indtægtsarter, som  

 arbejdsmarkedssammenslutninger skal medregne til den skattepligtige indkomst.  

 Efter § 8, stk. 1, skal arbejdsmarkedssammenslutninger således medregne  

 indtægter ved erhvervsmæssig virksomhed, rente- og udbytteindtægter herunder  

 skattepligtige ejendomsavancer, aktieavancer og indkomst efter  

 kursgevinstloven, jf. ovenfor under pkt. 13.2. og 13.3. til den  

 skattepligtige indkomst.
De i pkt. 12. omtalte regler i §§ 10 og 11, finder  

 tilsvarende anvendelse for arbejdsmarkedssammenslutninger.
Den skattepligtige  

 indkomst opgøres under et efter sædvanlige regler med de undtagelser, der  

 følger af §§ 8 og 9.
 Gaver, løbende ydelser og kontingenter medregnes derimod ikke til  

 arbejdsmarkedssammenslutningers skattepligtige indkomst, jf. § 8, stk. 1.  

 Herved adskiller arbejdsmarkedssammenslutningers indkomstopgørelse sig fra  

 indkomstopgørelsen for andre foreninger omfattet af fondsbeskatningsloven.
 Såfremt arbejdsmarkedssammenslutningen har foretaget opdeling af  

 kontingentet i henholdsvis en ikke-erhvervsmæssig og en erhvervsmæssig del,  

 jf. pkt. 14.16 i det kommende cirkulære om ligningsloven samt SD cirkulære  

 1989.2, medregnes den erhvervsmæssige del af kontingentet dog til den  

 skattepligtige indkomst.
18.2. Udgifter Arbejdsmarkedssammenslutninger kan ved indkomstopgørelsen efter § 8, stk.  

 2, foretage fradrag for driftsudgifter, der vedrører indkomstkilder, hvis  

 indtægter er skattepligtige.
 Vejledende ved afgørelsen af, om en driftsomkostning vedrører  

 indkomstkilder, hvis indtægter er skattepligtige, er princippet bag  

 selskabsskattelovens § 9, stk. 1.
Udgifter, der alene afholdes med henblik på ikke-erhvervsmæssig  

 kontingentopkrævning m.v., kan herefter ikke fradrages ved  

 indkomstopgørelsen.
Udgifter, der både vedrører erhvervelsen af skattefri  

 indtægter og erhvervelsen af skattepligtige indtægter, skal - såfremt der  

 ikke er andre holdepunkter - fordeles efter forholdet mellem den  

 skattepligtige og den skattefrie indtægt.
Tilsvarende gælder ved en blandet  

 benyttelse af afskrivningsberettigede aktiver.
Udgifter, der afholdes i forbindelse med en erhvervsvirksomhed, som  

 arbejdsmarkedssammenslutningen driver under normale vilkår, er fuldt  

 fradragsberettigede.
Overstiger udgiften i et år indtægten fra virksomheden,  

 kan underskuddet fradrages i den øvrige skattepligtige indkomst opgjort efter  

 § 8. Imidlertid vil udgifter ved visse aktiviteter, der må anses for at være  

 af erhvervsmæssig art, på trods heraf ikke kunne fradrages ved  

 indkomstopgørelsen, fordi aktiviteten skal henføres til den skattemæssigt  

 uvedkommende del af foreningens virke, der finansieres af skattefri  

 kontingenter.
En arbejdsmarkedssammenslutning vil ofte drive eksempelvis  

 undervisnings-, forlags-, informations- eller konsulentvirksomhed.
I det  

 omfang sådanne aktiviteter i overvejende grad stilles til rådighed for  

 sammenslutningens medlemmer, vil aktiviteten som hovedregel være  

 underskudsgivende.
Et sådant underskud vil i almindelighed ikke kunne  

 fradrages ved indkomstopgørelsen, medmindre underskuddet må anses for  

 enkeltstående, idet driften må anses for erhvervsmæssigt anlagt.  

 Landsskatteretten har i en kendelse af 27. januar 1995, offentliggjort i TfS  

 1995.240, taget stilling til en arbejdsmarkedssammenslutnings fradragsret for  

 en udgift af ovennævnte karakter.
I sagen kunne  

 arbejdsmarkedssammenslutningen ikke antages at drive erhvervsmæssig  

 virksomhed ved udgivelse af et fagblad, der tilsendtes medlemmerne gratis i  

 kraft af deres medlemskab.
Det underskud, som fremkom ved udgivelsen, var  

 derfor ikke fradragsberettiget.
Afgrænsningen af hvilke udgifter der som driftsomkostninger kan fradrages  

 af arbejdsmarkedssammenslutninger, må i øvrigt foretages efter de foran under  

 pkt. 16.3. angivne retningslinier.
Herefter kan udgifter, der afholdes i  

 forbindelse med den skattemæssigt relevante del af foreningsvirksomheden,  

 fradrages ved indkomstopgørelsen, såfremt de almindelige betingelser herfor  

 er opfyldt.
I lighed med fonde og foreninger omfattet af § 1, stk. 1, nr. 1  

 og 2, kan også arbejdsmarkedssammenslutninger være nødsaget til at afholde  

 udgifter, der ikke kan henføres til det skattemæssige  

 driftsomkostningsbegreb.
Det udvidede driftsomkostningsbegreb finder som  

 udgangspunkt således også anvendelse for arbejdsmarkedssammenslutninger.
Det  

 er dog en betingelse, at udgiften er afholdt indenfor den skattemæssige  

 relevante del af foreningens virksomhed.
Da en arbejdsmarkedssammenslutnings  

 virke imidlertid må antages i alt overvejende grad at være baseret på  

 skattefrie kontingentindtægter, har det udvidede driftsomkostningsbegreb i  

 praksis formentlig kun meget begrænset betydning for  

 arbejdsmarkedssammenslutningerne.
 Renteudgifter kan fradrages fuldt ud uden hensyn til lånets art eller  

 benyttelse.
 Arbejdsmarkedssammenslutningers rente-og udbytteindtægter samt  

 skattepligtige avancer m.v. reduceres med et 200.000 kr.'s bundfradrag efter  

 samme regler, som gælder for de i § 1, stk. 1, nr. 2, nævnte foreninger.
19. Fremførsel af underskud Ved opgørelsen af indkomst efter §§ 3 og 8 dvs. ved opgørelsen af  

 nettoindkomsten inden fradrag for uddelinger og hensættelser, kan underskud  

 fremført efter ligningslovens § 15 fradrages.
Underskud fra tidligere år skal  

 fradrages, før årets uddelinger fradrages.
Også underskud, der vedrører  

 erhvervsmæssig virksomhed i indkomstår forud for indtræden af skattepligten  

 efter fondsbeskatningsloven, vil kunne fremføres til modregning i den efter  

 §§ 3 og 8 opgjorte indkomst.
Modregning med tidligere års underskud sker i  

 den samlede indkomst opgjort efter §§ 3 og 8 eventuelt efter reduktion med  

 bundfradrag i ikke-erhvervsmæssig indkomst.
 Tilsvarende kan underskud, der fremkommer ved opgørelse af indkomsten  

 efter §§ 3 eller 8, fremføres til modregning i følgende års positive  

 indkomst.
Et underskud, der fremkommer ved, at uddelinger og hensættelser som nævnt  

 i §§ 4 og 5, jf. § 9, stk. 1, overstiger den efter §§ 3 og 8 opgjorte  

 indkomst, kan derimod ikke fremføres til de følgende indkomstår.
Det er  

 således ikke muligt for fonden m.v. at uddele sig til - eller ved hjælp af  

 hensættelser at opnå - et skattemæssigt underskud.
 I henhold til § 3, stk. 2, 4. og 5. pkt., kan fonde og foreninger omfattet  

 af § 1, stk. 1, nr. 2, i visse tilfælde fremføre et underskud, der først  

 fremkommer, efter at der er taget højde for fradrag for uddelinger og  

 hensættelser i henhold til § 4. Dette kan ske, i det omfang underskuddet  

 hidrører fra et fradragsberettiget nettotab efter kursgevinstloven.
Ved opgørelsen af underskuddet skal der tages højde for  

 prioriteringsreglen i § 6, således at fradrag for uddelinger og hensættelser  

 i henhold til § 4 reduceres med bundfradrag og eventuelle skattefri  

 udbytteindtægter.
I denne forbindelse anses de skattefri indtægter for  

 primært at være anvendt til uddelinger og hensættelser i henhold til § 4.
 Det er omtalt ovenfor under pkt. 17, at bundfradraget efter § 3, stk. 2,  

 eller § 8, stk. 3, skal foretages inden uddelinger og hensættelser.  

 Overstiger uddelingerne og hensættelserne tilsammen med bundfradraget den  

 efter §§ 3 eller 8 opgjorte indkomst, kan det overskydende beløb ikke  

 fremføres til modregning i følgende års indkomst.
 Overstiger bundfradraget de samlede rente-, udbytte- og avanceindtægter  

 m.v., kan det overskydende beløb hverken modregnes i den erhvervsmæssige  

 indkomst eller fremføres til følgende år.
Ligningslovens § 15, stk. 2 og 3, omhandler den skattemæssige behandling  

 af underskud ved tvangsakkord og frivillig akkord.
Uudnyttede,  

 fradragsberettigede underskud fra det pågældende og tidligere indkomstår  

 nedsættes herefter med det beløb, som gælden formindskes ved akkorden.
Ved lov nr. 412 af 14. juni 1995 er reglerne om underskudsbegrænsning i  

 ligningslovens § 15 blevet udvidet.
Der er således indført  

 underskudsbegrænsning for de tilfælde, hvor kreditor foretager kapitalindskud  

 til debitor, og hvor debitor anvender dette indskud til at indfri gælden til  

 kreditor.
Reglen finder tilsvarende anvendelse såfremt kreditor er et  

 selskab, og indskuddet foretages af en hovedaktionær eller af et selskab, der  

 er koncernforbundet med kreditor.
Ved afgørelsen af, hvorvidt der er tale om  

 et koncernselskab, anvendes reglerne i kursgevinstlovens § 6 B, stk. 3. Den  

 særlige koncerndefinition i kursgevinstloven er nærmere beskrevet under  

 afsnit 13.4. Det skal bemærkes, at reglerne om underskudsbegrænsning kun  

 finder anvendelse, hvis nedbringelsen eller indfrielsen svarer til en samlet  

 ordning mellem skyldner og dennes kreditorer.
 20. Sambeskatning, fusion m.v.
20.1. Sambeskatning Skattepligtige efter fondsbeskatningsloven kan ikke opnå tilladelse til  

 sambeskatning hverken indbyrdes eller med aktieselskaber m.v.
Ved lovforslag nr.
L 118 fremsat den 6. december 1995 er der stillet  

 forslag om, at fonde, der er skattepligtige efter § 1 - i lighed med hvad der  

 gælder for selskaber efter reglerne om tvungen sambeskatning - skal beskattes  

 af den finansielle indkomst, som optjenes i lavtbeskattede udenlandske  

 selskaber, der kontrolleres af den danske fond.
Ifølge forslaget finder  

 reglerne om sambeskatning kun anvendelse, såfremt fonden ejer mere end 50  

 pct. af aktierne eller besidder 50 pct. af stemmerne i det udenlandske  

 selskab.
Hvis den danske fond ikke besidder alle aktier i det udenlandske  

 selskab, skal den dog kun medregne en forholdsmæssig del af indkomsten i det  

 udenlandske selskab til den skattepligtige indkomst.
Ligesom selskaber skal  

 fonden kun medregne de finansielle indtægter i det udenlandske selskab til  

 den danske indkomst.
20.2. Skattefri fusion Fonde og foreninger kan under visse betingelser fusionere skattefrit.
 Ifølge fusionsskattelovens § 14 c, finder bestemmelserne i lovens kapitel  

 1, i det omfang de er anvendelige, tilsvarende anvendelse:
 I fondslovens §§ 32 og 33 og erhvervsfondslovens §§ 48-50 findes de  

 materielle regler om fusion af fonde.
En fusion forudsætter vedtægtsændringer, der skal godkendes af  

 fondsmyndigheden.
Reglerne om ændring af fondens vedtægter findes i såvel  

 fondslovens som i erhvervsfondslovens kapitel 9.
Ved fusion af to eller flere erhvervsdrivende fonde finder reglerne i  

 Erhvervs- og Selskabsstyrelsens bekendtgørelse nr. 359 af 7. juni 1993  

 anvendelse.
Det følger af bekendtgørelsens § 13, at en fond kan opløses uden  

 likvidation ved overdragelse af fondens aktiver og gæld som helhed til en  

 bestående fond eller ved sammenslutning af flere fonde til en ny fond.  

 Bekendtgørelsen tillader også, jf. § 17, stk. 1, at en moderfond kan overtage  

 et datterselskab (aktie- eller anpartsselskab) på betingelse af, at fonden,  

 der overtager aktiver og gæld, som helhed er den modtagende (fortsættende)  

 enhed.
Ved fusion af en erhvervsdrivende og en ikke-erhvervsdrivende fond finder  

 bekendtgørelsen ikke umiddelbart anvendelse, dvs. at fondsmyndigheden  

 fastsætter betingelserne for fusionen.
Ofte aftales det mellem  

 fondsmyndighederne at anvende principperne i bekendtgørelsen.
 Skattefri fusion kan ske mellem brancheforeninger og mellem  

 arbejdsmarkedssammenslutninger eller mellem brancheforeninger og  

 arbejdsmarkedssammenslutninger indbyrdes.
Fusion af faglige foreninger kræver ikke godkendelse.
Vedtægtsændringer  

 skal dog indsendes sammen med selvangivelsen, jf. fondslovens § 48, stk. 2.
Det følger af fusionsskattelovens § 14 c, at fusionsskattelovens kapitel 1  

 skal finde anvendelse i det omfang, reglerne er anvendelige.
Ved fusioner  

 mellem fonde vil §§ 2, 9 og 11 ikke være relevante.
Disse bestemmelser kan  

 derimod være relevante ved fusioner mellem foreninger omfattet af  

 fondsbeskatningsloven.
Visse fusioner vil fortsat alene kunne gennemføres som skattepligtige  

 fusioner.
Fonde, der ikke er omfattet af fondsbeskatningsloven, fordi de ikke  

 opfylder fondslovens kapitalkrav, kan ikke benytte reglerne i  

 fusionsskatteloven.
Fonde, der generelt eller efter særlig bestemmelse er  

 undtaget fra fondslovene, jf. fondslovens § 1, stk. 2 og 3, og  

 erhvervsfondslovens § 1, stk. 4 og 5, kan heller ikke benytte reglerne i  

 fusionsskatteloven.
Er den ene af de fusionerende enheder eller begge  

 skattepligtige efter selskabsskattelovens § 1, stk. 1, nr. 6, kan fusion  

 alene gennemføres som en skattepligtig fusion.
 Der kan ikke ske skattefri fusion af en fond og en forening.
20.3. Skattepligtig fusion Det er ovenfor nævnt, at visse fusioner kun kan gennemføres som  

 skattepligtige fusioner.
Foretager en fond eller en forening en ikke skattefri fusion, skal den  

 ophørende fond eller forening skattemæssigt behandles som i  

 opløsningstilfældet.
Den ophørende fond kan dog uddele sine aktiver til den  

 modtagende fond, og den ophørende fond har således fradragsret for  

 uddelingerne efter § 4, stk. 1, eller 2. Den formuefordel, som tilflyder den  

 modtagende fond eller forening ved fusionen, må sidestilles med en gave.  

 Spørgsmålet om, hvorvidt fonden er skattepligtig af et sådant gavebeløb,  

 afgøres efter § 3, stk. 3. Skattepligten afhænger af, hvorvidt beløbet  

 tilfalder fondens grundkapital, eller hvorvidt der er tale om et beløb, som  

 videreuddeles.
Der henvises til pkt. 14.1.
20.4. Fission Fonde og foreninger kan ikke anvende fusionsskattelovens regler om  

 spaltning og tilførsel af aktiver.
Ved fission (spaltning) af fonde eller foreninger finder  

 skattelovgivningens almindelige regler anvendelse.
Der skal således ske  

 ophørsbeskatning.
Er der tale om en opdeling af en eksisterende fond eller  

 forening i to eller flere selvstændige enheder, og der ikke tilføres fondene  

 ny kapital i forbindelse med fissionen, betragtes kapitalindskuddet som en  

 gave til den fortsættende fond.
Om fonden er skattepligtig af denne gave  

 afhænger af, hvorvidt betingelserne for skattefrihed i § 3, stk. 3, er  

 opfyldt, jf. afsnit 14.1.
 AFSNIT D.
SÆRLIGE FRADRAGSREGLER 21. Uddelinger 21.1. Generelle bemærkninger Fonde, brancheforeninger og i et vist omfang  

 arbejdsmarkedssammenslutninger kan ved opgørelsen af den skattepligtige  

 indkomst foretage fradrag for uddelinger.
Om afgrænsningen mellem  

 driftsomkostninger, uddelinger og rene formuedispositioner, der ikke kan  

 fradrages, henvises til pkt. 16.2. samt nedenfor.
 Reglerne i § 4, der efter § 9, stk. 1, til en vis grad også gælder for  

 arbejdsmarkedssammenslutninger, har til formål at sikre, at fonde og  

 foreninger, der er omfattet af fondsbeskatningsloven, har mulighed for at  

 varetage de særlige formål og interesser, som vedtægterne pålægger dem.
 Fradragsretten for uddelinger til almenvelgørende eller almennyttige  

 formål omfatter såvel eksterne som interne uddelinger.
Eksterne uddelinger kan bestå i ydelser af legater eller gaver, i  

 afkald på indtægter, f.eks. renteindtægter af et lån, lejeindtægter ved  

 ydelse af fribolig eller i afholdelse af udgifter, der ikke kan henføres til  

 driftsomkostningerne.
Eksterne uddelinger er uddelinger til subjekter uden  

 for fonden, hvor fonden ikke har nogen forventning om en modydelse, jf. pkt.  

 16.2.
Interne uddelinger er derimod karakteriseret ved, at fonden får en  

 modydelse for uddelingen.
Udgifter til forbedring eller udvidelse af en  

 stiftelses bygninger, en forskningsfonds udgifter til forskning i eget regie  

 eller et museums indkøb til egne udstillinger, kan således karakteriseres som  

 en intern uddeling.
En intern uddeling kan også bestå i, at fonden - i  

 overensstemmelse med sit vedtægtsmæssige formål - afholder udgifter til  

 erhvervelse af et materielt eller immaterielt aktiv.
Derudover vil en fonds  

 afholdelse af udgifter, f.eks. lønudgifter, forskningsudgifter m.v., efter  

 omstændighederne kunne anses for en intern uddeling.
Udlån, kaution eller anden sikkerhedsstillelse anses ikke for en uddeling.  

 Derimod kan tab på udlån, f.eks. ved eftergivelse af lån, efter  

 omstændighederne anses for en uddeling.
Rene formuedispositioner, der  

 foretages uden tilknytning til fondens eller foreningens formål, men som  

 alene tjener som placering af frie midler i f.eks. aktier, obligationer m.v.  

 eller fast ejendom, ændrer ikke fondens eller foreningens økonomiske status  

 og kvalificerer derfor ikke til fradrag, hverken som driftsomkostning eller  

 uddeling.
Almindelige forbedringer af en bygning, som tilhører en fond eller  

 en forening, kan således heller ikke anses for en uddeling, medmindre fondens  

 formål ifølge vedtægterne netop er at drive og vedligeholde bygningen.
Afdrag på lån, der er optaget til finansiering af en anskaffelse eller  

 forbedring m.v., der direkte tjener til fondens formål, og som derfor må  

 betragtes som en uddeling, kan fradrages.
Det må dog påses, at beløbet ikke  

 tillige fradrages som driftsomkostning eller gøres til genstand for  

 skattemæssige afskrivninger.
21.2. Fradragsrettens indtræden Uddelingen anses for foretaget, når der foreligger en retsgyldig  

 forpligtelse for fonden til at præstere uddelingen, dvs. når modtageren får  

 kendskab til uddelingen.
 Fradragsretten indtræder på det tidspunkt, hvor fonden bliver retligt  

 forpligtet til at præstere uddelingen, uanset om betalingen eller overgivelse  

 af uddelingen først finder sted i det efterfølgende indkomstår.
Fradragsretten, og dermed den retlige forpligtelse til at præstere  

 uddelingen, kan anses for indtrådt, uanset at uddelingen endnu ikke kan  

 fastsættes beløbsmæssigt.
Det er dog et krav, at uddelingens størrelse kan  

 opgøres efter objektive kriterier, og at giver eller modtager ikke har  

 mulighed for at påvirke størrelsen af uddelingen.
Ved successive uddelinger, der udstrækker sig over flere indkomstår, er  

 udgangspunktet ligeledes, at fradragsretten for uddelingerne indtræder på det  

 tidspunkt, hvor fonden bliver retligt forpligtet til at præstere uddelingen.  

 Fonden kan dog i visse tilfælde vælge at fradrage uddelingen på  

 forfaldstidspunktet.
Der henses i denne forbindelse bl.a. til, om der er tale  

 om på forhånd fastsatte årlige beløb.
Eventuel beskatning hos modtageren samt  

 indberetningspligten udskydes tilsvarende.
Har fonden valgt at anvende forfaldsprincippet for en uddeling i stedet  

 for retserhvervelsestidspunktet, kan dette ikke ændres for den konkrete  

 uddeling.
Fonden er dog ikke bundet til samme princip ved forskellige løbende  

 uddelinger.
 Tilbageføres overskydende midler fra en klausuleret uddeling til en fond,  

 skal det konkret afgøres, om fondens skatteansættelse for udbetalings- eller  

 fradragsåret bør genoptages.
 Ved denne afgørelse bør henses til, om fonden som følge af tilbageførslen  

 under forkerte forudsætninger har foretaget fradrag efter § 4, stk. 1 og 2,  

 eller efter § 5, stk. 1. Der bør endvidere henses til, om uddelingen er  

 foretaget af en hensættelse, således at der ved en tilbageførsel bør  

 foretages en efterbeskatning i henhold til § 4, stk. 5, for  

 genoptagelsesåret.
 Ved en flerårig uddeling må en tilbageførsel af en uddeling fortrinsvis  

 anses for at vedrøre det eller de seneste uddelingsår.
 Medfører disse hensyn ikke, at en genoptagelse er påkrævet, kan  

 tilbageførslen indtægtsføres i fonden i tilbageførselsåret, medmindre andet  

 taler imod.
 Fradrag for uddelinger og hensættelser skal ikke foretages i nogen bestemt  

 rækkefølge.
Det er bestemmelserne i § 4, stk. 1 og 2, der indeholder hjemmel til, at  

 uddelinger, som fonde og brancheforeninger foretager, under visse betingelser  

 kan fradrages.
Også arbejdsmarkedssammenslutninger kan - omend i begrænset  

 omfang - foretage fradrag for uddelinger, jf. § 9, stk. 1.
21.3. Uddelinger til almenvelgørende eller almennyttige formål I henhold til § 4, stk. 1, og § 9, stk. 1, kan fonde og foreninger -  

 herunder arbejdsmarkedssammenslutninger - fradrage uddelinger til  

 almenvelgørende eller på anden måde almennyttige formål, jf. dog  

 prioriteringsreglen i § 6. Fradrag finder sted i den efter §§ 3 og 8 opgjorte  

 indkomst, dvs. efter bundfradrag og fradrag for driftsomkostninger og for  

 fremført underskud fra tidligere år.
 Begrænsningen til almenvelgørende eller på anden måde almennyttige formål  

 administreres i overensstemmelse med de retningslinier, der er lagt til grund  

 ved administrationen af bestemmelserne i ligningslovens § 8 A, § 3, stk. 2, i  

 lov om afgift af dødsboer og gaver og selskabsskattelovens § 3, stk. 2. Det  

 forhold at en forening m.v. ikke kan godkendes som værende almenvelgørende  

 eller på anden måde almennyttig efter ligningslovens § 8 A, idet foreningen  

 f.eks. ikke kan opfylde kravet til antal gavegivere, er ikke nødvendigvis  

 ensbetydende med, at foreningen ikke kan betragtes som almenvelgørende eller  

 på anden måde almennyttig efter f.eks. lov om afgift af dødboer og gaver.
For at et formål kan anses for almenvelgørende eller på anden måde  

 almennyttigt, kræves, at den kreds af personer eller institutioner, der kan  

 komme i betragtning ved uddelinger, er afgrænset efter retningslinier af et  

 objektivt præg.
Formålet må således komme en vis videre kreds til gode.
 For at et formål kan anses for almenvelgørende , er det en  

 forudsætning, at støtten ydes personer indenfor en videre kreds, der er i  

 økonomisk trang.
Almennyttige formål foreligger, når formålet ud fra en almindelig  

 fremherskende opfattelse kan karakteriseres som nyttigt.
Blandt sådanne  

 almennyttige formål kan nævnes sociale, kunstneriske og andre kulturelle  

 formål, miljømæssige, videnskabelige - herunder forskningsmæssige eller  

 sygdomsbekæmpende - humanitære, undervisningsmæssige, religiøse eller  

 nationale øjemed.
Også idrætsforeninger og dyreværnsorganisationer vil kunne  

 anses for almennyttige.
Derimod vil organisationer, der varetager politiske,  

 økonomiske eller erhvervsmæssige interesser, ikke kunne anses for  

 almennyttige.
Bidrag til sådanne organisationer vil derfor kun kunne  

 fradrages, såfremt fradragsretten kan støttes på ligningslovens § 13, eller  

 der er tale om en driftsomkostning, eller om en vedtægtsmæssig uddeling, der  

 er skattepligtig for modtager, jf. § 4, stk. 2.
 Fonde, der er godkendt efter ligningslovens § 7, litra z, dvs. fonde, der  

 er godkendt af socialministeren, og hvis formål er at varetage et socialt  

 eller sygdomsbekæmpende arbejde, betragtes i relation til  

 fondsbeskatningsloven som almennyttige.
Fonde, der tillige har til formål at støtte andre formål end  

 socialt og sygdomsbekæmpende arbejde kan opnå en delvis godkendelse af  

 socialministeren.
I så fald skal fonden foretage en regnskabsmæssig opdeling  

 af ydelserne, og de ydelser, som gives til andre formål er ikke omfattet af  

 skattefritagelsesbestemmelsen i ligningslovens § 7, litra z.
I sådanne  

 »blandede fonde« betragtes kun den godkendte del som almennyttig.
Fra et fondsretligt synspunkt må der stilles krav om, at det  

 almenvelgørende eller almennyttige formål skal fremgå af den uddelende fonds  

 vedtægter.
Det følger af fondslovens § 6, stk. 1, nr. 3 og 8, at der i  

 fondens vedtægt skal optages bestemmelse om fondens formål og  

 overskudsanvendelse, ligesom det efter fondslovens § 29, stk. 1, påhviler  

 fondsbestyrelsen at anvende overskuddet til de formål, der er fastsat i  

 vedtægten.
Der er således et fondsretligt forbud imod at foretage uddelinger  

 til ikke-vedtægtsmæssige formål.
Dette krav kan dog ikke opretholdes for så  

 vidt angår arbejdsmarkedssammenslutninger omfattet af § 1, stk. 1, nr. 3,  

 eller brancheforeninger omfattet af § 1, stk. 1, nr. 2. For disse foreninger  

 er der ikke noget krav om, at stifteren uigenkaldeligt skal afskære sig fra  

 at disponere over midlerne, og foreningens medlemmer kan derfor beholde  

 råderetten herover.
Der er således ingen fondsretlige krav om, at foreningens  

 vedtægter skal indeholde nærmere regler om overskudsanvendelse, hvorfor der  

 ej heller skatteretligt kan opstilles krav herom.
Uanset om der er tale om en  

 fond eller en forening skal skattemyndighederne dog foretage en selvstændig  

 vurdering af, hvorvidt formålet må anses for almenvelgørende eller  

 almennyttigt, ligesom der skal foretages en vurdering af de enkelte  

 uddelinger.
Det er i almindelighed uden betydning for spørgsmålet, om et formål kan  

 anses for almenvelgørende eller på anden måde almennyttigt, om det udøves her  

 i landet eller i udlandet.
Det er dog en betingelse, at administrationen af  

 de midler, der kommer formålet til gode, finder sted her i landet.
Hvis  

 beslutningen om hvilke formål midler fra en fond eller forening omfattet af  

 fondsbeskatningsloven skal tjene, ligger i en udenlandsk organisation, kan  

 støtten i almindelighed ikke anses for ydet til et almenvelgørende eller  

 almennyttigt formål.
Er der tale om midler til en udenlandsk organisation, og  

 hvor myndighederne i det pågældende land skønner, at organisationens midler  

 forvaltes forsvarligt, kan det være uden betydning, at administrationen  

 ligger i udlandet.
21.4. Andre uddelinger, hvor modtageren er skattepligtig Fonde og de i § 1, stk. 1, nr. 2, nævnte foreninger kan ved opgørelsen af  

 indkomsten efter § 3 desuden fradrage uddelinger til andre vedtægtsmæssige  

 formål end almenvelgørende eller på anden måde almennyttige formål, jf. § 4,  

 stk. 2. Denne fradragsret findes derimod ikke for  

 arbejdsmarkedssammenslutninger, jf. § 9, stk. l.
En betingelse for at foretage fradrag efter § 4, stk. 2, er, at modtageren  

 af uddelingen er skattepligtig deraf.
Der kan enten være tale om skattepligt  

 efter kildeskattelovens §§ 1 og 2, efter selskabsskattelovens §§ 1 og 2 eller  

 efter fondsbeskatningslovens § 1, stk. 1, nr. 1 eller 2. Uddelinger til  

 arbejdsmarkedssammenslutninger kan derimod ikke fradrages.
Det skyldes, at  

 uddelingen er skattefri for arbejdsmarkedssammenslutningen.
 Såfremt uddelingen består af en gave til en anden fond, og gaven ikke  

 medregnes til den modtagende fonds skattepligtige indkomst, jf. § 3, stk. 3,  

 har den uddelende fond fradragsret for uddelingen, jf. § 4, stk. 2, 2. pkt.  

 Dette gælder dog ikke, såfremt der foreligger gensidige gaver mellem fondene,  

 jf. pkt. 14.1.
Til godtgørelse af, at modtager er skattepligtig af uddelingen, fordres  

 ingen særlig dokumentation.
Det er desuden ikke en betingelse at modtager  

 rent faktisk beskattes af uddelingen.
Skattefrihed for uddelingen kan f. eks.  

 skyldes modtagers indtægtsforhold eller andre særlige fradragsregler m.v.  

 Skattepligt hos modtager anses at foreligge i de tilfælde, hvor en for  

 modtager skattefri ydelse medfører bortfald af en fradragsberettiget udgift.  

 Et tilfælde af denne art foreligger f.eks., hvor en forening som nævnt i § 1,  

 stk. 1, nr. 2, vederlagsfrit tilbyder en konsulenttjeneste, som modtager  

 kunne have fradraget udgiften til.
Landsskatteretten har ved kendelse af 3.  

 november 1994 statueret, at det er modtagerens nærmere bestemte  

subjektive skattepligt, som er afgørende for, hvorvidt fonden har  

 fradragsret for uddelingen.
Landsskatterettens kendelse af 3. november 1994  

 er offentliggjort i TfS 1995.14.
 Der vil normalt ikke være grund til for skattemyndigheden at kontrollere,  

 om en uddeling kan antages at være vedtægtsmæssig.
 Om fastlæggelse af begrebet uddeling henvises til pkt. 16.2.
22. Hensættelser til almenvelgørende eller  

 almennyttige formål 22.1. Krav til hensættelserne Efter § 4, stk. 3, og § 9, stk. l, kan fonde og foreninger, herunder  

 arbejdsmarkedssammenslutninger, desuden fradrage hensættelser til opfyldelse  

 af almenvelgørende eller på anden måde almennyttige formål.
Formålet med denne bestemmelse er at give en fond eller forening, hvis  

 økonomi ikke magter at realisere et projekt med en enkeltstående uddeling,  

 mulighed for gennem hensættelser at samle midler til projektets  

 gennemførelse.
Det er dog ingen betingelse, at fondens økonomi skal hindre,  

 at formålet realiseres under et gennem en uddeling.
 Hensættelsen skal i sin helhed være anvendt til det almenvelgørende eller  

 almennyttige formål inden 5 år efter udløbet af hensættelsesåret, jf. § 4,  

 stk. 4.
Det var tidligere et krav til hensættelserne efter § 4, stk. 3, at disse  

 var konkretiseret.
Såfremt fondens formål var nøje konkretiseret i vedtægten,  

 blev der imidlertid ikke stillet krav om yderligere konkretisering.
Ved lov  

 nr. 180 af 23. marts 1995 er konkretiseringskravet - med virkning fra og med  

 den 1. juli 1995 - ophævet.
Ophævelsen har også virkning for de hensættelser  

 som er foretaget inden den 1. juli 1995. Såfremt en fond har foretaget  

 hensættelser inden den 1. juli 1995 til konkrete formål, kan disse således  

 benyttes til andre formål end oprindeligt fastlagt.
Bekendtgørelse nr. 649 af 26. juli 1995 om fondsbeskatning indeholder  

 bestemmelser om regnskabsmæssige krav m.v. til hensættelser som nævnt i § 4,  

 stk. 3. Hensættelserne skal fremgå af selvangivelsen for det pågældende  

 indkomstår.
Som følge heraf er det tilstrækkeligt, at hensættelsen foretages  

 efter indkomstårets udløb.
Den skal blot foretages inden fristen for  

 indgivelse af selvangivelse.
 Indestår der den sidste dag i regnskabsperioden ikke-benyttede  

 hensættelser fra tidligere indkomstår, skal hensættelsesåret for disse poster  

 fortsat angives.
 Er der ikke truffet særskilt beslutning herom, medregnes afkast af  

 hensatte beløb til fondens eller foreningens skattepligtige indkomst.  

 Hensættelser af afkast anses for en selvstændig hensættelse, der skal opfylde  

 de angivne krav.
 Der stilles ikke særlige placeringskrav til hensættelserne.
22.2. Efterbeskatning Hensættelser skal benyttes inden for 5 år efter udløbet af det  

 regnskabsår, hvor hensættelsen blev foretaget, medmindre der meddeles  

 dispensation, jf. nedenfor.
Er der ikke meddelt en sådan dispensation, skal  

 hensatte beløb efterbeskattes, såfremt beløbene ikke er benyttet inden 5 år  

 efter udløbet af det regnskabsår, hvori hensættelsen blev foretaget  

 (hensættelsesåret). De hensatte beløb medregnes i den skattepligtige indkomst  

 for hensættelsesåret med tillæg af 5 pct. for hvert år fra hensættelsesårets  

 udløb og indtil udløbet af det indkomstår, hvori fristen er udløbet.  

 Efterbeskatningen gennemføres ved, at der på den senest udsendte  

 selvangivelse angives de beløb, der skal efterbeskattes, med angivelse af, i  

 hvilket år beløbene har været hensat.
Ved udsendelse af den normale  

 opkrævning, medtages efterbeskatningsbeløbet inklusive tillæg på 5 pct. for  

 hvert år på opgørelsen.
 Såfremt efterbeskatningen resulterer i en restskat, skal denne restskat  

 tillægges 11 3/4 pct., jf. selskabsskattelovens § 29 B, stk. 4.
 Beløb, der er hensat, men som på grund af den i pkt. 24 omtalte  

 prioriteringsregel i § 6, ikke har kunnet fradrages ved indkomstopgørelsen,  

 skal ikke efterbeskattes, jf. § 4, stk. 5, sidste pkt.
 Fradraget for uddelinger anses for foretaget før fradraget for  

 hensættelser.
 § 22  fastsætter, hvorledes der skal forholdes med  

 hensyn til henlæggelser, som fonde og foreninger omfattet af  

 fondsbeskatningsloven, har foretaget efter reglerne i selskabsskattelovens §  

 3, stk. 3, jf. samme lovs § 3, stk. 2, og § 1, stk. 1, nr. 6. Ifølge  

 bestemmelsen skal disse henlæggelser være fuldt ud benyttet til et  

 almenvelgørende eller på anden måde almennyttigt formål inden 5 år efter  

 udløbet af det indkomstår, der er grundlaget for den første skatteansættelse  

 efter fondsbeskatningsloven.
 Efterbeskatning i tilfælde, hvor beløbet ikke er anvendt inden 5 års  

 periodens udløb, finder sted efter § 4, stk. 5. Ved beregningen af tillæggene  

 i henhold til denne bestemmelse anses hensættelsesåret at være det år, hvori  

 fonden eller foreningen overgik til fondsbeskatning.
22.3. Dispensationsmulighed Efter § 4, stk. 6, kan skatteministeren i særlige tilfælde tillade, at en  

 hensættelse efter § 4 stk. 3, kan henstå i en periode, der overstiger 5 år.
Bemyndigelsen er udlagt til de kommunale skattemyndigheder, jf. § 3, stk.  

 1, nr. 5, i bekendtgørelse nr. 916 af 4. december 1995. De kommunale  

 skattemyndigheders afgørelse kan påklages til told- og skatteregionerne.  

 Afgørelser truffet af told- og skatteregionerne som klageinstans kan ikke  

 indbringes for anden administrativ myndighed, jf. bekendtgørelsens § 12.  

 Dispensation er afhængig af, at det sandsynliggøres, at det ikke er muligt  

 eller rimeligt at gennemføre det oprindelige projekt, eller at gennemføre  

 projektet inden for den fastsatte tidsramme.
Det skal desuden skyldes  

 ændringer, der ikke var forudsigelige på hensættelsestidspunktet.
Ved  

 afgørelsen kan der lægges vægt på, om der er tale om en beskeden forlængelse  

 af fristen for anvendelse af hensatte beløb.
Der kan også lægges vægt på, om  

 hensættelsen ønskes anvendt til formål, der er nært beslægtet med det  

 oprindeligt angivne.
22.4. Hensættelser til kulturelle formål - dispensationsmulighed § 4,  stk. 7, indeholder en særlig  

 dispensationsmulighed for så vidt angår hensættelser til kulturelle formål.  

 Hensættelsesadgangen efter § 4, stk. 7, er en undtagelse i forhold til den  

 generelle hensættelsesadgang.
Efter bestemmelsen kan skatteministeren, eller  

 den han bemyndiger dertil, dispensere fra betingelsen om, at hensættelsen kun  

 kan indestå i en periode på 5 år.
Dispensation kan dog ikke gives for en  

 periode på over 15 år.
 Bemyndigelsen er udlagt til de kommunale skattemyndigheder, jf. § 3, stk.  

 1, nr. 5, i bekendtgørelse nr. 916 af 4. december 1995. De kommunale  

 skattemyndigheders afgørelse kan indbringes for told- og skatteregionerne.  

 Afgørelsen fra told- og skatteregionen kan ikke indbringes for anden  

 administrativ myndighed, jf. bekendtgørelsens § 12.
Dispensation efter § 4, stk. 7, er betinget af, at hensættelsen sker til  

 fyldestgørelse af kulturelle formål.
Forholdet kan enten være, at fonden m.v.  

 selv driver kulturel virksomhed - f.eks. museumsvirksomhed - eller at fonden  

 støtter drift af og anskaffelser til museer m.v., eller at fonden støtter  

 kunstnere eller opførelse eller udstilling af kulturelle frembringelser m.v.
Dispensation efter § 4, stk. 7, kan meddeles forud for hensættelsen.
Den  

 skal indeholde en angivelse af fristen for anvendelse af hensatte beløb.
 Hensættelserne skal opfylde samme regnskabsmæssige krav som hensættelser  

 efter § 4, stk. 3. Eventuel efterbeskatning i tilfælde, hvor hensættelserne  

 ikke er anvendt inden den udvidede frist udløb eller anvendt til  

 ikke-kulturelle formål, finder sted efter reglerne i § 4, stk. 5, jf. ovenfor  

 under pkt. 22.2.
22.5. Efterfølgende ændringer i tidligere foretagne hensættelser Ifølge § 4, stk. 8, kan Ligningsrådet give tilladelse til, at fonden efter  

 fristen for indgivelse af selvangivelsen foretager ændringer i tidligere  

 foretagne hensættelser.
Hovedsigtet med bestemmelsen er de tilfælde, hvor  

 ligningsmyndigheden påtænker at forhøje den selvangivne eller ansatte  

 indkomst.
I disse tilfælde har fonden - via større hensættelser - mulighed  

 for at udligne den påtænkte forhøjelse.
Ligningsrådet har ved TS-cirkulære  

 1995-17 udsendt de nærmere retningslinier herom.
23. Konsolideringshensættelser 23.1. Generelle bemærkninger § 5  indeholder en række bestemmelser om fradrag for  

 visse henlæggelser til konsolidering af fonds- eller foreningsformuen.
§ 5,  stk. 1, indeholder en almindelig  

 konsolideringsbestemmelse, hvorefter henlæggelsen beregnes på grundlag af de  

 i indkomståret foretagne uddelinger til almenvelgørende eller almennyttige  

 formål. § 5, stk. 2, indeholder derimod en særlig dispensationsbestemmelse  

 for visse kongeligt konfirmerede fonde.
For foreninger, herunder  

 arbejdsmarkedssammenslutninger, findes reglerne om fradrag for hensættelser  

 til konsolidering i § 5, stk. 3 og 4, jf. § 9, stk. 1.
 Ligesom uddelinger og hensættelser efter § 4 kan  

 konsolideringshensættelser efter § 5 ikke medføre et skattemæssigt underskud,  

 der kan fremføres til modregning i følgende års indkomst.
 23.2. Fonde - konsolideringshensættelser efter § 5, stk. 1.
 Fonde kan efter § 5, stk. 1, foretage fradrag for hensættelser til  

 konsolidering af fondskapitalen med 25 pct. af de i indkomståret foretagne  

 uddelinger til fyldestgørelse af almennyttige eller almenvelgørende formål.
 Beregningen af størrelsen af fradraget efter § 5, stk. 1, sker alene på  

 grundlag af de i løbet af indkomståret faktisk foretagne uddelinger, jf.  

 lovens § 4, stk. 1. Hensættelser efter § 4, stk. 3, kan derimod først medføre  

 adgang til fradrag for konsolideringshensættelse i det indkomstår, hvori  

 hensættelserne uddeles.
Ved selvangivelsen skal fonden anføre beregningsgrundlaget for  

 hensættelsen.
Endvidere skal angives de samlede foretagne uddelinger og de  

 samlede beløb af tidligere indkomstårs hensættelser til almenvelgørende eller  

 på anden måde almennyttige formål.
Den anvendte procent til beregning af  

 konsolideringshensættelsen skal ligeledes anføres, jf. § 26, stk. 1, i bekg.  

 nr. 141 af 26. februar 1992.
 23.3. Kongeligt konfirmerede fonde - konsolideringshensættelser efter  

 § 5, stk. 2.
Ved § 3, stk. 1, nr. 5, i bekendtgørelse nr. 916 af 4. december 1995 er de  

 kommunale skattemyndigheder tillagt kompetencen til efter lovens 5, stk. 2,  

 at tillade fonde at foretage fradrag for andre hensættelser.
Der er tale om  

 konsolideringshensættelser, men i modsætning til konsolideringshensættelserne  

 efter § 5, stk. 1, foretages de ikke på baggrund af foretagne uddelinger.
Det  

 er derimod en betingelse for dispensation efter § 5, stk. 2, at der i en  

 kongeligt konfirmeret fundats findes særlige forpligtelser til at foretage  

 konsolidering.
Det er desuden en betingelse, at det af fundatsen fremgår,  

 hvad der er begrundelsen for den særlige konsolideringsforpligtelse.
Det er ikke tilstrækkelig begrundelse for fradrag for ekstraordinære  

 konsolideringshensættelser, at der i fundatsen er mulighed for at foretage  

 opsparing i ekstraordinært omfang.
Et kvalificeret formål med den  

 ekstraordinære konsolidering er derimod efter praksis, at fonden ellers ikke  

 som krævet i fundatsen vil kunne fastholde kontrollen over et aktieselskab  

 el. lign.
 De materielle fondslove regulerer i et vist omfang fondens mulighed for og  

 pligt til at foretage konsolidering, jf. fondslovens § 29 og  

 erhvervsfondslovens §§ 40-42. Afgørelse om dispensation efter § 5, stk. 2,  

 kan på denne baggrund træffes efter forudgående høring af fondsmyndigheden.
 Idet der både i § 5, stk. 1 og 2, er tale om fradrag for konsolidering,  

 skal det i dispensationen udtrykkeligt nævnes, at der ikke kan foretages  

 fradrag for hensættelser til konsolidering efter § 5, stk. 1, ved siden af  

 fradrag for hensættelser efter § 5, stk. 2. I dispensationen bør det  

 endvidere nævnes, at såfremt der forekommer tilfælde, hvor fonden foretager  

 meget store uddelinger, således at fradraget i medfør af stk. 1 overstiger  

 det tilladte fradrag efter stk. 2, vil fonden kunne vælge at foretage fradrag  

 efter stk. 1 i stedet for efter stk. 2.
23.4. Foreninger Foreninger som nævnt i § 1, stk. 1, nr. 2 og 3, dvs. alle foreninger  

 omfattet af fondsbeskatningsloven, kan efter § 5, stk. 3, jf. § 9, stk. 1,  

 foretage et fradrag for hensættelser til konsolidering af foreningsformuen.  

 Fradraget kan højst udgøre en andel af foreningsformuen svarende til den  

 procent, hvormed reguleringstallet for indkomståret efter personskattelovens  

 § 20 er ændret i forhold til reguleringstallet for det foregående indkomstår.  

 Procenten beregnes med en decimal.
Foreningsformuen opgøres efter skattelovgivningens almindelige regler,  

 både hvad opgørelsesprincippet og værdiansættelser angår, jf. § 5, stk. 4.  

 Vejledende er de principper, der ligger til grund ved opgørelse af et  

 selskabs indre værdi ved fastsættelse af aktiekurser.
Værdiansættelsen sker  

 på grundlag af aktivernes og gældens formueskattepligtige værdi.
Afgørende er  

 foreningsformuen ved indkomstårets begyndelse.
Der kan i øvrigt henvises til  

 Østre Landsrets dom af 13. oktober 1994, offentliggjort i TfS 1995.723,  

 omhandlende opgørelsen af en fagforenings konsolideringsfradrag efter § 5.  

 Det skal bemærkes, at foreningen har indbragt sagen for Højesteret.
 Ved selvangivelsen skal foreningen oplyse det anvendte reguleringstal, jf.  

 § 26, stk. 2, i bekg. nr. 141 af 26. februar 1992.
24. Prioriteringsreglen Ifølge § 6 anses rente- og udbytteindtægter jf. § 3, stk. 2, og § 8, stk.  

 3, samt udbytter jf. § 10, som ikke skal medregnes til den skattepligtige  

 indkomst, for uddelt eller hensat før nogen anden del af den skattepligtige  

 indkomst.
Dette indebærer, at fonde og foreninger ved indkomstopgørelsen  

 alene kan foretage fradrag for uddelinger og hensættelser som nævnt i §§ 4 og  

 5, jf. § 9, stk. 1, i det omfang disse uddelinger m.v. tilsammen overstiger  

 de nævnte skattefritagne indtægtsarter.
Denne prioriteringsregel omfatter alene indtægter, der ikke medregnes til  

 den skattepligtige indkomst i henhold til § 3, stk. 2, § 8, stk. 3, og § 10,  

 herunder de 34 pct. af udbytte fra minoritetsaktier, der i medfør af § 10,  

 stk. 3 og 4, ikke skal medregnes ved indkomstopgørelsen.
Skattefri avancer  

 m.v., gaver, der ikke medregnes ved opgørelsen af den skattepligtige indkomst  

 jf. § 3, stk. 3, og ikke-erhvervsmæssige kontingenter m.v., der tilfalder  

 arbejdsmarkedssammenslutninger, skal ikke anses for uddelt før nogen anden  

 del af indkomsten.
Det er desuden alene fradrag efter §§ 4 og 5, der skal  

 reduceres med de nævnte skattefri indtægter.
Fradrag for driftsomkostninger  

 og fremført underskud skal derimod ikke reduceres.
 Medfører prioriteringsreglen, at der ikke er fradragsret for en  

 hensættelse som nævnt i § 4, stk. 3, eller at fradraget er begrænset, skal  

 der ikke foretages efterbeskatning for den del af hensættelsen, der ikke  

 medførte fradrag, jf. § 4, stk. 5, sidste pkt.
 AFSNIT E.
LIGNING, SELVANGIVELSE OG OPKRÆVNING 25. Generelle bemærkninger Ifølge § 15, stk. 1, finder selskabsskattelovens regler om ligning og  

 opkrævning tilsvarende anvendelse på fonde og foreninger omfattet af  

 fondsbeskatningsloven.
Bestemmelserne herom findes i selskabsskattelovens §§  

 24 - 30 A.
Reglerne om selvangivelse findes i skattekontrollovens §§ 1-5.  

 Ifølge fondsbeskatningslovens § 14, stk. 1, er skattekommunen den kommune,  

 hvor fonden eller foreningen har hjemsted.
Udenlandske fonde og andre  

 selvejende institutioner omfattet af § 1, stk. 1, nr. 4, sættes dog i skat i  

 den kommune, hvor ledelsen har sæde, jf. § 14, stk. 2. Ifølge  

 selskabsskattelovens § 24, stk. 3, 1. pkt. afgør skatteministeren i  

 tvivlstilfælde spørgsmålet om, i hvilken kommune et selskab eller en forening  

 m.v. skal skatteansættes.
Skatteministerens kompetence er udlagt til told- og  

 skatteregionerne, hvis afgørelser kan påklages til Told- og Skattestyrelsen,  

 jf. bekendtgørelse nr. 916 af 4. december 1995.
 Fonde og foreninger er ligeledes omfattet af bekendtgørelse nr. 141 af 26.  

 februar 1992 om skattemæssige krav til regnskabsgrundlaget og årsregnskabet.
Fristen for indsendelse af selvangivelse er angivet på selvangivelsen.  

 Denne frist gælder også ved indgivelse af erklæring, jf. nedenfor.
Den  

 omstændighed, at en fond eller en forening ikke får selvangivelsesskema  

 tilsendt, fritager ikke for pligten til at indgive selvangivelse eller for  

 retsvirkningerne af manglende selvangivelse.
 Den skat, der efter § 13 udredes til kommunerne, omfatter ikke den afgift,  

 der kan opkræves efter § 3, stk. 4. Afgiften opkræves sammen med skatten pr.  

 1. november.
Fonde og foreninger er omfattet af acontoskatteordningen.
Acontoskatten  

 skal indbetales i 2 rater henholdsvis senest pr. 20. marts og 20. november i  

 indkomståret.
Acontoskatten beregnes som 50 pct. af gennemsnittet af de  

 seneste tre indkomstårs indkomstskatter.
Acontoskatteordningen er  

 obligatorisk for fonde og foreninger m.v., hvis første indkomstår er  

 påbegyndt den 29. januar 1992 eller senere.
Fonde og foreninger, som  

 eksisterede før dette tidspunkt, kan vælge at indbetale efter  

 acontoskatteordningen.
Har fonden eller foreningen en gang valgt at følge  

 acontoskatteordningen, kan fonden eller foreningen ikke senere udtræde af  

 ordningen.
26. Erklæringsordningen 26.1. Foreninger Efter § 15, stk. 2, kan foreninger omfattet af lovens § 1, stk. 1, nr. 2  

 og 3, i stedet for selvangivelse indgive erklæring, såfremt de ikke oppebærer  

 rente- og udbytteindkomst ud over 200.000 kr.
Oppebærer foreningen  

 erhvervsmæssig indkomst, skal der dog altid indgives selvangivelse for denne  

 indkomst.
Foreninger, der ikke oppebærer samlet rente- og udbytteindkomst på 200.000  

 kr. kan således indgive erklæring herom.
Såfremt foreningen ikke har rente-  

 og udbytteindtægter på over 200.000 kr., er foreningen derfor ikke forpligtet  

 til at indsende en selvangivelse.
Dette gælder uafhængigt af størrelsen af de  

 evt. ikke-erhvervsmæssige indtægter, f.eks. skattepligtige  

 ikke-erhvervsmæssige kontingentindtægter.
 Såfremt foreningen har foretaget en opdeling af kontingentet i en  

 erhvervsmæssig og en ikkeerhvervsmæssig del, skal den erhvervsmæssige del af  

 kontingentet selvangives.
Det er desuden en betingelse, at foreningen ikke i årets løb har oppebåret  

 væsentlige ekstraordinære indtægter - såsom skattepligtige avancer el.lign. -  

 eller tidligere har hensat beløb til uddelinger, som ikke er anvendt eller  

 beskattet.
I så fald skal der indgives sædvanlig selvangivelse.
Erklæringen  

 skal vedlægges årsregnskabet og skal som selvangivelsen indsendes til den  

 kommunale skattemyndighed.
26.2. Fonde Efter § 15, stk. 3, nr. 1, kan visse fonde i stedet for selvangivelse  

 indgive erklæring.
Fonde med en indkomst, der ikke overstiger 25.000 kr. efter fradrag af  

 renteudgifter og administrationsudgifter, kan indgive erklæring i stedet for  

 selvangivelse.
Skattefrit datterselskabsudbytte skal i den forbindelse  

 medregnes til indkomsten.
Det er endvidere en betingelse, at fonden ikke har  

 indkomst ved erhvervsmæssig virksomhed.
Har fonden erhvervsmæssig indkomst,  

 kan erklæringsordningen derfor ikke anvendes, uanset at den samlede indkomst  

 ikke overstiger 25.000 kr.
Vurderingen af, om en fond har erhvervsmæssig indkomst, skal foretages i  

 overensstemmelse med skattelovgivningens almindelige regler herom.
Den  

 omstændighed, at en fond er registreret som ikke-erhvervsdrivende, er ikke  

 nødvendigvis ensbetydende med, at den ud fra en skattemæssig vurdering er  

 uden erhvervsmæssig indkomst.
Efter § 15, stk. 3, nr. 2, kan fonde, der driver offentligt tilgængelige  

 museer, indgive erklæring om, at overskuddet i sin helhed anvendes til  

 museets drift.
Det er dog en forudsætning, at fonden har fået tilladelse til  

 at foretage hensættelser til almennyttige formål efter reglerne i § 4, stk.  

 7.
 Endelig indeholder § 15, stk. 3, nr. 3, en dispensationsregel, således at  

 visse andre fonde kan indgive erklæring i stedet for selvangivelse.
Ifølge § 3, stk. 1, nr. 5, i bekendtgørelse nr. 916 af 4. december 1995 er  

 det de kommunale skattemyndigheder, der efter anmodning træffer afgørelse  

 herom.
Afgørelsen kan påklages til told- og skatteregionerne.
Afgørelsen fra  

 told- og skatteregionen kan ikke indbringes for anden administrativ  

 myndighed, jf. bekendtgørelsens § 12.
Dispensationsadgangen administreres restriktivt.
Der kan ikke gives  

 tilladelse til fonde, der vedtægtsmæssigt helt eller delvis tillægger  

 medlemmer af bestemte familier en fortrinsret til uddelinger, eller til at  

 indtage særlige stillinger m.v. (familiefonde). Fonde, der ikke udelukkende  

 varetager almenvelgørende eller på anden måde almennyttige formål, bør i  

 almindelighed ikke kunne opnå tilladelse til at afgive erklæring i stedet for  

 selvangivelse.
Omvendt vil det forhold, at en fond varetager almennyttige  

 eller på anden måde almenvelgørende formål ikke i sig selv kunne begrunde en  

 tilladelse.
Det er ikke en betingelse for at opnå tilladelse, at fonden ikke  

 har indtægt ved erhvervsmæssig virksomhed.
 En tilladelse gives som stående tilladelse, og gælder således indtil  

 forudsætningerne for tilladelsen ændres.
 AFSNIT F.
OVERGANGSREGLER OG IKRAFTTRÆDELSE 27. Overgangsreglernes anvendelsesområde Fondsbeskatningsloven indeholder i §§ 16-21 C en række regler, der finder  

 anvendelse ved fondes og foreningers overgang til beskatning efter lovens  

 regler.
Overgangsreglerne finder anvendelse fra og med det indkomstår, hvori  

 fonden eller foreningen første gang beskattes efter fondsbeskatningslovens  

 regler.
Overgangen til den udvidede beskatning kan skyldes en organisatorisk  

 ændring, der bevirker, at fonden eller foreningen bliver omfattet af  

 fondsloven og dermed af fondsbeskatningsloven.
Overgangen kan også skyldes,  

 at aktivmassen overstiger den beløbsmæssige grænse i fondsloven, jf. pkt. 6.
28. Afskrivninger 28.1. Maskiner, inventar og lignende driftsmidler Lovens bestemmelser om fastsættelse af indgangsværdier for opgørelse af  

 skattemæssige afskrivninger m.v. finder alene anvendelse, hvis fonden eller  

 foreningen ikke efter de hidtil gældende regler har kunnet foretage  

 skattemæssige afskrivninger på det pågældende aktiv.
 I det omfang fonden eller foreningen efter selskabsskattelovens § 9  

 allerede foretager skattemæssige afskrivninger efter afskrivningsloven, skal  

 disse afskrivninger således videreføres.
Maskiner, inventar og lignende driftsmidler samt skibe, som fonden eller  

 foreningen ejer forud for det indkomstår, der ligger til grund for den første  

 skatteansættelse, og hvorpå der ikke tidligere har været afskrevet, kan gøres  

 til genstand for afskrivning efter afskrivningslovens almindelige regler for  

 driftsmidler.
Dette betyder, at det er aktivets saldoværdi, der danner  

 grundlag for afskrivningerne.
Ifølge § 17 fastsættes saldoværdien til  

 handelsværdien.
Handelsværdien ansættes som udgangspunkt efter  

 anskaffelsesværdien ved afskrivning over fysisk levetid.
 Anvendelsen af saldoprincippet betyder, at der såvel i det år, som ligger  

 til grund for den første skatteansættelse, som senere, i overensstemmelse med  

 afskrivningslovens regler, skal føres en fælles saldo for alle driftsmidler,  

 der udelukkende benyttes erhvervsmæssigt i virksomheden.
Driftsmidler, der er anskaffet forud for det indkomstår, der ligger til  

 grund for den første skatteansættelse, anses for anskaffet i året før dette  

 år.
Det gælder alle de nævnte driftsmidler, selv om det faktiske  

 anskaffelsestidspunkt kan ligge længere tilbage.
Det indebærer, at alle  

 driftsmidler samles på en saldo.
 Der henvises i øvrigt til reglerne i afskrivningsloven.
28.2. Bygninger og installationer Bygninger, der er afskrivningsberettigede efter afskrivningsloven, samt  

 installationer i sådanne bygninger, kan afskrives, når bygningen eller  

 installationen er anskaffet eller fuldført af fonden eller foreningen forud  

 for det indkomstår, der ligger til grund for den første skatteansættelse.
De  

 årlige afskrivninger kan ske med procentdele af den afskrivningsberettigede  

 værdi efter de almindelige regler i afskrivningsloven.
I relation til afskrivningsloven anses bygninger eller installationer for  

 anskaffet på det faktiske anskaffelsestidspunkt.
Afskrivning foretages på  

 grundlag af den værdi, som bygningen eller installationen indgår med i den  

 kontante ejendomsværdi ved den seneste vurdering forud for det indkomstår,  

 der ligger til grund for den første skatteansættelse.
Dette gælder, hvadenten  

 bygningen eller installationen er anskaffet før eller efter den 1. januar  

 1982.
Fonden eller foreningen kan dog i stedet vælge at afskrive på grundlag af  

 anskaffelsessummen tillagt eventuelle ombygnings- eller forbedringsudgifter,  

 hvis summen af disse kan dokumenteres at være højere end det beløb, hvormed  

 bygningen eller installationen indgår i ejendomsværdien.
Er bygningen eller  

 installationen anskaffet den 1. januar 1982 eller senere, skal  

 anskaffelsessummen omregnes til kontantværdi.
 Efter bestemmelserne i § 18, stk. 2 og 3, kan summen af de anvendte  

 afskrivningsprocenter ikke overstige 100 (incl. afskrivning for tiden forud  

 for det indkomstår, som ligger til grund for den første skatteansættelse).  

 Det gælder, uanset hvornår bygningen eller installationen er anskaffet eller  

 fuldført, og uanset hvilket afskrivningsgrundlag, der er benyttet.
 Dette betyder, at man for at finde frem til den afskrivning, der fremover  

 vil kunne foretages, skal reducere den samlede afskrivning med de  

 afskrivninger, der i alt kunne være foretaget i tiden forud for det  

 indkomstår, der ligger til grund for den første skatteansættelse, såfremt der  

 fuldt ud var normalafskrevet på bygningen eller installationen siden  

 anskaffelsesåret.
For de i afskrivningslovens § 18, stk. 1, litra a, nævnte bygninger regnes  

 der med en afskrivning på 2 pct. årligt.
For bygninger, omfattet af  

 afskrivningslovens § 18, stk. 1, litra b, regnes med 1 pct. årligt.
For  

 særlige installationer i disse bygninger regnes med 4 pct. årligt.
28.2.1. Bygninger anskaffet før den 1. januar 1982 Bygninger, der kan afskrives efter afskrivningslovens § 18, stk. 1, litra  

 a, og som er anskaffet før den 1. januar 1982, kan i anskaffelsesåret og  

 hvert af de nærmest følgende 9 indkomstår afskrives med indtil 6 pct. årligt.  

 Disse forhøjede begyndelsesafskrivninger på indtil 6 pct. årligt er bundne.  

 De kan derfor alene udnyttes indenfor 10 års perioden.
For bygninger, der er  

 anskaffet i 1981 eller tidligere, og for hvilke 10 års perioden nu er udløbet  

 inden det indkomstår, der ligger til grund for det indkomstår, der er  

 grundlaget for den første skatteansættelse, kan der herefter alene foretages  

 normalafskrivninger.
Normalafskrivningerne for bygninger omfattet af  

 afskrivningslovens § 18, stk. 1, litra a eller b, er henholdsvis 2 og 1 pct.  

 årligt.
De samlede mulige afskrivninger for en bygning, der er anskaffet før  

 den 1. januar 1982, kan illustreres ved følgende eksempel:
 Eksempel.
For en bygning, der kan afskrives efter afskrivningslovens § 18, stk. 1,  

 litra a, og som er anskaffet i 1980, vil der i 1995 restere afskrivninger med  

 i alt 100 pct. - 15 års afskrivninger a 2 pct. (15 x 2 pct.) = 70 pct.
Da  

 bygningen er anskaffet før 1982, kan forhøjede begyndelsesafskrivninger ikke  

 anvendes efter udløbet af 10 års perioden.
De resterende 70 pct. kan frit  

 afskrives over det ønskede antal indkomstår med indtil 2 pct. årligt.
28.2.2. Bygninger anskaffet den 1. januar 1982 eller senere Bygninger, der kan afskrives efter afskrivningslovens § 18, stk. 1,  

litra a, og som er anskaffet den 1. januar 1982 eller senere, kan fra  

 og med anskaffelsesåret afskrives med indtil 6 pct. årligt.
De forhøjede  

 begyndelsesafskrivninger er ubundne.
De kan derfor frit foretages indtil det  

 indkomstår, hvori summen af de anvendte afskrivningsprocenter overstiger 60.  

 Normalafskrivningerne for disse bygninger udgør efter afskrivningslovens §  

 22, stk. 1, indtil 2 pct. årligt.
 De samlede mulige afskrivninger, der herefter kan foretages såvel for så  

 vidt angår forhøjede begyndelsesafskrivninger som normalafskrivninger, kan  

 illustreres ved følgende eksempel:
 Eksempel.
For en bygning, der er anskaffet i 1982, vil der i 1995 restere  

 afskrivninger med i alt 100 pct. - 13 års afskrivninger a 2 pct. (13 x 2  

 pct.) = 74 pct.
Da bygningen er anskaffet i 1982, kan 34 pct. foretages som  

 forhøjede begyndelsesafskrivninger a maksimalt 6 pct. årligt.
Dette følger  

 af, at forhøjede begyndelsesafskrivninger kan foretages, indtil summen af  

 afskrivningsprocenterne overstiger 60. Der er alene anvendt 26 pct. (13 x 2  

 pct.). De resterende forhøjede begyndelsesafskrivninger (34 pct.) kan frit  

 afskrives over det ønskede antal indkomstår.
For bygninger, der kan afskrives efter afskrivningslovens § 18, stk. 1,  

litra b, og som er anskaffet den 1. januar 1982 eller senere,  

 foretages en tilsvarende opgørelse af de samlede mulige  

 begyndelsesafskrivninger og normalafskrivninger.
De forhøjede  

 begyndelsesafskrivninger kan dog for disse bygninger højst udgøre indtil 4  

 pct. årligt og kan frit foretages indtil det indkomstår, hvori summen af de  

 anvendte afskrivningsprocenter overstiger 40. Normalafskrivningerne udgør 1  

 pct. årligt for disse bygninger, jf. afskrivningslovens § 22, stk. 3.
 De samlede mulige afskrivninger for en bygning, der er anskaffet efter den  

 1. januar 1982 kan illustreres ved følgende eksempel:
 Eksempel.
For en bygning, der er anskaffet i 1984, vil der i 1995 restere  

 afskrivninger med i alt 100 pct. - 11 års afskrivninger a 1 pct. (11 x 1  

 pct.) = 89 pct.
Da bygningen er anskaffet efter 1. januar 1982, kan 29 pct.  

 (40 pct. - 11 pct.) foretages som forhøjede begyndelsesafskrivninger a  

 maksimalt 4 pct. årligt.
De resterende forhøjede begyndelsesafskrivninger (29  

 pct.) kan frit afskrives over det ønskede antal indkomstår.
28.2.3. Særlige installationer i afskrivningsberettigede bygninger  

 anskaffet før den 1. januar 1982 Særlige installationer i bygninger, der er afskrivningsberettigede efter  

 afskrivningslovens § 18, og som er anskaffet før 1. januar 1982, kan i  

 anskaffelsesåret og hvert af de nærmeste følgende 9 indkomstår afskrives med  

 indtil 8 pct. årligt.
De forhøjede begyndelsesafskrivninger er bundne.
De kan  

 derfor alene udnyttes indenfor 10 års perioden.
De maksimale  

 begyndelsesafskrivninger er således 80 pct.
Normalafskrivningerne for disse  

 installationer udgør indtil 4 pct. årligt.
 For særlige installationer, der er anskaffet i 1981 eller tidligere, og  

 for hvilke 10 års perioden nu er udløbet inden det indkomstår, der ligger til  

 grund for den første skatteansættelse, kan der herefter alene foretages  

 normalafskrivninger.
28.2.4. Særlige installationer i afskrivningsberettigede bygninger  

 anskaffet den 1. januar 1982 eller senere Særlige installationer i afskrivningsberettigede bygninger, som er  

 anskaffet den 1. januar 1982 eller senere, kan fra og med anskaffelsesåret  

 afskrives med indtil 8 pct. årligt.
De forhøjede begyndelsesafskrivninger er  

 ubundne.
De kan derfor frit foretages indtil det indkomstår, hvori summen af  

 de anvendte afskrivningsprocenter overskrider 80. Normalafskrivningerne for  

 disse installationer udgør indtil 4 pct. årligt.
Der foretages herefter en  

 lignende opgørelse som beskrevet ovenfor i pkt. 28.2.2. for bygninger, der er  

 anskaffet den 1. januar 1982 eller senere.
28.2.5. Installationer i ikke-afskrivningsberettigede bygninger På særlige installationer i andre bygninger end bygninger, hvorpå der kan  

 afskrives efter afskrivningslovens § 18, kan der afskrives med 4 pct. årligt,  

 jf. afskrivningslovens § 23, stk. 2 og stk. 3. Afskrivningerne på disse  

 installationer er bundne.
Hvis installationen er erhvervet forud for begyndelsen af det indkomstår,  

 der ligger til grund for den første skatteansættelse, beregnes afskrivningen  

 af den værdi, hvormed installationen skønnes at indgå i ejendomsværdien ved  

 den seneste vurdering forud for indkomståret.
Fonden eller foreningen kan dog  

 i stedet vælge at beregne afskrivningen på grundlag af den faktiske  

 anskaffelsessum tillagt eventuelle forbedringsudgifter, hvis summen af disse  

 beløb kan dokumenteres at være højere end det beløb, hvormed installationen  

 indgår i den nævnte ejendomsværdi.
 Den samlede afskrivning reduceres med et beløb, der svarer til forholdet  

 mellem den tid, der er forløbet siden anskaffelsen, og den samlede normale  

 afskrivningsperiode, her 25 år.
Ved denne opgørelse regnes kun med hele år.
Det indkomstår, hvori  

 anskaffelsen har fundet sted, regnes med.
Der bortses derimod fra det  

 indkomstår, der ligger til grund for den første skatteansættelse.
 Det kan illustreres ved følgende eksempel:
 Eksempel.
 Installationen er foretaget i en bygning, hvorpå der ikke kan afskrives  

 efter reglerne i afskrivningsloven.
 Installationen indgår i ejendomsværdien med 60.000 kr. og er erhvervet i  

 1983. Der kan fra og med indkomståret 1995 afskrives indtil 4 pct. årligt på  

 de 60.000 kr.
Den samlede afskrivning skal reduceres i det omfang, som svarer til  

 forholdet mellem den forløbne tid siden installationens anskaffelse og den  

 afskrivningsperiode, der svarer til en årlig afskrivning med 4 pct. eller 25  

 år.
Der skalherefter ske reduktion med Således at der i alt kan afskrives 60.000 kr. - 28.800 kr. = 31.200 kr.
29. Opgørelse af kapitalgevinster 29.1. Fast ejendom I § 20 er fastsat hvorledes avanceopgørelsen af fortjeneste ved afståelse  

 af fast ejendom skal foretages.
Avanceopgørelsen i § 20 vedrører ejendomme,  

 som fonden eller foreningen har erhvervet inden overgangen til  

 fondsbeskatning.
29.1.1. Anskaffelsessum, danske ejendomme erhvervet før den 19. maj  

 1993 Det følger af reglerne i § 20, stk. 1, at fonden eller foreningen som  

 anskaffelsessum ved opgørelse af fortjeneste efter  

 ejendomsavancebeskatningsloven kan vælge enten at anvende  

 ejendomsværdien ved den ejendomsvurdering, der er foretaget før det  

 indkomstår, som ligger til grund for den første skatteansættelse,  

eller at anvende den faktiske anskaffelsessum, såfremt denne er  

 højere.
 Hvis ejendommen er erhvervet før den 19. maj 1993, skal fonden  

 eller foreningen opgøre anskaffelsessummen efter reglerne i  

 ejendomsavancebeskatningslovens § 4, stk. 3, medmindre den seneste vurdering  

 forud for det indkomstår, der er grundlaget for den første skatteansættelse,  

 ligger senere end den 19. maj 1993.
 Efter ejendomsavancebeskatningslovens § 4, stk. 3, opgøres den  

 skattepligtige anskaffelsessum som en af følgende værdier:
 Der henvises i øvrigt til pkt. 4.4. i cirkulære nr. 166 af 12. september  

 1994 om ejendomsavancebeskatningsloven.
29.1.2. Anskaffelsessum, udenlandske ejedomme erhvervet før den 19.  

 maj 1993 For ejendomme, der er erhvervet før den 19. maj 1993, og som er beliggende  

 i udlandet, opgøres anskaffelsessummen, som en af følgende værdier,  

 jf. ejendomsavancebeskatningslovens § 4, stk. 3,:
Fastsættelse af handelsværdien for udenlandske ejendomme, sker efter  

 danske regler.
Der henvises til pkt. 4.4.2 i cirkulære nr. 166 af 12.  

 september 1994 om ejendomsavancebeskatningsloven.
29.1.3. Ejendomme erhvervet efter den 19. maj 1993 For så vidt angår ejendomme erhvervet efter den 19. maj 1993  

 reguleres anskaffelsessummen i overensstemmelse med de i  

 ejendomsavancebeskatningslovens §§ 4 og 5 fastsatte regler.
I § 4 er det  

 således bestemt, at fortjeneste ved afståelse af fast ejendom opgøres som  

 forskellen mellem på den ene side afståelsessummen omregnet til kontantværdi,  

 og på den anden side anskaffelsessummen omregnet til kontantværdi og  

 reguleret i overensstemmelse med § 5. Efter denne bestemmelse forhøjes  

 anskaffelsessummen med et fast årligt tillæg på 10.000 kr.
Endvidere forhøjes  

 anskaffelsessummen med afholdte udgifter til vedligeholdelse eller  

 forbedring, i det omfang disse har oversteget 10.000 kr.
 Ved opgørelse af tillæggene efter ejendomsavancebeskatningslovens § 5  

 betragtes de af § 20, stk. 1, omfattede ejendomme som erhvervet ved  

 begyndelsen af det indkomstår, som ligger til grund for den første  

 skatteansættelse.
29.1.4. Tidligere skattepligt efter selskabsskatteloven Fonde og foreninger, som allerede efter selskabsskattelovens regler har  

 været skattepligtige af fortjeneste ved afståelse af fast ejendom, er tillige  

 omfattet af § 20, stk. 2.
Det betyder, at der både skal opgøres en fortjeneste for perioden forud  

 for det indkomstår, der ligger til grund for den første skatteansættelse ( §  

 20, stk. 2), samt en fortjeneste for perioden fra det indkomstår, der ligger  

 til grund for den første skatteansættelse efter fondsbeskatningsloven til  

 ejendommens afståelse (§ 20, stk. 1). I dette tilfælde anvendes den efter §  

 20, stk. 1, opgjorte anskaffelsessum som afståelsessum.
Hvis ejendommen er  

 erhvervet efter den 19. maj 1993 reguleres efter  

 ejendomsavancebeskatningslovens § 4, stk. 3, jf. ovenfor pkt. 29.1.1.
29.2. Aktier Efter § 21 opgøres fondes og foreningers fortjeneste og tab ved afståelse  

 af aktier, der er erhvervet inden indtræden af skattepligt efter  

 fondsbeskatningsloven på grundlag af kursværdien på det tidspunkt, hvor  

 skattepligten efter fondsbeskatningsloven indtræder.
Er den faktiske  

 anskaffelsessum højere end kursværdien på tidspunktet for skattepligtens  

 indtræden, kan fonden eller foreningen vælge at lægge anskaffelsessummen til  

 grund ved opgørelsen af avancen.
Om en eventuel fortjeneste er skattepligtig,  

 eller om et eventuelt tab kan fradrages, afgøres efter reglerne i  

 aktieavancebeskatningsloven.
I denne forbindelse tages der udgangspunkt i det  

 faktiske anskaffelsestidspunkt.
Der henvises til cirkulære nr. 137 af 19.  

 juli 1994 om beskatning ved afståelse af aktier m.v.
29.3. Goodwill og andre immaterielle rettigheder Efter § 21 A skal fonde og foreninger som indgangsværdi for formuegoder  

 omfattet af ligningslovens § 16 E (goodwill og andre immaterielle  

 rettigheder), der er erhvervet inden indtræden af skattepligt efter  

 fondsbeskatningsloven, anvende den oprindelige kontantomregnede  

 anskaffelsessum reduceret med de afskrivninger, der kunne have været  

 foretaget efter ligningslovens § 16 F.
29.4. Genvundne afskrivninger og avancer efter ligningslovens § 14  

 J Efter § 21 B skal fonde og foreninger som indgangsværdi ved beskatning af  

 genvundne afskrivninger og avancer på ombygningsudgifter m.v. i lejede  

 lokaler i henhold til ligningslovens § 14 J, anvende de oprindelige udgifter  

 til anskaffelse, forbedring m.v. med fradrag af de afskrivninger, der i alt  

 kunne have været foretaget fra anskaffelsen og indtil skattepligtens  

 indtræden.
29.5. Kursgevinster Efter § 21 C kan fonde og foreninger som indgangsværdi for fordringer og  

 gæld, som er erhvervet henholdsvis påtaget inden tidspunktet for indtræden af  

 skattepligt efter fondsbeskatningsloven, vælge mellem at anvende  

 handelsværdien af fordringer og forpligtelser på tidspunktet for indtræden af  

 skattepligt efter fondsbeskatningsloven eller at anvende anskaffelsessummen  

 for beholdningen.
Valget skal træffes samlet for samtlige fordringer og  

 forpligtelser under et.
 30. Ikrafttrædelse og ophævelse af tidligere  

 cirkulære.
30.1. Ikrafttrædelse Fondsbeskatningsloven og de i konsekvens heraf gennemførte ændringer i  

 andre love fik virkning fra og med indkomståret 1987, jf. bl.a. § 23.
30.2. Ophævelse af tidligere cirkulære Dette cirkulære erstatter og ophæver cirkulære nr. 147 af 19. august 1992  

 om beskatning af fonde, visse foreninger og institutter m.v.
Skatteministeriet, den 19. marts 1996 Peter Loft / Lars H.
Nielsen Bilag 1991-701-9 Vejledning om fondsbegrebet Civilretsdirektoratet februar 1992 Indholdsfortegnelse:
I.
Indledning.
Fondsloven af 1984, Lovændringen den 1. januar 1992, Ændret placering af fondsafgrænsningsopgaven.
II.
Definition af fondsbegrebet.
Fondslovens forudsætninger, Institutionens navn, Retsvirkningen af fondsretlig status.
III.
De fondsretlige karakteristika.
IV.
Afgrænsning af fonde i forhold til foreninger.
V.
Afgrænsning af fonde i forhold til indsamlinger.
VI.
Om familiefideikommisser.
VII.
Om båndlagte midler og rentenydelseskapitaler.
VIII.
Afslutning.
I.
Indledning.
1. Ved lov nr. 300 af 6. juni 1984, lov om fonde og visse  

 foreninger, gennemførtes en samlet lovfæstelse af de væsentligste  

 retsprincipper vedrørende fonde.
I loven var det endvidere foreskrevet, at  

 fonde af bestyrelsen skulle anmeldes til registrering i Fondsregistret, og at  

 denne registrering var afgørende for en fonds evne til som sådan at erhverve  

 rettigheder eller indgå forpligtelser, jf. nærmere lovens §§ 4 og 5.
 2. Ved lov nr. 350 af 6. juni 1991 ændredes fondsloven med  

 virkning fra 1. januar 1992, blandt andet således at den beskrevne  

 registreringsordning er bortfaldet.
3. I forbindelse med registreringsordningen havde Fondsregistret  

 blandt andet til opgave at bedømme, om en institution kunne betegnes som en  

 fond i lovens forstand.
Opgaven med den begrebsmæssige afgrænsning af fonde  

 er som følge af lovændringen fra 1. januar 1992 overgået til de stedlige  

 kommunale ligningsmyndigheder, dog for såvidt angår erhvervsdrivende fonde  

 til Erhvervs- og Selskabsstyrelsen.
4. I det følgende redegøres for nogle fondsretlige karakteristika,  

 som i forbindelse med Fondsregistrets hidtidige fondsafgrænsningsopgave har  

 haft betydning for, om en institution kunne betegnes som en fond i lovens  

 forstand.
Redegørelsen har karakter af en bred orientering om nogle  

 grundlæggende retsprincipper, som har været af betydning for Fondsregistrets  

 virksomhed i forbindelse med fondsafgrænsningsopgaven.
En langt mere  

 detaljeret og udtømmende beskrivelse af fondsområdet finde i Betænkning nr.  

 970/1982 og den kommenterede fondslov, »Fonde og foreninger,» 3.  

 udgave, Gads forlag, 1992, hvortil henvises.
II.
Definition af fondsbegrebet.
1. Der findes ikke i fondsloven eller andre love nogen definition  

 af begrebet fond.
Det er imidlertid en forudsætning bag fondsloven, at kun  

 visse af de institutioner, der kalder sig selvejende, eller som anvender  

 betegnelsen fond, legat eller stiftelse, er fonde i lovens forstand.
Det  

 afgørende er ikke, hvad institutionen kalder sig selv, men om institutionen  

 efter sit retsgrundlag, det vil sige stiftelsesmåde og vedtægt, kan  

 karakteriseres som en selvejende institution (fond).
 Fælles for de pågældende institutioner er, at ingen fysisk eller juridisk  

 person uden for institutionen har ejendomsretten til institutionens formue;  

 institutionen kan dermed betegnes som selvejende.
 Den selvejende institution (fonden) er et selvstændigt retssubjekt og kan  

 som sådan erhverve rettigheder og indgå forpligtelser, som tilkommer og  

 påhviler institutionen.
2. Ved afgrænsningen af fondsbegrebet har Fondsregistret taget  

 udgangspunkt i karakteristika, som kendetegner fonde i lovens forstand.
Disse  

 karakteristika, som gennemgås nærmere nedenfor, har i Fondsregistrets  

 administrative praksis som regel skullet foreligge opfyldt allesammen, for at  

 en institution kunne betegnes som en fond med den ovenfor nævnte  

 retsvirkning.
III.
De fondsretlige karakteristika.
 1. På grundlag af forarbejderne til fondsloven af 1984, herunder  

 blandt andet Betænkning om fonde, nr. 970, side 43 og følgende, har  

 Fondsregistret ved fondsafgrænsningen for ikke-erhvervsdrivende fonde lagt  

 vægt på følgende retlige karakteristika som afgørende for, om en institution  

 kan betegnes som en fond:
Det har været et gyldighedskrav, at institutionen dokumenterer at være  

 ejer af et formuegode, som er uigenkaldeligt udskilt fra stifteren.
En  

 »intetejende institution« er således ikke blevet betragtet som en  

 fond.
Der har imidlertid ikke været stillet særlig strenge krav til måden,  

 hvorpå institutionens formue tilvejebringes, og såvel fordringer som andre  

 rettigheder, der kan opgøres økonomisk med den fornødne sikkerhed, har  

 Fondsregistret betragtet som formue, der kunne opfylde kapitalkravet.
Det  

 samme gælder fast ejendom, løsøre og eventuelt samlinger af løsøre, hvor  

 enten en offentlig vurdering, en kvalificeret handelsmæssig vurdering eller  

 efter omstændighederne dokumentation for godets forsikrede værdi har indgået  

 i den samlede bedømmelse af, om en egentlig kapitaldannelse af varig karakter  

 måtte anses for tilsigtet.
Eksempel: En institution, som varetog regional erhvervsudvikling, (j.nr.  

 1989-711-380), kunne efter Fondsregistrets opfattelse ikke betragtes som en  

 fond.
Det fremgik af vedtægten og regnskabet, at institutionens  

 driftsudgifter primært blev dækket via tilskud fra nogle kommuner.
Endvidere  

 fremgik det, at overskud, der ikke var medgået til driften af  

 institutionen, blev tilbagebetalt til tilskudsgiverne.
Det blev ikke  

 tilført institutions kapital.
Fondsregistret fandt, at institutionen ikke  

 opfyldte det grundlæggende fondsretlige krav om at have en formue, der er  

 uigenkaldeligt udskilt fra stifterens formue.
Fondsregistret lagde vægt på at  

 der ikke var tilsigtet en egentlig kapitaldannelse, og at der skete  

 tilbageførsel af eventuelle midler til stiftere og bidragydere.
 Det har undertiden givet anledning til tvivl, om det kunne kræves, at en  

 fond ved stiftelsen er ejer af en formue, eller om en berettiget forventning  

 eller et bindende tilsagn herom kunne være tilstrækkeligt.
Fondsregistret fandt det tilstrækkeligt, at stifteren påtog sig en retligt  

 bindende forpligtelse, således at han ville handle retsstridigt over for  

 fonden, hvis forpligtelsen ikke opfyldtes, og således at der var skabt en ret  

 for fonden eller de, der repræsenterer den, til at kræve forpligtelsen  

 opfyldt.
I bedømmelsen af, om der måtte antages at være sket en uigenkaldelig  

 udskillelse af aktiver af økonomisk værdi, indgår de almindelige  

 formueretlige betingelser for at påtage sig bindende forpligtelser.
 Formuen skal desuden være effektivt udskilt fra stifterens og  

 bidragyderens øvrige formue, således at fondens aktiver ved oprettelsen skal  

 være uigenkaldeligt overdraget til fonden, og således at fondens midler ikke  

 efterfølgende må kunne tilbageføres til stifteren, dennes ægtefælle eller  

 faste samlever eller stifterens hjemmeboende børn under 18 år.
 Dette forbud mod tilbageførsel omfatter såvel tilbagebetaling af  

 kapitalen, herunder tilbagebetaling ved fondens opløsning, som  

 legatportioner, lån af enhver art, herunder lån mod sikkerhed, samt kaution  

 og garantistillelse for stifterens og dennes nærtståendes forpligtelser.
Det bemærkes dog, at den nævnte grundsætning, som har hjemmel blandt andet  

 i fondslovens § 31, i et vist (snævert) omfang vil kunne fraviges ved en  

 udtrykkelig vedtægtsbestemmelse.
For eksempel vil det næppe være udelukket at  

 godkende en fond, der ifølge vedtægten - som et blandt flere andre formål -  

 skal indrømme stifteren en begrænset rentenydelsesret, når blot dette ikke  

 forudsætter en beslutning fra bestyrelsen.
Men udgangspunktet er, at  

 vedtægtsbestemte ydelser til stifteren eller hans nærmeste pårørende kan  

 bringe fondens retlige status i tvivl.
Eksempel: En institution, der betegnede sig »fond«, kunne efter  

 Fondsregistrets opfattelse ikke betragtes som en fond i fondslovens forstand.  

 Det fremgik udtrykkeligt af vedtægten, at »fonden«, der havde til  

 formål at fremskaffe »risikovillig og billig finansiering af diverse  

 formål, primært produktionsejendomme og boliger«, modtog indskud fra  

 privatpersoner, herunder via en spareforening.
De modtagne indskud tilhørte  

 institutionen, men indskuddet gav indskyderen adgang til at låne et  

 tilsvarende beløb af »fonden«.
Man betalte ikke rente af dette lån  

 men alene et administrationsgebyr.
Indskyderen havde mulighed for at  

 overdrage retten til at modtage lån til andre.
I takt med at lånene blev  

 tilbagebetalt, åbnedes der mulighed for, at indskyderen kunne optage nye lån  

 eller overdrage låneretten til andre.
Fondsregistret fandt, at der  

ikke var tale om en uigenkaldeligt udskilt formue.
Kravet om uigenkaldelig udskillelse anså Fondsregistret endvidere ikke for  

 opfyldt i tilfælde, hvor stifteren forbeholdt sig den fuldstændige  

 rentenydelse i sin levetid.
Der må således foretages en vurdering af, om  

 fondens hovedfunktion reelt er at sikre stifteren en indtægt af kapital, som  

 hans kreditorer ikke kan angribe.
Hvis det må antages, at dette har spillet  

 en ikke uvæsentlig rolle, har det været Fondsregistrets opfattelse, at der  

 ikke forelå en gyldig fond, jf. nedenfor pkt.
VIII.
 Der henvises til betænkning om fonde (nr. 970/1982) s. 50.
 Det er en gyldighedsbetingelse, at der i stiftelsesgrundlaget er optaget  

 et eller flere nærmere angivne formål, som fonden skal tilgodese.
 Det følger af almindelige retsgrundsætninger, at fondens formål ikke må  

 stride mod lov og ærbarhed.
Endvidere må fondens formål ikke stride mod de præceptive regler i  

 fondsloven som for eksempel § 7, ligesom det antages, at fonde, hvis formål  

 åbenbart er uden fornuftig mening, eller er umuligt at opfylde, ikke gyldigt  

 kan stiftes.
I praksis må man nok sætte en grænse for, hvor bredt formålet  

 kan beskrives.
Det kan accepteres, at fonden skal begunstige  

 »almenvelgørende formål«, men videre kan man næppe gå.
En stifter  

 kunne således efter Fondsregistrets opfattelse ikke gyldigt bestemme, at  

 »fonden skal begunstige de formål, bestyrelsen ønsker« eller  

 lignende.
 Der henvises til betænkning om fonde (nr. 970/1982) s. 62.
 Kravet har i almindelighed været opfyldt, hvis et medlem af bestyrelsen  

 har indtaget en uvildig og uafhængig stilling i forhold til stifteren.
Kravet om selvstændighed er derimod ikke opfyldt i tilfælde, hvor  

 stifteren skal give sit samtykke til alle beslutninger eller har en generel  

 vetoret over for bestyrelsens beslutninger.
Dog kan stifteren nok gyldigt  

 bestemme, at hans samtykke kræves ved visse beslutninger, for eksempel  

 vedtægtsændringer eller salg af midler, der er givet til fonden.
 Eksempel: En lystbådehavns »Fond« (j.nr. 1987-711-1049) kunne  

 efter Fondsregistrets opfattelse ikke betragtes som en fond.
 Fondsregistret lagde ved afgørelsen særligt vægt på, at 2 af de 3  

 medlemmer af bestyrelsen, der var valgt af institutionens stifter, et byråd,  

 ifølge vedtægten kunne, hvis de var enige herom, med opsættende virkning  

 forlange en beslutning udsat for behandling og afgørelse i byrådet.  

 Institutionens bestyrelse skulle i så fald respektere byrådets afgørelse.  

 Denne bestemmelse indebar en generel vetoret for byrådet over for  

 bestyrelsens beslutninger, hvorfor institutionen, sålænge denne bestemmelse  

 fandtes i vedtægten, ikke kunne siges at have en selvstændig bestyrelse, der  

 var uafhængig af stifteren.
 I visse institutioner anføres det i vedtægten, at fondens højeste  

 myndighed er generalforsamlingen (eventuelt repræsentantskabet eller  

 lignende). Efter Fondsregistrets praksis på dette område fratager denne  

 konstruktion i sig selv ikke institutionen sin karakter af at være en fond.
Det følger imidlertid af fondslovens § 11, at en fond ledes af en  

 bestyrelse.
Dette indebærer, at alle væsentlige beslutninger retligt skal  

 være bestyrelsens.
Der er dog intet til hinder for, at generalforsamlingen  

 ifølge vedtægten skal meddele samtykke til visse nærmere bestemte  

 beslutninger, for eksempel vedtægtsændringer og opløsning af fonden, men  

 ledelsen af fonden og ansvaret herfor skal påhvile bestyrelsen.
 Det har været Fondsregistrets udgangspunkt, at en fond som regel må være  

 bestemt til at virke uden tidsbegrænsning, jf. også fondsbetænkningen, side  

 45 - 46.
 Gennem en del år forud for fondsloven havde man imidlertid accepteret, at  

 fonde kunne have en vis forud fastlagt virkeperiode, dog ikke under l0 år.
 Fondsregistret har i sin administrative praksis fulgt samme retningslinjer  

 og kun i meget sjældne undtagelsestilfælde, hvor det i øvrigt var særlig  

 klart, at der tilsigtedes etableret en egentlig fond, har man accepteret en  

 lidt kortere virkeperiode.
IV.
Afgrænsning af fonde i forhold til foreninger.
1. Det karakteristiske ved en forening er, at den har en  

 medlemskreds, der er gået sammen om et fælles formål.
Medlemmerne har som  

 udgangspunkt ejerbeføjelser i forhold til medlemsformuen.
Undertiden har det givet anledning til en betydelig tvivl, om en  

 institution måtte betegnes som en fond eller en forening.
Navnlig i tilfælde  

 hvor det i vedtægterne er bestemt, at medlemmerne ikke er ejere af  

 foreningsformuen, kan en afgrænsning volde vanskeligheder.
 Generelt har det været Fondsregistrets opfattelse, at en endelig  

 administrativ afgørelse af spørgsmålet må afhænge af en samlet vurdering af  

 institutionens stiftelsesområde og vedtægternes bestemmelser om ledelsesform,  

 opløsning o.s.v.
 2. I særlige tvivlstilfælde har Fondsregistret ved afgrænsningen i  

 forhold til foreninger blandt andet lagt vægt på følgende:
Navnlig kommer det i betragtning, i hvilket omfang der er en egentlig  

 medlemsaktivitet, og om denne medlemsaktivitet er et hovedelement eller i  

 øvrigt udfra en økonomisk betragtning et relativt væsentligt element i  

 institutionens virksomhed.
Dette er som regel ikke tilfældet, hvis  

 medlemskredsen kun betaler et meget beskedent kontingent, og der kun er ringe  

 eller måske ingen mødeaktivitet for medlemmer.
Endelig lægges der nogen vægt  

 på forholdet mellem medlemskredsen og den persongruppe, institutionen efter  

 sit formål skal tilgodese.
Et væsentligt personsammenfald taler imod at  

 betragte institutionen som en fond.
 Eksempel: En »garantifond« med tilknytning til  

 entreprenørbranchen kunne efter Fondsregistrets opfattelse ikke betragtes som  

 en fond (j.nr. l989-710-434).
Fondsregistret lagde ved afgørelsen vægt på, at institutionen havde  

 medlemmer, at den blev ledet af en generalforsamling, og at institutionens  

 midler blev tilvejebragt ved en fast afgift pr. aftaget kilo af et produkt,  

 som blev betalt af medlemmerne.
Man lagde endvidere vægt på, at institutionen  

 ifølge sit formål fungerede som en forsikringsordning, der blandt andet  

 skulle sætte autoriserede entreprenører i stand til at yde garantier på  

 facadebehandlinger med produktet.
 Det har generelt været Fondsregistrets opfattelse, at vedtægtsbestemmelser  

 om en »medlemskreds«, et »kontingent« eller lignende i  

 væsentlig grad har talt for at betragte en institution som en forening og  

 dermed udenfor fondsbegrebet.
V.
Afgrænsning af fonde i forhold til indsamlinger.
 2. Indsamlinger:
 En indsamling kan foreligge, når en kreds af personer, ofte betegnet som  

 en bestyrelse eller en komite, går sammen om at indsamle en formue, der skal  

 gå til et bestemt formål, og således at de indsamlede midler - med ganske få  

 undtagelser - ikke går tilbage til bidragyderne.
En indsamling er således typisk en tidsbegrænset virksomhed.
Selve de  

 indsamlede midler - og ikke kun afkastet af disse - tilsigtes anvendt efter  

 formålet.
Dermed er der tydeligvis ikke tale om en fond.
 Eksempel: En kirkelig hjælpeorganisations institution i Danmark kunne  

 efter Fondsregistrets opfattelse ikke betragtes som en fond, men havde  

 karakter af en indsamlingsorganisation henhørende under den pågældende kirke  

 (j.nr. 1989-711-326). Fondsregistret lagde ved afgørelsen vægt på, at det  

 fremgik, at organisationens midler var tilvejebragt ved spontane bidrag, ved  

 indsamlinger og ved bidrag fra andre private og offentlige organisationer, og  

 at det af regnskabet fremgik, at den væsentligste del af de modtagne bidrag  

 var anvendt til forskellige hjælpearbejder.
Eksempel: Et særligt Jubilæumslegat var efter Fondsregistrets opfattelse  

 ikke en fond men derimod en opsparing i en loge, (j.nr 13210).  

 Fondsregistret lagde ved afgørelsen vægt på, at legatets nettoindtægt skulle  

 tillægges kapitalen, og at der ikke skulle ske nogen som helst uddeling af  

 legatet forinden logens 75 års stiftelsesdag, hvor der skulle uddeles  

 maksimum 75.000 kr.
Legatet skulle derefter fortsætte på fundatsens vilkår og  

 betingelser indtil logens 100 års stiftelsesdag, hvor hele legatets til den  

 tid værende kapital skulle uddeles til samme formål.
VI.
Om familiefideikommisser.
 Et familiefideikommis er en formue, om hvilken det er bestemt, at den skal  

 nedarves i en bestemt familie, således at den efter visse arvegangsregler  

 tilfalder flere ved opretterens død ufødte generationer efter hinanden, se  

 nærmere fondsbetænkningen side 51 og følgende.
 Trods ligheder med familiefonde og legater indeholder fideikommisserne så  

 mange helt specielle karakteristika, at det må anses for rigtigst  

 begrebsmæssigt at holde fideikommisser adskilt fra fonde.
 Adgangen til at oprette familiefonde begrænses i øvrigt af  

 fondslovens § 7, der skal ses i sammenhæng med forbudet mod stiftelse af  

 familiefideikommisser, jf. grundlovens § 84.
VII.
Om båndlagte midler og rentenydelseskapitaler.
Båndlagte kapitaler kan etableres ved testamente eller gave.
Når arv eller  

 gave er båndlagt, kan arvingen eller gavemodtageren ikke råde over kapitalen  

 i levende live men alene hæve renten.
Kreditorerne kan ikke søge  

 fyldestgørelse i kapitalen, så længe den begunstigede lever.
Båndlagte kapitaler adskiller sig blandt andet fra fonde derved, at der  

 ved båndlagte kapitaler ikke som ved fonde er en selvstændig ledelse, der  

 bestyrer kapitalen.
Endvidere kan en fond inden for vedtægtens rammer råde  

 over kapitalen, som også kan tjene som grundlag for fondens kreditorer, og  

 fonden har selv ejendomsretten til kapitalen.
 En båndlagt kapital falder i arv efter den person, der er begunstiget.  

 Derimod kan der ikke ske arvefald efter en fond, der ingen arvinger har.
 Ved rentenydelseskapitaler tilkommer alene renten den begunstigede.  

 Kapitalen tilhører aldrig den pågældende.
Eksempel: En institution, der bar et familienavn og betegnelsens  

 »fond«, var efter Fondsregistrets opfattelse ikke en fond i lovens  

 forstand, men havde karakter af en rentenydelseskapital (j.nr. 1988- 711-89).  

 Fondsregistret lagde ved afgørelsen vægt på, at der ikke var tænkt etableret  

 en institution af mere varig karakter, men at institutionen skulle ophøre med  

 at eksistere, når rentenyderen afgik ved døden.
Kapitalen faldt ved  

 rentenyderens død i arv til en afholdsforening.
VIII.
Afslutning.
 Fondsregistrets almindelige fastlæggelse af fondsbegrebet i det enkelte  

 tilfælde er, som nævnt ovenfor, ophørt ved lovændringen den 1. januar 1992.
 Den hermed beskrevne fastlæggelse af fondsafgrænsningen i relation til  

 visse typiske tilfældegrupper er ikke udtømmende.
 Det har været Fondsregistrets generelle erfaring, at den begrebsmæssige  

 afgrænsning af fonde undertiden kan være forbundet med betydelig tvivl, og at  

 det altid har været nødvendigt at foretage en konkret og samlet bedømmelse af  

 hver enkelt sag i lyset af de synspunkter, der er nævnt ovenfor.
