Nr LSF 60 Forslag til Lov om varmeforsyning Fremsat af energiministeren (Bilgrav-Nielsen) den 7. november 1989 Vedtaget ved tredjebehandling den 18. maj 1990 Lov nr. 382 af 13/06/1990 Kapitel 1 Formål og definition § 1. Lovens formål er at fremme den mest samfundsøkonomiske og  

 miljøvenlige anvendelse af energi til bygningers opvarmning og forsyning med  

 varmt vand samt at formindske energiforsyningens afhængighed af olie.
 Stk. 2. Tilrettelæggelsen af varmeforsyningen skal i  

 overensstemmelse med de i stk. 1 nævnte formål ske med henblik på at fremme  

 samproduktionen af varme og elektricitet mest muligt.
 § 2. Ved kollektive varmeforsyningsanlæg forstås virksomhed, der  

 driver følgende anlæg med det formål at levere energi til bygningers  

 opvarmning og forsyning med varmt vand:
 1) Anlæg til fremføring af naturgas samt anlæg til produktion og  

 fremføring af andre brændbare gasarter.
 2) Anlæg til fremføring af opvarmet vand eller damp fra kraftvarmeværker,  

 affaldsforbrændingsanlæg, industrivirksomheder, geotermiske anlæg m.v.
 3) Fjernvarmeforsyningsanlæg, affaldsforbrændingsanlæg m.v., herunder  

 kraftvarmeanlæg med en eleffekt op til 25 MW.
 4) Blokvarmecentraler med en varmekapacitet på mere end 0,25 MW, herunder  

 kraftvarmecentraler med en eleffekt op til 25 MW.
 Stk. 2. Kollektive varmeforsyningsanlæg som nævnt i stk. 1  

 omfatter ikke virksomhed, der er reguleret i lov om naturgasforsyning, lov om  

 anvendelse af Danmarks undergrund eller lov om elforsyning bortset fra  

 kraftvarmeanlæg med en eleffekt op til 25 MW.
 Stk. 3. Energiministeren kan fastsætte regler om, at visse former  

 for kollektive varmeforsyningsanlæg helt eller delvis ikke skal være omfattet  

 af loven.
Kapitel 2 Varmeforsyningsplanlægning § 3. Det påhviler kommunalbestyrelsen i samarbejde med  

 forsyningsselskaber og andre berørte parter at udføre en planlægning for  

 varmeforsyningen i kommunen.
 Stk. 2. Energiministeren kan bestemme, at nærmere angivne  

 forudsætninger skal lægges til grund for den kommunale  

 varmeforsyningsplanlægning, herunder for afgørelser efter dette kapitel.
 Stk. 3. Energiministeren skal over for Folketingets  

 Energipolitiske Udvalg redegøre for mere betydende foranstaltninger, som  

 påtænkes gennemført i medfør af loven.
 § 4. Kommunalbestyrelsen godkender projekter for etablering af nye  

 kollektive varmeforsyningsanlæg eller udførelsen af større ændringer i  

 eksisterende anlæg.
 Stk. 2. Energiministeren kan bestemme, at godkendelse i henhold  

 til stk. 1 i særlige tilfælde meddeles af energiministeren eller forudsætter  

 energiministerens samtykke.
 Stk. 3. Producenter og leverandører af ledningsbunden energi samt  

 varmeforbrugere skal efter anmodning meddele energiministeren og  

 kommunalbestyrelsen de oplysninger, der findes nødvendige for  

 varmeforsyningsplanlægningen.
 § 5. Energiministeren kan efter forhandling med de kommunale  

 organisationer fastsætte regler om planlægningen efter § 3, stk. 1, og  

 behandlingen af sager efter § 4.
§ 6. Det påhviler kommunalbestyrelsen at drage omsorg for, at der  

 udarbejdes projekter for kollektive varmeforsyningsanlæg, der belyser  

 mulighederne for, 1) at et anlæg forsyner et nærmere angivet område med energi til  

 opvarmningsformål i et nærmere angivet omfang, 2) at anlægget indrettes på en måde, som sikrer den mest økonomiske  

 anvendelse af energi, 3) at anlægget samkøres med andre anlæg, og 4) at anlæg over 1 MW overgår til kraftvarmeproduktion.
 Stk. 2. Hvis kommunalbestyrelsen forestår udarbejdelsen af et  

 projekt, skal kollektive varmeforsyningsanlæg meddele kommunalbestyrelsen de  

 nødvendige oplysninger.
 Stk. 3. Kommunalbestyrelsen kan påbyde et eksisterende kollektivt  

 varmeforsyningsanlæg at gennemføre et godkendt projekt inden en vis frist.
Stk. 4. Hvis et privat kollektivt varmeforsyningsanlæg ikke mener  

 at kunne opfylde et påbud efter stk. 3, jf. stk. 1, nr. 1-3, kan det kræve,  

 at kommunen overtager anlægget.
Hvis et kollektivt varmeforsyningsanlæg ikke  

 mener at kunne opfylde et påbud efter stk. 3, jf. stk. 1, nr. 4, om  

 etablering af produktionsanlæg til kraftvarmeforsyning, vil det være  

 forpligtet til at lade andre overtage etablering og drift af anlægget og i  

 fornødent omfang stille eksisterende faciliteter, produktionsanlæg m.v. til  

 rådighed.
Vilkårene herfor fastsættes i mangel af mindelig overenskomst af de  

 taksationsmyndigheder, der er nævnt i §§ 57-62 i lov om offentlige veje.
§ 7. Hvis det forudsættes i et godkendt projekt efter § 4, kan  

 kommunalbestyrelsen pålægge et kollektivt varmeforsyningsanlæg 1) at indrette dets produktionsanlæg således, at angivne former for energi  

 kan anvendes i produktionen, og 2) at anvende bestemte former for energi i produktionen i et nærmere  

 fastsat omfang.
 Stk. 2. Energiministeren kan fastsætte nærmere regler om  

 anvendelse af bestemmelsen efter stk. 1.
 § 8. Kommunalbestyrelsen kan pålægge et kollektivt  

 varmeforsyningsanlæg at udarbejde de i §§ 6 og 7 nævnte projekter.
 § 9. For eksisterende produktionsanlæg gælder, at de på et af  

 energiministeren fastsat tidspunkt, jf. dog stk. 2, skal overgå til  

 kraftvarmeforsyning, anvendelse af naturgas eller lignende miljøvenligt  

 brændsel i overensstemmelse med de forudsætninger, der meddeles af  

 energiministeren efter § 3, stk. 2.
 Stk. 2. Projekter til gennemførelse af bestemmelsen i stk. 1 skal  

 være godkendt senest den 1. januar 1996.
§ 10. Det påhviler kommunalbestyrelsen at følge udviklingen i  

 tilslutningen til den kollektive varmeforsyning i kommunen.
Med henblik herpå  

 skal virksomheder, der leverer fjernvarme og naturgas, hvert andet år og  

 første gang senest den 1. januar 1991 forelægge kommunalbestyrelsen en  

 redegørelse for tilslutningen til anlægget.
Såfremt de nævnte virksomheder  

 driver kollektiv varmeforsyning i flere kommuner, skal redegørelsen omfatte  

 udviklingen i tilslutningen dels i hver enkelt kommune, dels i det samlede  

 forsyningsområde.
 Stk. 2. Redegørelsen skal nærmere belyse den stedfundne og  

 forventede udvikling i tilslutningen til anlægget og de initiativer, som er  

 planlagt med henblik på at øge tilslutningen.
 Stk. 3. Som grundlag for behandlingen i kommunalbestyrelsen skal  

 redegørelsen ledsages af projekter, der belyser de tekniske og økonomiske  

 forudsætninger for anvendelsen af de i §§ 11-13 nævnte styringsmidler.
§ 11. Hvis det forudsættes i et godkendt projekt for et kollektivt  

 varmeforsyningsanlæg, kan kommunalbestyrelsen senest ved udstedelse af  

 byggetilladelse bestemme, at ny bebyggelse ved ibrugtagningen skal tilsluttes  

 anlægget.
Kommunalbestyrelsen godkender vilkårene for tilslutningen.
 Stk. 2. Energiministeren kan efter forhandling med de kommunale  

 organisationer fastsætte regler om adgangen til at træffe bestemmelse efter  

 stk. 1.
 Stk. 3. Kan ny bebyggelse, der er pålagt tilslutningspligt efter  

 stk. 1, ikke opnå tilslutning til det kollektive varmeforsyningsanlæg inden  

 for den i projektet fastsatte tidsfrist på grund af forsinkelse med  

 etablering af varmeforsyningen, er kommunen og anlægget, hver med halvdelen,  

 pligtig til uden ekstraudgift for brugerne at sikre bebyggelsen en  

 midlertidig varmeforsyning.
§ 12. Hvis det forudsættes i et godkendt projekt for et kollektivt  

 varmeforsyningsanlæg, kan kommunalbestyrelsen bestemme, at eksisterende  

 bebyggelse inden for en bestemt tidsfrist skal tilsluttes anlægget, bl.a.  

 under hensyntagen til den naturlige udskiftningstakt for eksisterende  

 opvarmningsanlæg.
Kommunalbestyrelsen godkender vilkårene for tilslutningen.
 Stk. 2. Energiministeren fastsætter efter forhandling med de  

 kommunale organisationer regler om adgangen til at træffe bestemmelse efter  

 stk. 1.
Stk. 3. Energiministeren kan fastsætte regler om, at ejere af  

 ejendomme, der skal tilsluttes et kollektivt varmeforsyningsanlæg ifølge en  

 beslutning efter stk. 1, kan få udbetalt en godtgørelse af kommunen og  

 anlægget, der hver udreder halvdelen.
Beslutning om udbetaling af  

 godtgørelsen og dennes størrelse træffes af kommunalbestyrelsen.
Godtgørelsen  

 fastsættes i mangel af mindelig overenskomst af de taksationsmyndigheder, der  

 er nævnt i §§ 57-62 i lov om offentlige veje.
 § 13. Kommunalbestyrelsen kan pålægge ejendomme, der ifølge  

 bestemmelserne i § 11 og § 12 kan kræves tilsluttet et kollektivt  

 varmeforsyningsanlæg, bidrag til anlægget, når en forsyning herfra er mulig.
 Stk. 2. Energiministeren fastsætter efter forhandling med de  

 kommunale organisationer regler om adgangen til at pålægge bidrag efter stk.  

 1.
 § 14. Hvis det skønnes nødvendigt til gennemførelse af  

 varmeforsyningsplanlægningen, kan kommunalbestyrelsen bestemme, at nærmere  

 angivne opvarmningssystemer ikke må etableres i ny bebyggelse inden for et  

 afgrænset geografisk område.
 Stk. 2. Energiministeren kan pålægge kommunalbestyrelsen at træffe  

 bestemmelse efter stk. 1.
 Stk. 3. Energiministeren kan efter forhandling med de kommunale  

 organisationer fastsætte regler om adgangen til at dispensere fra en  

 beslutning efter stk. 1.
 § 15. Energiministeren kan fastsætte regler om, hvorledes  

 kommunalbestyrelsens beslutninger efter §§ 11-14 skal meddeles eller  

 offentliggøres, samt om at beslutningerne skal tinglyses på de pågældende  

 ejendomme.
Kapitel 3 Ekspropriation § 16. Såfremt det er af væsentlig betydning for etableringen af  

 de for et godkendt kollektivt varmeforsyningsanlæg nødvendige rørledninger og  

 varmeforsyningsanlæg og de til en naturgasforsyning nødvendige fordelings- og  

 distributionsanlæg, der skal levere naturgas til andre formål end  

 rumopvarmning, kan der ved ekspropriation:
1) erhverves ejendomsret til arealer, bygninger og indretninger, der er  

 fast knyttet til arealer eller bygninger, samt tilbehør hertil, 2) endeligt eller midlertidigt pålægges indskrænkninger i ejernes rådighed  

 eller erhverves ret til at udøve en særlig råden over fast ejendom og 3) endeligt eller midlertidigt ske erhvervelse eller ophævelse af eller  

 foretages begrænsninger i brugsrettigheder, servitutrettigheder samt andre  

 rettigheder over fast ejendom.
Stk. 2. Ved ekspropriation efter stk. 1, nr. 1, bortfalder alle  

 rettigheder over det eksproprierede, medmindre andet bestemmes i det enkelte  

 tilfælde.
Ved ekspropriation efter stk. 1, nr. 2, skal rettigheder over fast  

 ejendom, der stiftes ved ekspropriation, respekteres af indehavere af alle  

 rettigheder over ejendommen, medmindre andet bestemmes i det enkelte  

 tilfælde.
 § 17. Beslutning om ekspropriation efter § 16 træffes af  

 kommunalbestyrelsen.
 Stk. 2. Ved ekspropriationens gennemførelse finder bestemmelserne  

 i lov om offentlige veje § 45 og §§ 47-49 tilsvarende anvendelse.
 Stk. 3. Skal der til fordel for samme anlæg samtidig ske  

 ekspropriation i flere kommuner, kan energiministeren bestemme, at  

 ekspropriationen skal ske efter reglerne i lov om fremgangsmåden ved  

 ekspropriation af fast ejendom.
 § 18. De taksationsmyndigheder, der er nævnt i §§ 57-62 i lov om  

 offentlige veje, afgør spørgsmål om erstatning efter § 17, stk. 1.
 Stk. 2. Om sagens behandling for taksationsmyndighederne og om  

 erstatningens fastsættelse og udbetaling finder lov om offentlige veje § 51,  

 stk. 2-7, §§ 52-56, §§ 63-64, § 66, stk. 1, og § 67 tilsvarende anvendelse.
 § 19. Boligministeren henholdsvis justitsministeren kan fastsætte  

 regler om fremgangsmåden ved matrikulære henholdsvis tinglysningsmæssige  

 berigtigelser, der foranlediges af ekspropriationer efter denne lov.
Kapitel 4 Priser § 20. Kollektive varmeforsyningsanlæg, kraftvarmeværker med en  

 eleffekt over 25 MW, industrivirksomheder, geotermiske anlæg m.v. samt  

 virksomheder, der har fået bevilling eller tilladelse i henhold til lov om  

 naturgasforsyning til indførsel, forhandling, transport og oplagring af  

 naturgas, kan i priserne for levering af opvarmet vand, damp eller gas til  

 det indenlandske marked indregne nødvendige udgifter til brændsel, lønninger  

 og andre driftsomkostninger, administration og salg samt forrentning af  

 fremmedkapital og underskud fra tidligere perioder opstået i forbindelse med  

 etablering og væsentlig udbygning af forsyningssystemerne.
Herudover kan der  

 indregnes driftsmæssige afskrivninger og, med det i § 21 nævnte Gas- og  

 Varmeprisudvalgs tiltræden, henlæggelser til nyinvesteringer og forrentning  

 af indskudskapital efter regler fastsat af energiministeren.
 Stk. 2. Der kan fastsættes forskellige priser til enkelte  

 forbrugere, grupper af forbrugere og geografiske områder.
Stk. 3. Prisen for naturgas opgjort efter brændværdi kan ikke  

 overstige forbrugerprisen inklusive statsafgifter på en tilsvarende mængde  

 fyringsgasolie.
Energiministeren fastsætter den nærmere beregningsmetode  

 herfor efter forelæggelse for Folketingets Energipolitiske Udvalg.
 Stk. 4. Aftaler om salg af naturgas mellem virksomheder, der har  

 fået bevilling eller tilladelse i henhold til lov om naturgasforsyning til  

 indførsel, forhandling, transport og oplagring af naturgas, og virksomheder,  

 der driver anlæg til fremføring af naturgas, skal indeholde bindende  

 videresalgspriser og forbrugerpriser, herunder andre betingelser.
 § 21. Priser og andre betingelser for de af § 20 omfattede  

 leverancer skal med angivelse af grundlaget for prisfastsættelsen anmeldes  

 til et af energiministeren nedsat udvalg (Gas- og Varmeprisudvalget) efter  

 regler fastsat af udvalget.
 Stk. 2. Energiministeren kan bestemme, at visse sager ikke skal  

 anmeldes.
 Stk. 3. De anmeldte priser og betingelser for levering af opvarmet  

 vand, damp eller gas til bygningers opvarmning og forsyning med varmt vand er  

 offentligt tilgængelige, medmindre Gas- og Varmeprisudvalget tiltræder, at de  

 ikke offentliggøres.
 Stk. 4. Priser og andre betingelser, der ikke er anmeldt som  

 foreskrevet efter stk. 1, erugyldige.
 Stk. 5. Finder udvalget, at priser eller andre betingelser er  

 urimelige eller i strid med bestemmelserne i § 20, giver udvalget, såfremt  

 forholdet ikke gennem forhandling kan bringes til ophør, pålæg om ændring af  

 priser eller betingelser.
 Stk. 6. Såfremt priser eller andre betingelser må antages at ville  

 medføre en i samfundsmæssig henseende uøkonomisk anvendelse af energi, kan  

 udvalget efter forhandling som nævnt i stk. 5 give pålæg om ændring af priser  

 eller betingelser.
 Stk. 7. Priser og andre betingelser for salg af naturgas i  

 forbindelse med levering til forbrugere med et aftag på over 300.000 m3  

 naturgas pr. år er ikke omfattet af stk. 3, 5 og 6.
§ 22. Gas- og Varmeprisudvalget består af en formand og 13 andre  

 medlemmer, som udnævnes af energiministeren.
Formanden og 7 af medlemmerne  

 skal være uafhængige af forsynings- og kommunale interesser og skal  

 repræsentere forbrugerinteresser og nødvendig sagkundskab.
Af de øvrige 6  

 medlemmer udnævnes 1 efter indstilling fra Danske Elværkers Forening, 1  

 medlem efter indstilling fra Danske Fjernvarmeværkers Forening, 1 medlem  

 efter indstilling fra Dansk Naturgas A/S, 1 efter fælles indstilling fra  

 naturgasdistributionsselskaberne, 1 efter indstilling fra Kommunernes  

 Landsforening, og 1 medlem udnævnes efter fælles indstilling fra Københavns  

 Kommune og Frederiksberg Kommune.
 Stk. 2. Udvalgets sekretariatsforretninger varetages af  

 Konkurrencerådets sekretariat.
 Stk. 3. Energiministeren fastsætter udvalgets forretningsorden.
 § 23. Gas- og Varmeprisudvalgets afgørelser skal meddeles  

 skriftligt og indeholde oplysning om de forhold og synspunkter, som har været  

 bestemmende for afgørelsen.
 Stk. 2. Med hensyn til udvalgets beføjelser til at kræve oplysning  

 m.v. og til klage over udvalgets afgørelser finder reglerne i § 6 og kapitel  

 5 i konkurrenceloven anvendelse med de fornødne afvigelser.
Kapitel 5 Tilsyn § 24. Energiministeren kan fastsætte regler om vedligeholdelsen  

 af kollektive varmeforsyningsanlæg, forsyningsledninger m.v.
 § 25. Kommunalbestyrelsen fører tilsyn med indretningen og driften  

 af kollektive varmeforsyningsanlæg.
 Stk. 2. Energiministeren kan fastsætte regler om tilsynet.
Kapitel 6 Klage § 26. Kommunalbestyrelsens afgørelser efter kapitlerne 2, 3 og 5  

 kan påklages til energiministeren, jf. dog § 6, stk. 4, og § 12, stk. 3.
 Stk. 2. Kommunalbestyrelsens afgørelse kan påklages af den eller  

 dem, til hvem afgørelsen er rettet.
 Stk. 3. Energiministeren kan fastsætte regler om, at  

 kommunalbestyrelsens afgørelser efter kapitlerne 2 og 5 kun skal kunne  

 påklages for så vidt angår retlige spørgsmål.
 § 27. Klagefristen er 4 uger fra den dag, afgørelsen er meddelt  

 den pågældende.
 § 28. Henlægger energiministeren sine beføjelser til at træffe  

 afgørelser efter loven eller efter bestemmelser fastsat efter loven til en  

 institution under Energiministeriet, kan energiministeren fastsætte regler om  

 adgang til at klage over afgørelserne, herunder om at afgørelserne ikke i  

 alle tilfælde kan indbringes for anden administrativ myndighed.
Kapitel 7 Om naturgasselskaber § 29. Energiministeren kan med virkning for Dansk Naturgas A/S og  

 andre virksomheder, der driver anlæg til fremføring af naturgas, fastsætte  

 regler eller træffe afgørelse om 1) udbygning af naturgasnettet og forsyningspligt, herunder  

 virksomhedernes planer herfor, og 2) styring af virksomhedernes omkostninger.
 § 30. Energiministeren bemyndiges til efter forhandling med  

 indenrigsministeren samt efter forelæggelse for Folketingets Energipolitiske  

 Udvalg at fastsætte regler om begrænsning af de regionale naturgasselskabers  

 låntagning og om afvikling af selskabernes gæld.
§ 31. Salg af naturgas til forbrugere med et aftag på over 300.000  

 m3 pr. år varetages af naturgasdistributionsselskaberne efter ensartede,  

 landsdækkende retningslinier, som er aftalt med Dansk Naturgas A/S, og som er  

 godkendt af energiministeren.
I tilfælde af manglende enighed fastsætter  

 energiministeren retningslinierne.
I tilfælde af uenighed om salget mellem  

 Dansk Naturgas A/S og et eller flere af naturgasdistributionsselskaberne,  

 eller såfremt energiministeren i øvrigt finder det nødvendigt, kan  

 energiministeren inden for rammerne af disse retningslinier træffe afgørelse  

 herom.
 § 32. De i § 29 nævnte virksomheder skal efter anmodning meddele  

 energiministeren de oplysninger, der efter dennes skøn findes nødvendige for  

 udøvelsen af beføjelserne efter §§ 29-31.
Kapitel 8 Straffebestemmelser, ikrafttræden m.v.
§ 33. Undlader nogen rettidigt til Gas- og Varmeprisudvalget at  

 anmelde eller give oplysninger i henhold til § 21, stk. 1, og § 23, stk. 2,  

 eller at efterkomme pålæg i henhold til § 21, stk. 5 og 6, kan  

 energiministeren som tvangsmiddel pålægge de pågældende daglige eller  

 ugentlige bøder.
Der er udpantningsret for disse.
§ 34. Med bøde straffes den, der 1) undlader at indhente tilladelse efter § 4, 2) tilsidesætter vilkår for en tilladelse efter loven, 3) undlader at efterkomme påbud eller forbud efter loven, herunder påbud  

 om at berigtige et ulovligt forhold, 4) afgiver urigtige eller vildledende oplysninger, jf. § 21, stk. 1, og §  

 23, stk. 2.
 Stk. 2. I forskrifter, der udfærdiges i medfør af loven, kan der  

 fastsættes straf af bøde for overtrædelse af bestemmelser i forskrifterne.
Stk. 3. Er en af de i stk. 1 og 2 nævnte overtrædelser begået af  

 et aktieselskab, anpartsselskab, andelsselskab el. lign., kan bødeansvar  

 pålægges selskabet som sådant.
Er overtrædelsen begået af en kommune eller et  

 kommunalt fællesskab, der er omfattet af § 60 i lov om kommunernes styrelse,  

 kan der pålægges kommunen eller det kommunale fællesskab bødeansvar.
 § 35. Loven træder i kraft den 15. juni 1990.
 Stk. 2. Ved lovens ikrafttræden ophæves lov om varmeforsyning, jf.  

 lovbekendtgørelse nr. 330 af 29. juni 1983.
 Stk. 3. Indtil energiministeren har truffet anden bestemmelse, kan  

 kommunalbestyrelsen ikke godkende projekter, der strider mod de i medfør af  

 de hidtil gældende regler godkendte regionale varmeforsyningsplaner.
 § 36. Loven gælder ikke for Færøerne og Grønland.
Oprindeligt fremsat forslag Kapitel 1 Formål og definition § 1. Lovens formål er at fremme den mest samfundsøkonomiske og  

 miljøvenlige anvendelse af energi til bygningers opvarmning og forsyning med  

 varmt vand samt at formindske energiforsyningens afhængighed af olie.
 § 2. Ved kollektive varmeforsyningsanlæg forstås virksomhed, der driver  

 følgende anlæg med det formål at levere energi til bygningers opvarmning og  

 forsyning med varmt vand :
 1) Anlæg til fremføring af naturgas samt anlæg til produktion og  

 fremføring af andre brændbare gasarter.
 2) Anlæg til fremføring af opvarmet vand eller damp fra kraftvarmeværker,  

 affaldsforbrændingsanlæg, industrivirksomheder, geotermiske anlæg m.v.
 3) Fjernvarmeforsyningsanlæg, affaldsforbrændingsanlæg m.v., herunder  

 kraftvarmeanlæg med en eleffekt op til 25 MW.
 4) Blokvarmecentraler med en varmekapacitet på mere end 1 MW, herunder  

 kraftvarmecentraler med en eleffekt op til 25 MW.
 Stk. 2. Kollektive varmeforsyningsanlæg som nævnt i stk. 1 omfatter ikke  

 virksomhed, der er reguleret i lov om naturgasforsyning, lov om anvendelse af  

 Danmarks undergrund eller lov om elforsyning, bortset fra kraftvarmeanlæg med  

 en eleffekt op til 25 MW.
 Stk. 3. Energiministeren kan fastsætte regler om, at visse former for  

 kollektive varmeforsyningsanlæg helt eller delvis ikke skal være omfattet af  

 loven.
Kapitel 2 Varmeforsyningsplanlægning § 3. Det påhviler kommunalbestyrelsen i samarbejde med forsyningsselskaber  

 og andre berørte parter at udføre en planlægning for varmeforsyningen i  

 kommunen.
 Stk. 2. Energiministeren kan bestemme, at nærmere angivne forudsætninger  

 skal lægges til grund for den kommunale varmeforsyningsplanlægning, herunder  

 for afgørelser efter dette kapitel.
 Stk. 3. Energiministeren skal over for Folketingets Energipolitiske Udvalg  

 redegøre for mere betydende foranstaltninger, som påtænkes gennemført i  

 medfør af loven.
 § 4. Kommunalbestyrelsen godkender projekter for etablering af nye  

 kollektive varmeforsyningsanlæg eller udførelsen af større ændringer i  

 eksisterende anlæg.
 Stk. 2. Energiministeren kan bestemme, at godkendelse i henhold til stk. 1  

 i særlige tilfælde meddeles af energiministeren eller forudsætter  

 energiministerens samtykke.
 Stk. 3. Producenter og leverandører af ledningsbunden energi samt  

 varmeforbrugere skal efter anmodning meddele energiministeren og  

 kommunalbestyrelsen de oplysninger, der findes nødvendige for  

 varmeforsyningsplanlægningen.
 § 5. Energiministeren kan efter forhandling med de kommunale  

 organisationer fastsætte regler om planlægningen efter § 3, stk. 1, og  

 behandlingen af sager efter § 4.
 § 6. Det påhviler kommunalbestyrelsen at drage omsorg for, at der  

 udarbejdes projekter for kollektive varmeforsyningsanlæg, der belyser  

 mulighederne for:
1) at et anlæg forsyner et nærmere angivet område med energi til  

 opvarmningsformål i et nærmere angivet omfang, 2) at anlægget indrettes på en måde, som sikrer den mest økonomiske  

 anvendelse af energi og 3) at anlægget samkøres med andre anlæg.
 Stk. 2. Hvis kommunalbestyrelsen forestår udarbejdelsen af et projekt,  

 skal kollektive varmeforsyningsanlæg meddele kommunalbestyrelsen de  

 nødvendige oplysninger.
 Stk. 3. Kommunalbestyrelsen kan påbyde et eksisterende kollektivt  

 varmeforsyningsanlæg at gennemføre et godkendt projekt inden en vis frist.
 Stk. 4. Hvis et privat kollektivt varmeforsyningsanlæg ikke mener at kunne  

 opfylde et påbud efter stk. 3, kan det kræve, at kommunen overtager anlægget.  

 Vilkårene herfor fastsættes i mangel af mindelig overenskomst af de  

 taksationsmyndigheder, der er nævnt i §§ 57-62 i lov om offentlige veje.
 § 7. Hvis det forudsættes i et godkendt projekt efter § 4, kan  

 kommunalbestyrelsen pålægge et kollektivt varmeforsyningsanlæg:
1) at indrette dets produktionsanlæg således, at angivne former for energi  

 kan anvendes i produktionen, og 2) at anvende bestemte former for energi i produktionen i et nærmere  

 fastsat omfang.
 Stk. 2. Energiministeren kan fastsætte nærmere regler om anvendelse af  

 bestemmelsen efter stk. 1.
§ 8. Hvis det forudsættes i et godkendt projekt for et kollektivt  

 varmeforsyningsanlæg, kan kommunalbestyrelsen senest ved udstedelse af  

 byggetilladelse bestemme, at ny bebyggelse ved ibrugtagningen skal tilsluttes  

 anlægget.
Kommunalbestyrelsen godkender vilkårene for tilslutningen.
 Stk. 2. Energiministeren kan efter forhandling med de kommunale  

 organisationer fastsætte regler om adgangen til at træffe bestemmelse efter  

 stk. 1.
 Stk. 3. Kan ny bebyggelse, der er pålagt tilslutningspligt efter stk. 1,  

 ikke opnå tilslutning til det kollektive varmeforsyningsanlæg inden for den i  

 projektet fastsatte tidsfrist på grund af forsinkelse med etablering af  

 varmeforsyningen, er kommunen og anlægget, hver med halvdelen, pligtig til  

 uden ekstraudgift for brugerne at sikre bebyggelsen en midlertidig  

 varmeforsyning.
§ 9. Hvis det forudsættes i et godkendt projekt for et kollektivt  

 varmeforsyningsanlæg, kan kommunalbestyrelsen bestemme, at eksisterende  

 bebyggelse inden for en bestemt tidsfrist skal tilsluttes anlægget, bl.a.  

 under hensyntagen til den naturlige udskiftningstakt for eksisterende  

 opvarmningsanlæg.
Kommunalbestyrelsen godkender vilkårene for tilslutningen.
 Stk. 2. Energiministeren fastsætter efter forhandling med de kommunale  

 organisationer regler om adgangen til at træffe bestemmelse efter stk. 1.
Stk. 3. Energiministeren kan fastsætte regler om, at ejere af ejendomme,  

 der skal tilsluttes et kollektivt varmeforsyningsanlæg ifølge en beslutning  

 efter stk. 1, kan få udbetalt en godtgørelse af kommunen og anlægget, der  

 hver udreder halvdelen.
Beslutning om udbetaling af godtgørelsen og dennes  

 størrelse træffes af kommunalbestyrelsen.
Godtgørelsen fastsættes i mangel af  

 mindelig overenskomst af de taksationsmyndigheder, der er nævnt i §§ 57-62 i  

 lov om offentlige veje.
 § 10. Kommunalbestyrelsen kan pålægge ejendomme, der ifølge bestemmelserne  

 i § 8 og § 9 kan kræves tilsluttet et kollektivt varmeforsyningsanlæg, bidrag  

 til anlægget, når en forsyning herfra er mulig.
 Stk. 2. Energiministeren fastsætter efter forhandling med de kommunale  

 organisationer regler om adgangen til at pålægge bidrag efter stk. 1.
 § 11. Hvis det skønnes nødvendigt til gennemførelse af  

 varmeforsyningsplanlægningen, kan kommunalbestyrelsen bestemme, at nærmere  

 angivne opvarmningssystemer ikke må etableres i ny bebyggelse inden for et  

 afgrænset geografisk område.
 Stk. 2. Energiministeren kan pålægge kommunalbestyrelsen at træffe  

 bestemmelse efter stk. 1.
 Stk. 3. Energiministeren kan efter forhandling med de kommunale  

 organisationer fastsætte regler om adgangen til at dispensere fra en  

 beslutning efter stk. 1.
 § 12. Energiministeren kan fastsætte regler om, hvorledes  

 kommunalbestyrelsens beslutninger efter §§ 8-11 skal meddeles eller  

 offentliggøres, samt om at beslutningerne skal tinglyses på de pågældende  

 ejendomme.
Kapitel 3 Ekspropriation § 13. Såfremt det er af væsentlig betydning for etableringen af de for et  

 godkendt kollektivt varmeforsyningsanlæg nødvendige rørledninger og  

 varmeforsyningsanlæg og de til en naturgasforsyning nødvendige fordelings- og  

 distributionsanlæg, der skal levere naturgas til andre formål end  

 rumopvarmning, kan der ved ekspropriation:
1) erhverves ejendomsret til arealer, bygninger og indretninger, der er  

 fast knyttet til arealer eller bygninger, samt tilbehør hertil, 2) endeligt eller midlertidigt pålægges indskrænkninger i ejernes rådighed  

 eller erhverves ret til at udøve en særlig råden over fast ejendom og 3) endeligt eller midlertidigt ske erhvervelse eller ophævelse af eller  

 foretages begrænsninger i brugsrettigheder, servitutrettigheder samt andre  

 rettigheder over fast ejendom.
Stk. 2. Ved ekspropriation efter stk. 1, nr. 1, bortfalder alle  

 rettigheder over det eksproprierede, medmindre andet bestemmes i det enkelte  

 tilfælde.
Ved ekspropriation efter stk. 1, nr. 2, skal rettigheder over fast  

 ejendom, der stiftes ved ekspropriation, respekteres af indehavere af alle  

 rettigheder over ejendommen, medmindre andet bestemmes i det enkelte  

 tilfælde.
 § 14. Beslutning om ekspropriation efter § 13 træffes af  

 kommunalbestyrelsen.
 Stk. 2. Ved ekspropriationens gennemførelse finder bestemmelserne i lov om  

 offentlige veje § 45 og §§ 47-49 tilsvarende anvendelse.
 Stk. 3. Skal der til fordel for samme anlæg samtidig ske ekspropriation i  

 flere kommuner, kan energiministeren bestemme, at ekspropriationen skal ske  

 efter reglerne i lov om fremgangsmåden ved ekspropriation af fast ejendom.
 § 15. De taksationsmyndigheder, der er nævnt i §§ 57-62 i lov om  

 offentlige veje, afgør spørgsmål om erstatning efter § 14, stk. 1.
 Stk. 2. Om sagens behandling for taksationsmyndighederne og om  

 erstatningens fastsættelse og udbetaling finder lov om offentlige veje § 51,  

 stk. 2-7, §§ 52-56, §§ 63-64, § 66, stk. 1, og § 67 tilsvarende anvendelse.
 § 16. Boligministeren henholdsvis justitsministeren kan fastsætte regler  

 om fremgangsmåden ved matrikulære henholdsvis tinglysningsmæssige  

 berigtigelser, der foranlediges af ekspropriationer efter denne lov.
Kapitel 4 Priser § 17. Kollektive varmeforsyningsanlæg, kraftvarmeværker med en eleffekt  

 over 25 MW, industrivirksomheder, geotermiske anlæg m.v. samt virksomheder,  

 der har fået bevilling eller tilladelse i henhold til lov om  

 naturgasforsyning til indførsel, forhandling, transport og oplagring af  

 naturgas, kan i priserne for levering af opvarmet vand, damp eller gas til  

 det indenlandske marked indregne nødvendige udgifter til brændsel, lønninger  

 og andre driftsomkostninger, administration og salg samt forrentning af  

 fremmedkapital og underskud fra tidligere perioder opstået i forbindelse med  

 etablering og væsentlig udbygning af forsyningssystemerne.
Herudover kan der  

 indregnes driftsmæssige afskrivninger og, med det i § 18 nævnte Gas- og  

 varmeprisudvalgs tiltræden, henlæggelser til nyinvesteringer og forrentning  

 af indskudskapital efter regler fastsat af energiministeren.
 Stk. 2. Der kan fastsættes forskellige priser til enkelte forbrugere,  

 grupper af forbrugere og geografiske områder.
Stk. 3. Prisen for naturgas opgjort efter brændværdi kan ikke overstige  

 forbrugerprisen inklusive statsafgifter på en tilsvarende mængde  

 fyringsgasolie.
Energiministeren fastsætter den nærmere beregningsmetode  

 herfor efter forelæggelse for Folketingets Energipolitiske Udvalg.
 Stk. 4. Aftaler om salg af naturgas mellem virksomheder, der har fået  

 bevilling eller tilladelse i henhold til lov om naturgasforsyning til  

 indførsel, forhandling, transport og oplagring af naturgas, og virksomheder,  

 der driver anlæg til fremføring af naturgas, skal indeholde bindende  

 videresalgspriser og forbrugerpriser, herunder andre betingelser.
 § 18. Priser og andre betingelser for de af § 17 omfattede leverancer skal  

 med angivelse af grundlaget for prisfastsættelsen anmeldes til et af  

 energiministeren nedsat udvalg (Gas- og varmeprisudvalget) efter regler  

 fastsat af udvalget.
 Stk. 2. Energiministeren kan bestemme, at visse sager ikke skal anmeldes.
 Stk. 3. De anmeldte priser og betingelser for levering af opvarmet vand,  

 damp eller gas til bygningers opvarmning og forsyning med varmt vand er  

 offentligt tilgængelige, medmindre Gas- og varmeprisudvalget tiltræder, at de  

 ikke offentliggøres.
 Stk. 4. Priser og andre betingelser, der ikke er anmeldt, som foreskrevet  

 efter stk. 1, erugyldige.
 Stk. 5. Finder udvalget, at priser eller andre betingelser er urimelige  

 eller i strid med bestemmelserne i § 17, giver udvalget, såfremt forholdet  

 ikke gennem forhandling kan bringes til ophør, pålæg om ændring af priser  

 eller betingelser.
 Stk. 6. Såfremt priser eller andre betingelser må antages at ville medføre  

 en i samfundsmæssig henseende uøkonomisk anvendelse af energi, kan udvalget,  

 efter forhandling som nævnt i stk. 5, give pålæg om ændring af priser eller  

 betingelser.
 Stk. 7. Priser og andre betingelser for salg af naturgas i forbindelse med  

 levering til forbrugere med et aftag på over 300.000 m3 naturgas pr. år er  

 ikke omfattet af stk. 3, 5 og 6.
§ 19. Gas- og varmeprisudvalget består af en formand og 13 andre  

 medlemmer, som udnævnes af energiministeren.
Formanden og 7 af medlemmerne  

 skal være uafhængige af forsynings- og kommunale interesser og skal  

 repræsentere forbrugerinteresser og nødvendig sagkundskab.
Af de øvrige 6  

 medlemmer udnævnes 1 efter indstilling fra Danske Elværkers Forening, 1  

 medlem efter indstilling fra Danske Fjernvarmeværkers Forening, 1 medlem  

 efter indstilling fra Dansk Naturgas A/S, 1 efter fælles indstilling fra  

 naturgasdistributionsselskaberne, 1 efter indstilling fra Kommunernes  

 Landsforening, og 1 medlem udnævnes efter fælles indstilling fra Københavns  

 Kommune og Frederiksberg Kommune.
 Stk. 2. Udvalgets sekretariatsforretninger varetages af Konkurrencerådets  

 sekretariat.
 Stk. 3. Energiministeren fastsætter udvalgets forretningsorden.
 § 20. Gas- og varmeprisudvalgets afgørelser skal meddeles skriftligt og  

 indeholde oplysning om de forhold og synspunkter, som har været bestemmende  

 for afgørelsen.
 Stk. 2. Med hensyn til udvalgets beføjelser til at kræve oplysning m.v. og  

 til klage over udvalgets afgørelser finder reglerne i § 6 og kapitel 5 i  

 konkurrenceloven anvendelse med de fornødne afvigelser.
Kapitel 5 Tilsyn § 21. Energiministeren kan fastsætte regler om vedligeholdelsen af  

 kollektive varmeforsyningsanlæg, forsyningsledninger m.v.
 § 22. Kommunalbestyrelsen fører tilsyn med indretningen og driften af  

 kollektive varmeforsyningsanlæg.
 Stk. 2. Energiministeren kan fastsætte regler om tilsynet.
Kapitel 6 Klage § 23. Kommunalbestyrelsens afgørelser efter kapitlerne 2, 3 og 5 kan  

 påklages til energiministeren, jf. dog § 6, stk. 4 og § 9, stk. 3.
 Stk. 2. Kommunalbestyrelsens afgørelse kan påklages af den eller dem, til  

 hvem afgørelsen er rettet.
 Stk. 3. Energiministeren kan fastsætte regler om, at kommunalbestyrelsens  

 afgørelser efter kapitlerne 2 og 5 kun skal kunne påklages for så vidt angår  

 retlige spørgsmål.
 § 24. Klagefristen er 4 uger fra den dag, afgørelsen er meddelt den  

 pågældende.
 § 25. Henlægger energiministeren sine beføjelser til at træffe afgørelser  

 efter loven eller efter bestemmelser fastsat efter loven til en institution  

 under Energiministeriet, kan energiministeren fastsætte regler om adgang til  

 at klage over afgørelserne, herunder om at afgørelserne ikke i alle tilfælde  

 kan indbringes for anden administrativ myndighed.
Kapitel 7 Om naturgasselskaber § 26. Energiministeren kan med virkning for Dansk Naturgas A/S og andre  

 virksomheder, der driver anlæg til fremføring af naturgas, fastsætte regler  

 eller træffe afgørelse om 1) udbygning af naturgasnettet og forsyningspligt, herunder  

 virksomhedernes planer herfor, og 2) styring af virksomhedernes omkostninger.
§ 27. Salg af naturgas til forbrugere med et aftag på over 300.000 m3 pr.  

 år varetages af naturgasdistributionsselskaberne efter ensartede,  

 landsdækkende retningslinier, som er aftalt med Dansk Naturgas A/S, og som er  

 godkendt af energiministeren.
I tilfælde af manglende enighed fastsætter  

 energiministeren retningslinierne.
I tilfælde af uenighed om salget mellem  

 Dansk Naturgas A/S og et eller flere af naturgasdistributionsselskaberne,  

 eller såfremt energiministeren i øvrigt finder det nødvendigt, kan  

 energiministeren inden for rammerne af disse retningslinier træffe afgørelse  

 herom.
 § 28. De i § 26 nævnte virksomheder skal efter anmodning meddele  

 energiministeren de oplysninger, der efter dennes skøn findes nødvendige for  

 udøvelsen af beføjelserne efter §§ 26 og 27.
Kapitel 8 Straffebestemmelser, ikrafttræden m.v.
§ 29. Undlader nogen rettidigt til Gas- og varmeprisudvalget at anmelde  

 eller give oplysninger i henhold til § 18, stk. 1, og § 20, stk. 2, eller at  

 efterkomme pålæg i henhold til § 18, stk. 5 og 6, kan energiministeren som  

 tvangsmiddel pålægge de pågældende daglige eller ugentlige bøder.
Der er  

 udpantningsret for disse.
§ 30. Med bøde straffes den, der 1) undlader at indhente tilladelse efter § 4, 2) tilsidesætter vilkår for en tilladelse efter loven, 3) undlader at efterkomme påbud eller forbud efter loven, herunder påbud  

 om at berigtige et ulovligt forhold, 4) afgiver urigtige eller vildledende oplysninger, jf. § 18, stk. 1 og §  

 20, stk. 2.
 Stk. 2. I forskrifter, der udfærdiges i medfør af loven, kan der  

 fastsættes straf af bøde for overtrædelse af bestemmelser i forskrifterne.
Stk. 3. Er en af de i stk. 1 og 2 nævnte overtrædelser begået af et  

 aktieselskab, anpartsselskab, andelsselskab el. lign., kan bødeansvar  

 pålægges selskabet som sådant.
Er overtrædelsen begået af en kommune eller et  

 kommunalt fællesskab, der er omfattet af § 60 i lov om kommunernes styrelse,  

 kan der pålægges kommunen eller det kommunale fællesskab bødeansvar.
 § 31. Loven træder ikraft den 1. februar 1990.
 Stk. 2. Ved lovens ikrafttræden ophæves lov om varmeforsyning, jf.  

 lovbekendtgørelse nr. 330 af 29. juni 1983.
 Stk. 3. Indtil energiministeren har truffet anden bestemmelse, kan  

 kommunalbestyrelsen ikke godkende projekter, der strider mod de i medfør af  

 de hidtil gældende regler godkendte regionale varmeforsyningsplaner.
 § 32. Loven gælder ikke for Færøerne og Grønland.
Bemærkninger til lovforslaget Almindelige bemærkninger I.
Indledning Lovforslaget har navnlig til formål at forenkle og decentralisere den  

 gældende procedure- og kompetenceordning i varmeforsyningsplanlægningen.
Med det sigte indebærer forslaget en ophævelse af lovens særlige  

 planbestemmelser, med den konsekvens at gennemførelsen af nye  

 varmeforsyningsprojekter ikke længere er bundet til en forudgående vedtagelse  

 af særskilte kommunale eller regionale varmeforsyningsplaner og tillæg  

 hertil.
Den planmæssige stillingtagen vil i stedet blive knyttet til den  

 allerede gældende procedure for godkendelse af konkrete  

 varmeforsyningsprojekter.
Bortfaldet af planordningen medfører endvidere en udvidelse af den lokale  

 kompetence i varmeforsyningsplanlægningen, der fremtidigt som hovedregel  

 alene vil blive reguleret gennem udstedelse af generelle retningslinier fra  

 de centrale myndigheder i modsætning til den nuværende ordning, der bygger på  

 en omfattende statslig og amtslig behandling af henholdsvis regionale og  

 kommunale planer.
I konsekvens heraf vil amtskommunerne udgå som myndighed i  

 varmeforsyningsplanlægningen.
 Lovforslaget berører ikke varmeforsyningsplanlægningens sigte eller  

 indhold, som vil blive videreført i overensstemmelse med retningslinier, der  

 følges i dag.
 Udover ophævelse af lovens planbestemmelser indeholder lovforslaget en  

 ændring af lovens formålsbestemmelse i § 1, således at prioriteringen af  

 miljømæssige hensyn nu fremgår direkte af formålsbestemmelsen.
 Forslaget skal ses på baggrund af den stadig øgede betydning, som  

 miljømæssige hensyn har fået ved energisystemets og ikke mindst  

 varmeforsyningens tilrettelæggelse. Ændringen tilsigter at afspejle og  

 videreføre denne udvikling.
Lovforslaget indeholder endvidere ændringer af forskellige  

 enkeltbestemmelser.
Det foreslås bl.a. at inddrage kraftvarmeanlæg med en  

 eleffekt op til 25 MW under loven som kollektive forsyningsanlæg.
Endelig  

 gennemføres efter forslaget en forenkling af lovens almindelige klageregler.
Lovforslaget er et led i regeringens afbureaukratiseringsplan fra december  

 1988, hvor der blev bebudet en revision af varmeforsyningsplanlægningen.
En  

 forenkling af varmeforsyningsplanlægningen er endvidere anbefalet i  

 betænkningen fra det af statsministeren nedsatte udvalg om de kommunale  

 opgavers fordeling og finansiering (Lotz III-udvalget).
 Udkast til lovforslaget har været udsendt til høring hos de kommunale  

 organisationer, forsyningsselskaber m.v.
 Lovændringen foreslås af praktiske grunde gennemført i form af en ny lov,  

 der afløser den gældende lov i sin helhed.
II.
Lovforslagets baggrund Forholdene ved varmeforsyningslovens vedtagelse i 1979 var på flere måder  

 afgørende forskellig fra situationen i dag.
Den første energiplan DE 76 blev fremlagt i 1976 med en målsætning om en  

 omfattende omlægning af energiforsyningen væk fra olien gennem opbygningen af  

 et flerstrenget energisystem.
Varmeforsyningsloven skulle bane vej for  

 indførelsen af nye store landsdækkende eller regionale kollektive  

 varmeforsyningssystemer med naturgas og kraftvarme, som krævede en meget  

 koordineret beslutningsproces med deltagelse af mange parter.
 Loven var endvidere starten på en helt ny offentlig planlægningsaktivitet,  

 som bortset fra enkelte kommuner, ikke var prøvet før, og som derfor måtte  

 opbygges fra grunden.
Man stod således overfor en meget krævende og omfattende  

 planlægningsopgave, som tilmed skulle løses indenfor snævre tidsmæssige  

 rammer.
Denne særlige historiske baggrund kom til at præge udformningen af  

 loven, der som et afgørende element i den samlede myndighedsregulering  

 foreskrev et landsdækkende plansystem med deltagelse af alle tre  

 myndighedsniveauer, stat, amtskommuner og kommuner.
 Planerne havde efter loven til formål at angive, dels i hvilke områder de  

 forskellige varmeforsyningsformer fremtidigt skulle tillægges prioriteret  

 anvendelse, dels den fremtidige lokalisering af varmeforsyningsanlæg,  

 herunder rørledninger.
 Varmeforsyningsplanlægningen er nu så vidt fremskreden, at den første og  

 centrale fase - den såkaldte førstegangsplanlægning - i det store og hele  

 forventes afsluttet omkring udgangen af 1989. Herefter vil i hovedsagen alle  

 områder, som omfattes af aktuelle udbygningsplaner, være udlagt til kollektiv  

 forsyning i en kommunal varmeforsyningsplan.
Der er i dag godkendt regionale varmeforsyningsplaner i alle amtskommuner  

 med undtagelse af Fyns Amt og Hovedstadsregionen, hvor der i stedet  

 foreligger meget omfattende regionale delplaner for den samlede kraftvarme-  

 og naturgasudbygning.
Ligeledes er der i dag i langt hovedparten af landets  

 kommuner vedtaget planer, der angiver, hvilke kvarterer, bydele eller byer  

 der skal have naturgas eller fjernvarmeforsyning.
Tilsvarende er selve etableringen af kollektive forsyningssystemer i vidt  

 omfang fuldført.
De regionale fordelingsledninger er i det væsentlige  

 udbygget, mens der vil gå nogle år endnu, før udbygningen med de lokale  

 distributions- og gadeledninger er fuldført.
 De kollektive varmeforsyningsområder vil herefter udfra de gældende planer  

 have et omfang svarende til omkring 75% af landets samlede nettovarmebehov.
Situationen på varmeforsyningsområdet er således afgørende ændret siden  

 lovens tilblivelse.
For det første er der nu gennemført en fastlæggelse af  

 hele den fremtidige infrastruktur i form af de overordnede sammenhængende  

 ledningssystemer, og for det andet er fordelingen af det samlede varmemarked  

 mellem de forskellige forsyningsformer i hovedtræk gennemført.
Endelig har  

 kommunerne gennem de forløbne 10 år erhvervet en betydelig ekspertise med  

 hensyn til planlægning af varmeforsyningen.
De fremtidige varmeforsyningsprojekter vil i hovedsagen være af begrænset  

 og lokal karakter og typisk kun angå den enkelte kommunes område.
Det vil dog  

 kunne forekomme, at to eller flere kommuner berøres af det samme projekt.
 Kommunernes opgaver vil i de kommende år navnlig være rettet mod at fremme  

 overgangen til decentral kraftvarme i den lokale fjernvarmeforsyning.
Energiministeren har i skrivelse af 28. januar 1988 til alle amtskommuner  

 og kommuner anmodet om, at der udarbejdes oplæg og i øvrigt forberedes en  

 myndighedsmæssig behandling i relation til den decentrale  

 kraftvarmeudbygning.
Denne udbygning, baseret på naturgas og regionale/lokale  

 energikilder som affald, halm m.m., vil involvere en stor del af landets  

 fjernvarmebyer.
 Der vil endvidere for et fåtal af fjernvarmeværker, som ikke får decentral  

 kraftvarme, skulle foretages en endelig afklaring af det fremtidige  

 brændselsvalg, navnlig anvendelse af lokale energikilder.
 Planlægningsindsatsen vil derudover rette sig mod varmeforsyningen i de  

 mindre byer og landområder, der dog i vidt omfang fortsat vil være afhængige  

 af individuel forsyning, men hvor vedvarende energikilder måske kan afløse  

 olien som brændsel.
 Endelig vil det være en vigtig opgave for kommunerne løbende at justere og  

 afrunde netudbygningen samt sikre tilslutningen til den kollektive  

 varmeforsyning.
 Med førstegangsplanlægningens gennemførelse skifter planlægningsopgaverne  

 således karakter - i første række ved at nye forsyningsprojekter får et mere  

 begrænset omfang og samtidig bliver lettere at vurdere i sammenhæng med det  

 øvrige forsyningssystem, som nu ligger fast i sin hovedstruktur.
 Den hidtil gældende planregulering kan derfor siges nu at have opfyldt sit  

 formål, og en videreførelse af det hidtidige plansystem forekommer på den  

 baggrund unødvendig belastende og tung i forhold til de opgaver, som vil  

 melde sig i fremtiden.
III.
Lovforslagets hovedprincipper.
 1. Den foreslåede hovedændring af den gældende lov er ophævelsen af de  

 særlige planbestemmelser i kapitel 2 og 3 (§§ 4-10 og 12).
Planprocedurens ophævelse indebærer, at der ikke mere kræves forudgående  

 vedtagelse af særskilte planer eller plantillæg, som betingelse for  

 kommunalbestyrelsens godkendelse af et nyt varmeforsyningsprojekt.
Kommunens  

 planmæssige vurdering og stillingtagen vil i stedet finde sted umiddelbart i  

 tilknytning til selve behandlingen og godkendelsen af projektforslaget.
Den  

 samlede kommunale myndighedsbehandling vil således foregå under een  

 procedure, der omfatter begge de funktioner, der i dag varetages under to  

 forskellige procedurer.
 Det gældende godkendelseskrav for etableringen af nye kollektive  

 varmeforsyningsanlæg eller udførelsen af større ændringer i eksisterende  

 anlæg fremgår af den gældende lovs § 14. I medfør af bemyndigelsen i § 14,  

 stk. 2, er der givet detaljerede regler for projektgodkendelsesordningens  

 nærmere tilrettelæggelse.
 Lovreglen om godkendelsesordningen er uden realitetsændringer videreført i  

 lovforslaget (§ 4). Med godkendelsesordningens udvidede formål vil det  

 imidlertid være nødvendigt at ændre de nærmere administrative regler for  

 ordningen med sigte på, at de planmæssige aspekter indgår i  

 projektbeskrivelsen.
 De varmeforsyningsprojekter, der kan komme på tale, vil have en meget  

 forskellig karakter og baggrund, og kommunerne bør derfor i det  

 enkeltetilfælde kunne tilpasse myndighedsbehandlingen efter det foreliggende  

 projekt og den sammenhæng det indgår i.
 Det er hensigten at gøre reglerne så fleksible som muligt, således at  

 kommunerne kan afstemme myndighedsprocessen i forhold til det enkelte  

 projekts omfang og karakter.
 Nyordningen tilsigter endvidere en styrkelse af det lokale samarbejde i  

 varmeforsyningsplanlægningen, som i vidt omfang forudsættes at ske under  

 inddragelse af eksterne parter, navnlig forsyningsselskaber og borgere.
2. En anden følge af ændringen vil være en decentralisering af  

 myndighedskompetencen.
Det gældende plansystem indebærer, at alle væsentlige  

 varmeforsyningsprojekter i form af tillæg til de kommunale planer skal  

 forelægges amtskommunerne, og for så vidt angår mere betydende projekter, der  

 ikke allerede omfattes af en regional varmeforsyningsplan, skal der af  

 amtskommunen vedtages et tillæg til den regionale plan, som derefter skal  

 godkendes af energiministeren.
 Efter lovforslaget vil kommunerne for fremtiden som hovedregel selv  

 indenfor generelle retningslinier kunne planlægge og træffe beslutning om nye  

 projekter uden forelæggelse for amtskommunale eller statslige myndigheder.
 Kommunerne får således den endelig kompetence i en række sager, som i dag  

 direkte eller indirekte forudsætter godkendelse i amtskommunen eller i  

 Energiministeriet.
Amtskommunernes opgaver har i høj grad været knyttet til de regionale  

 varmeforsyningsplaner.
Som en konsekvens af forslaget om planernes bortfald  

 foreslås det derfor, at det amtskommunale myndighedsniveau udgår i den  

 fremtidige varmeforsyningsplanlægning.
 Amtskommunerne vil fortsat som led i den almindelige regionplanlægning  

 skulle vurdere placeringer m.v. af større energianlæg, ligesom der vil være  

 mulighed for at inddrage energiforsyningen i forbindelse med bredere  

 overvejelser om udviklingen i den enkelte region.
3. Det planlægningsresultat, som i dag fremgår af de regionale planer,  

 herunder regionale delplaner, danner i vidt omfang de mere grundlæggende og  

 blivende rammer for varmeforsyningsforholdene og vil derfor fortsat være af  

 betydning.
Lovforslaget opretholder derfor i en overgangsperiode sådanne  

 planer, indtil de afvikles i overensstemmelse med energiministerens nærmere  

 bestemmelser, der meddeles med hjemmel i lovforslagets overgangsregler.
 De foreliggende godkendte amtskommunale varmeforsyningsplaner vil således  

 som udgangspunkt indtil videre være bindende for den kommunale  

 varmeforsyningsplanlægning og projektbehandling efter lovforslagets § 3, stk.  

 1 og § 4 på samme måde som hidtil med den konsekvens, at kommunalbestyrelsen  

 ikke kan godkende projekter i strid hermed.
 Nyordningen vil derfor i første omgang alene få virkning i sin helhed  

 overfor projekter, der ikke helt eller delvist omfattes af retningslinier i  

 de regionale varmeforsyningsplaner, herunder regionale delplaner.
Afviklingen af planerne vil ske gradvis, fortrinsvis ved udstedelse af  

 generelle retningslinier.
Det er bl.a. hensigten, at den forestående  

 planlægning for decentral kraftvarme skal ske efter generelle bestemmelser,  

 der vil erstatte de konkrete retningslinier for fjernvarmeforsyningen, som  

 måtte findes i de regionale varmeforsyningsplaner.
 Indholdet af de kommunale varmeforsyningsplaner, herunder kommunale  

 delplaner, vil efter lovforslaget kunne ændres af kommunalbestyrelsen ved  

 godkendelse af nye projekter, medmindre det pågældende projekt strider mod  

 godkendte regionale varmeforsyningsplaner eller forudsætninger efter § 3.
 I den forbindelse må man imidlertid være opmærksom på, at de kommunale  

 planer, og dermed deres bestemmelser om områdeafgrænsning, brændselsvalg  

 m.v., i vidt omfang vil være udmøntet i godkendte projekter, der bevarer  

 deres gyldighed uanset lovændringen.
For så vidt angår de forholdsvis få tilfælde, hvor de kommunale planers  

 bestemmelser endnu ikke er udmøntet i et godkendt projekt, er der samtidig  

 grund til at understrege, at mere betydende afvigelser fra indholdet af den  

 hidtidige kommunale plan kun kan ske efter inddragelse af de berørte  

 forsyningsselskaber m.v.
Ligeledes skal det fremhæves, at det er forudsat, at  

 indholdet af den hidtidige kommunale plan er udgangspunktet for vurderingen  

 af nye projekter, således at væsentlige afvigelser herfra forudsætter nye  

 omstændigheder.
 Det skal samtidig bemærkes, at de beslutninger om forbud mod elopvarmning,  

 som kommunen måtte have truffet i tilknytning til de hidtidige kommunale  

 varmeplaner, naturligvis fortsat består.
 Den gældende ordning om, at der alene skal være eet kollektivt  

 forsyningssystem indenfor et givet område, vil ligeledes bestå.
4. Nyordningen for varmeforsyningsplanlægningen berører i princippet ikke  

 planlægningens formål eller indhold.
De gældende planlægningsprioriteringer  

 og - kriterier vil derfor fortsat forpligte kommunerne sammen med nye  

 retningslinier, som måtte blive udstedt.
Kommunerne skal som hidtil vurdere  

 nye varmeforsyningsprojekter ud fra samfundsøkonomiske hensyn, ligesom de  

 kommunale beslutninger skal respektere den nærmere fastlæggelse af de  

 samfundsmæssige målsætninger, som finder udtryk i Energiministeriets  

 angivelse af planlægningspriser, og prioriteringer med hensyn til brændsels-  

 eller teknologivalg.
Ligeledes vil selve indholdet af den kommunale planlægningsindsats ikke  

 blive ændret af forslaget.
Kommunerne vil fortsat skulle vedligeholde og  

 videreføre kortlægningen af det eksisterende varmebehov og de anvendte  

 opvarmningsmetoder m.v. samt vurdere det fremtidige varmeforsyningsbehov og  

 de fremtidige varmeforsyningsmuligheder i kommunen.
 Det forudsættes således, at kommunen til stadighed er i besiddelse af et  

 vidensgrundlag, som sætter den i stand til på et tilstrækkeligt tidligt  

 tidspunkt at vurdere behovet for nye varmeforsyningsprojekter med henblik på  

 at søge disse iværksat, inden grundlaget forrykkes.
 Disse forpligtelser vil særligt aktualisere sig i forbindelse med  

 ændringer i byudviklingen, såsom inddragelsen af nye områder til bebyggelse  

 eller etablering af større erhvervsvirksomheder.
 Ansvaret for, at varmeforsyningsplanlægningen følger med den øvrige  

 udvikling i kommunen, vil efter nyordningen i særlig grad påhvile  

 kommunalbestyrelsen, der må sikre, at de fornødne initiativer i forhold til  

 forsyningsselskaber, bygherrer og andre tages, såsnart forholdene tilsiger  

 det.
 Navnlig i forbindelse med ændringer af kommuneplaner eller gennemførelsen  

 af nye lokalplaner må kommunalbestyrelsen være opmærksom på, at planlægningen  

 af varmeforsyningen inddrages fra begyndelsen.
De foreslåede ændringer i varmeforsyningsloven vil ikke direkte få  

 betydning for kommunens gældende forpligtigelse til at behandle  

 varmeforsyningsplanlægningen som led i kommuneplanen.
Bortfaldet af de  

 selvstændige varmeforsyningsplaner, som hidtil har kunnet indgå i  

 kommuneplanen, vil medføre, at kommunerne, navnlig i forbindelse med  

 kommuneplanens revision hvert fjerde år, vil foretage en samlet vurdering af  

 varmeforsyningsplanlægningen.
 Ved udarbejdelse af kommuneplanerne vil kommunerne alene været retlig  

 bundet af retningslinier meddelt i medfør af kommuneplanloven, uanset om der  

 i planerne forekommer bestemmelser om nye varmeforsyningsprojekter enten  

 direkte eller forudsætningsvis.
 Er der tvivl om gennemførligheden efter varmeforsyningsloven af et nyt  

 varmeforsyningsprojekt, som ønskes indarbejdet i kommuneplanen, vil  

 kommunerne derfor efter varmeforsyningsloven være forpligtet til at  

 gennemføre en sideløbende vurdering og afklaring af projektet efter denne  

 lovgivning.
 Såfremt kommunen ikke finder grundlag for en sådan afklaring, bør  

 retningslinierne i kommuneplanen affattes mere foreløbigt og åbent under  

 hensyn til den foreliggende usikkerhed.
 Tilsvarende vil kommunerne efter varmeforsyningsloven blive forpligtet til  

 at gennemføre projektgodkendelse af anlæg, der omfattes af en lokalplan  

 senest samtidig med lokalplanens vedtagelse.
 5. Lovforslaget vil i et vist omfang ændre de centrale energimyndigheders  

 rolle i varmeforsyningsplanlægningen, da hovedvægten i opgavevaretagelsen vil  

 forskydes fra behandlingen af konkrete planer m.v. til mere generelle  

 initiativer.
Den direkte statslige deltagelse i den konkrete planlægningsproces vil  

 således i det væsentlige bortfalde som følge af planbestemmelsernes  

 ophævelse.
Behovet for at formidle de overordnede energipolitiske  

 målsætninger og prioriteringer til kommunerne på anden måde vil i stedet  

 blive varetaget gennem energiministerens udstedelse af retningslinier, som  

 vil danne rammer for den kommunale myndighedsudøvelse i  

 varmeforsyningsplanlægningen.
Beføjelsen hertil findes i forslaget § 3, stk.  

 2, som svarer til den gældende lov § 3.
 Bestemmelsen har hidtil i det væsentlige været anvendt som hjemmel for  

 Energiministeriets fastlæggelse af de konkrete forudsætninger, der har  

 skullet lægges til grund ved udarbejdelsen af de regionale  

 varmeforsyningsplaner.
De af energiministeren angivne forudsætninger vil i almindelighed være  

 landsdækkende, i lighed med de tidligere forudsætninger om stop for  

 kulanvendelse i fjernvarmeproduktion, elopvarmningsforbud samt den praksis,  

 der har været fulgt med hensyn til planlægningspriser m.v.
Det vil herigennem  

 være muligt at fastsætte forudsætninger, der fastlægger rammerne for  

 kommunalbestyrelsens godkendelse af et projekt, for eksempel om brændselsvalg  

 i fjernvarmeforsyningen og afgrænsning mellem områder udlagt til naturgas og  

 fjernvarme m.v.
Forudsætningerne vil blive fastlagt i tilknytning til administrationen af  

 lov om elforsyning og af lov om naturgasforsyning samt koordineret med andre  

 berørte ministerier, f.eks.
Bolig- og Miljøministeriet.
 Reguleringen gennem generelle retningslinier kan vise sig uhensigtsmæssig  

 for projekter af usædvanlig karakter, som f.eks. særligt store eller  

 tværkommunale projekter.
Lovforslaget åbner derfor mulighed for, at der skal kunne gives konkrete  

 forudsætninger for de kommunale beslutninger i varmeplanlægningen.
En sådan  

 forudsætning kan eksempelvis være, at flere kommuner anmodes om at udarbejde  

 et projekt for naturgas- eller kraftvarmeforsyning af kommunerne.
Det er  

 hensigten, at en sådan fremgangsmåde kun anvendes i begrænset omfang.  

 Endvidere foreslås det i § 4, at der gives ministeren beføjelse til direkte  

 at godkende et projekt.
Denne godkendelsesadgang tager sigte på særligt  

 afgørende projekter og forudsættes kun anvendt i sjældne undtagelsestilfælde.
 Det vil fortsat være en væsentlig opgave for Energistyrelsen at formidle  

 information samt yde vejledning til kommunerne, f.eks. i regionale  

 samordningsgrupper, ligesom styrelsen i større sager kan yde kommunerne  

 konkret rådgivning i overordnede planlægningsspørgsmål.
 6. Lovforslaget indeholder endvidere en nyregulering af mindre  

 kraftvarmeanlæg.
 Den foreslåede ændring af § 2, stk. 1, medfører, at sådanne anlæg op til  

 en grænse på 25 MW-eleffekt vil være omfattet af lovens definition af  

 kollektive varmeforsyningsanlæg med den konsekvens, at lovens forskellige  

 bestemmelser om kollektive anlæg finder anvendelse på decentrale  

 kraftvarmeanlæg i samme omfang som overfor andre kollektive  

 varmeforsyningsanlæg.
 Forslaget skal ses i sammenhæng med målsætningen om at sikre decentrale  

 kraftvarmeanlæg en større udbredelse på de lokale varmemarkeder jf.  

 el-aftalen fra 1986 mellem den daværende regering og Socialdemokratiet.
 Med den forventede udbredelse af decentrale kraftvarmeanlæg og med den  

 betydning, som de lokale fjernvarmemarkeder har for mulighederne for at sikre  

 en øget decentral samproduktion af varme og el, er det ønskeligt, at loven  

 udtrykkeligt gør op med disse anlægs placering i  

 varmeforsyningsplanlægningen.
 De tekniske spørgsmål vedrørende anlæggenes nærmere udformning vil som  

 hidtil blive behandlet efter elforsyningsloven, og kommunerne vil således  

 ikke skulle opbygge nogen særlig ekspertise på dette område.
7. I lovforslaget foreslås endelig den gældende § 34 ændret således, at  

 energiministeren gives bemyndigelse til at fastsætte regler om, at kommunale  

 afgørelser kun skal kunne påklages vedrørende retlige spørgsmål.
Endvidere  

 foreslås den gældende § 36 ændret således, at energiministeren kan bestemme,  

 at visse afgørelser kun kan påklages til een administrativ instans  

 (Energistyrelsen), uden videre klagemulighed til energiministeren.
Disse  

 ændringer vil give grundlag for en administrativ rationalisering med sigte på  

 at opnå hurtigere endelige afgørelser i klagesager, hvilket generelt er i de  

 implicerede parters interesse.
De foreslåede ændringer bygger på Lotz  

 III-udvalgets betænkning vedrørende forenkling af klagebehandlingen.
IV. Økonomiske og administrative konsekvenser Lovforslaget indebærer, at der samlet set kan ske ressourcemæssige  

 besparelser hos de involverede myndighedsinstanser i forhold til den  

 nuværende lovgivning og den hidtil forudsatte ressourceanvendelse.
I Energiministeriet og Energistyrelsen er der siden 1984 sket en gradvis  

 reduktion af ressourceanvendelsen til området for varmeforsyningsplanlægning,  

 sidst omkring årsskiftet 1988-89, bl.a. som led i regeringens  

 afbureaukratiseringsplan.
Ressourceanvendelsen til behandlingen af sager  

 vedrørende regional og kommunal varmeforsyningsplanlægning m.v. udgør i dag  

 under halvdelen af 1984-niveauet.
For amtskommunerne indebærer lovforslaget, at amtsrådenes opgaver efter  

 den gældende lov ophører, således at amtskommunernes ressourceindsats falder  

 væk.
Den heraf følgende besparelse skønnes at ville udgøre 10 mio. kr. i 1990  

 og herefter 20 mio. kr. årligt.
 Der vil ikke være udgifter i forbindelse med information vedrørende  

 lovforslaget.
Bemærkninger til de enkelte bestemmelser Til § 1 Fremhævelsen af miljøhensyn i selve lovens formålsbestemmelse på linie med  

 olieuafhængigheden sker i konsekvens af den stadig klarere og mere afgørende  

 sammenhæng, som viser sig at bestå mellem energi og miljø.
Miljøvaretagelsen indgår allerede i dag, bl.a. med henvisning til  

 samfundsøkonomiske hensyn, med en betydelig vægt ved tilrettelæggelsen af  

 energiforsyningen og forbruget.
Imidlertid har de med forureningen forbundne  

 risici i det seneste årti antaget en så omfattende og alvorlig dimension, at  

 det forekommer naturligt, at varetagelsen af miljøhensyn nu direkte fremgår  

 af selve lovens formålsbestemmelse.
 Bestemmelsens nye formulering afspejler således den ændrede balance i en  

 energipolitisk prioritering, som skal sikre en markant reduktion af  

 energisystemets skadelige miljøpåvirkninger som et resultat af en langsigtet  

 energipolitik.
 En forudsætning for realisering af de ønskede miljømæssige mål vil være en  

 hensigtsmæssig tilrettelæggelse af den samfundsmæssige ressourceindsats.
 Som hidtil vil samfundsøkonomiske kriterier derfor være afgørende for  

 valget af de midler i varmeforsyningsplanlægningen, som skal hidføre en  

 reduktion af miljøbelastningen.
 Det skal i den forbindelse bemærkes, at uanset at der navnlig i et længere  

 tidsperspektiv knytter sig en betydelig usikkerhed til omkostningerne for de  

 enkelte virkemidler, vil en betydelig ressourceindsats kunne vise sig  

 fornøden.
På den baggrund forekommer det nærliggende at søge miljøbelastningen  

 reduceret ved - så tidligt som muligt - at gennemføre de tiltag, som kan  

 realiseres uden samfundsøkonomiske meromkostninger, eller som tillige lader  

 sig begrunde ud fra andre hensyn.
Mulighederne herfor på kort sigt vil  

 navnlig være knyttet til samproduktionen af kraft og varme, energibesparelser  

 i slutforbruget samt overgang til miljøvenlige brændsler.
Til § 2 Til stk. 1 Ved ændringen af stk. 1, nr. 1, præciseres det, atikke alene anlæg til  

 produktion og fremføring af bygas, men også anlæg til produktion og  

 fremføring af andre brændbare gasarter, som f.eks. flaskegas, biogas og  

 skraldgas, anses for kollektive varmeforsyningsanlæg, når disse gasarter  

 anvendes til opvarmningsformål.
 Bestemmelsens nr. 2 svarer til den gældende lovs § 2, stk. 1, nr. 2.
 I stk. 1, nr. 3, er det præciseret, at tillige affaldsforbrændingsanlæg  

 m.v., der fungerer som produktionsanlæg til fjernvarmeforsyning, er omfattet  

 af definitionen.
 I stk. 1, nr. 4, er måleenheden MJ/s ændret til den ækvivalente enhed MW  

 med henblik på en ensartet angivelse af effektstørrelsen i loven.
 Ved tilføjelser til nr. 3 og 4 har man yderligere udvidet lovens  

 definition af kollektive varmeforsyningsanlæg til at omfatte decentrale  

 kraftvarmeanlæg, som maximalt har en eleffekt på 25 MW.
 I konsekvens heraf vil lovens forskellige bestemmelser om kollektive  

 anlæg, herunder lovens påbudsbestemmelser, finde anvendelse på decentrale  

 kraftvarmeanlæg i samme omfang som overfor andre kollektive  

 varmeforsyningsanlæg.
 Som nærmere omtalt i de almindelige bemærkninger er baggrunden for  

 forslaget, at en af de kommende hovedopgaver indenfor varmeforsyningsområdet  

 vil være at planlægge for øget samproduktion af el og varme gennem etablering  

 af kraftvarmeværker.
Lovforslaget henholder sig iøvrigt til den gældende definition af  

 kollektive varmeforsyningsanlæg, der således fortsat er angivet som anlæg,  

 der drives med det formål at levere energi til bygningers opvarmning og  

 forsyning med varmt vand.
Loven vil således omfatte anlæg, hvis hovedformål  

 er opvarmning og varmtvandsforsyning af boliger, institutioner eller  

 virksomheder, hvorimod anlæg, hvis hovedformål er at levere energi til  

 procesformål, som hidtil falder udenfor lovens afgrænsning af kollektive  

 varmeforsyningsanlæg.
 Til stk. 2.
Efter den gældende lovs bestemmelse i § 2, stk. 2, er decentrale  

 kraftvarmeværker ikke omfattet af varmeforsyningsloven, idet alle  

 elproduktionsanlæg, herunder også anlæg som både producerer el og varme, er  

 omfattet af elforsyningsloven.
Som en konsekvens af tilføjelsen til stk. 1 om  

 decentrale kraftvarmeanlæg op til 25 MW-eleffekt undtages disse anlæg fra den  

 almindelige regel om, at elproducerende anlæg ikke er omfattet af loven.  

 Disse anlæg op til 25 MW-eleffekt vil således være omfattet af både  

 elforsyningsloven og varmeforsyningsloven.
Det er hensigten at tilrettelægge  

 den fremtidige administration således, at mere tekniske spørgsmål udelukkende  

 vil blive behandlet efter elforsyningsloven.
I forhold til undtagelsesbestemmelsen i den gældende lovs § 2, stk. 2,  

 afviger den foreslåede § 2, stk. 2, iøvrigt ved, at det nu fastslås, at  

 virksomhed omfattet af undergrundsloven, i lighed med virksomhed omfattet af  

 elforsyningsloven og lov om naturgasforsyning, ikke omfattes af  

 varmeforsyningsloven.
Ved ændringen præciseres, at geotermiske  

 produktionsanlæg og underjordiske gaslageranlæg ikke er omfattet af  

 varmeforsyningsloven, idet disse anlæg er omfattet af undergrundsloven.
Til kapitel 2 Som nævnt i de almindelige bemærkninger afsnit III foreslås den gældende  

 lovs kapitel 2 om kortlægning og planlægning og kapitel 3 om  

 overgangsbestemmelser ophævet.
 De generelle regler om varmeforsyningsplanlægningen, herunder om  

 myndighedernes opgaver og beføjelser, der i den gældende lov navnlig er  

 placeret i kapitel 4 vil herefter blive samlet i den nye lovs kapitel 2.
Til § 3 Til stk. 1 Med ændringen i forhold til den gældende lovs § 3 fastslås det, at  

 hovedansvaret for den konkrete varmeforsyningsplanlægning nu vil påhvile  

 kommunalbestyrelserne i samarbejde med de berørte forsyningsselskaber og  

 andre parter.
Det er således kommunalbestyrelsen, som må tage de fornødne initiativer i  

 varmeforsyningsplanlægningen, såsnart de lokale forhold tilsiger det.
De  

 hovedopgaver, der forestår i den videre planlægning og projektbehandling, er  

 nærmere omtalt i de almindelige bemærkninger.
Kommunalbestyrelsen skal som hidtil løbende tage stilling til  

 projektforslag, typisk fra forsyningsselskaberne, og skal således bl.a.  

 vurdere, i hvilket omfang andre parter skal inddrages.
Ved visse  

 tværkommunale projekter kan amtskommunen tillige inddrages, hvis der er behov  

 herfor.
Indholdet af den kommunale planlægningsindsats vil ikke blive ændret af  

 forslaget.
Kommunerne vil fortsat skulle vedligeholde og videreføre  

 kortlægningen af det eksisterende varmeforsyningsbehov og de anvendte  

 opvarmningsmetoder m.v. samt vurdere det fremtidige varmeforsyningsbehov og  

 de fremtidige varmeforsyningsmuligheder i kommunen.
Det forudsættes således,  

 at kommunen til stadighed er i besiddelse af et vidensgrundlag, som sætter  

 den i stand til på et tilstrækkeligt tidligt tidspunkt at vurdere behovet for  

 nye varmeforsyningsprojekter med henblik på at søge disse iværksat, inden  

 grundlaget forrykkes.
 Disse forpligtelser vil særligt aktualisere sig i forbindelse med  

 ændringer i byudviklingen, såsom inddragelsen af nye områder til bebyggelse  

 eller etablering af større erhvervsvirksomheder.
 Som led i den kommunale opgavevaretagelse forudsættes det, at der findes  

 en samlet oversigtsmæssig dokumentation af varmeforsyningsforholdene i  

 kommunen, der udover de fysiske anlæg og forbrugsforholdene angiver de mere  

 planmæssige forhold, såsom hvilke områder der er udlagt til kollektiv  

 forsyning, og hvilket brændsel der anvendes på de kollektive  

 varmeforsyningsanlæg.
 Dokumentationen skal tillige indeholde andre data og beslutninger, også  

 efter anden lovgivning, som kan være af betydning for  

 varmeforsyningsforholdene i kommunen, f.eks. oplysninger fra lokalplaner og  

 bygningslovgivning.
Til stk. 2 Bestemmelsen giver energiministeren bemyndigelse til at udstede nærmere  

 angivne retningslinier for kommunens planlægning, herunder forudsætninger,  

 som skal lægges til grund ved den projektbehandling, som kommunalbestyrelsen  

 foretager i forbindelse med den fremtidige varmeforsyning for kommunen.  

 Bestemmelsen svarer til indholdet i den gældende lovs § 3.
 Bestemmelsen giver hjemmel til at sikre, at varmeplanlægningens  

 målsætninger med hensyn til samfundsøkonomi, forsyningssikkerhed,  

 miljøbeskyttelse og teknologifremme stadig bliver grundlaget for  

 kommunalbestyrelsens behandling af varmeforsyningsprojekter.
Som nærmere omtalt i de almindelige bemærkninger afsnit 5 kan de af  

 energiministeren udmeldte forudsætninger være enten landsdækkende eller  

 begrænset til at gælde nærmere anførte geografiske områder.
Forudsætningerne  

 kan eksempelvis fastlægge rammer og kriterier for f.eks. brændselsvalg eller  

 områdeafgrænsning mellem flere forsyningsformer, jf. de almindelige  

 bemærkninger.
 Til stk. 3.
 Bestemmmelsen svarer til den gældende lovs § 38 og er af redaktionelle  

 grunde flyttet til § 3.
Til § 4 Til stk. 1 Bestemmelsen fastsætter, at kommunalbestyrelsen skal godkende projekter  

 for etablering af nye kollektive varmeforsyningsanlæg eller udførelsen af  

 større ændringer i eksisterende anlæg.
Den med lovændringen foreslåede forenkling af procedurereglerne for  

 behandlingen af nye varmeforsyningsprojekter vil indebære, at den planmæssige  

 vurdering og stillingtagen foregår i sammenhæng med udarbejdelse af nye  

 varmeforsyningsprojekter.
Formålet med udarbejdelsen af  

 varmeforsyningsprojekter vil således være udvidet i forhold til tidligere,  

 hvor opgaven i det væsentlige har været at sikre projekternes overenstemmelse  

 med varmeforsyningsplanerne og anlæggenes tekniske forsvarlighed.
Med det  

 udvidede formål med godkendelsesordningen vil det imidlertid være nødvendigt  

 at ændre de nærmere administrative regler for ordningen med sigte på, at de  

 planmæssige aspekter indgår i projektbeskrivelsen.
De varmeforsyningsprojekter, der vil kunne komme på tale fremover, vil  

 have meget forskellig omfang og baggrund, hvorfor kommunen i det enkelte  

 tilfælde må kunne tilpasse myndighedsbehandlingen efter det foreliggende  

 projekt og den sammenhæng, som det indgår i.
Det er derfor hensigten at gøre  

 reglerne så fleksible som muligt, således at kommunerne kan afstemme  

 myndighedsprocessen i forhold til det enkelte projekts karakter.
 De administrative nærmere regler om den kommunale sagsbehandling med  

 hensyn til oplysningkrav, inddragelse af parter, frister m.v., vil blive  

 fastlagt i en bekendtgørelse efter lovens § 5.
For visse store projekter kan det være ønskeligt, at projektforløbet  

 opdeles i flere faser, således at der indledes med en mere overordnet  

 behandling før den tekniske projektering, og der vil i de administrative  

 regler blive åbnet adgang hertil.
En sådan fremgangsmåde kan f.eks. vise sig  

 egnet i forbindelse med projekter, der berører flere kommuner.
 Nogle projekter vil berøre borgerne mere direkte, hvis de eksempelvis  

 forudsætter indførelse af tilslutningspligt og beslutning om ekspropriation.  

 Her vil der fortsat være en pligt for kommunen til at inddrage borgerne forud  

 for projektgodkendelsen, som fortsat skal sikre, at brugernes tilslutning til  

 kollektive forsyningssystemer finder sted udfra energimæssige hensyn og sker  

 på rimelige økonomiske vilkår.
Mere gennemgribende projekter, der berører forskellige forsyningsselskaber  

 samt eventuelt andre kommuner, vil kræve samarbejde mellem de berørte parter  

 om bl.a. fordelingen af lokale energiressourcer og om økonomiske og  

 organisatoriske forhold.
Projekter som f.eks. brændselsomlægning på en  

 fjernvarmecentral til lokale energikilder, forudsætter forhandling med det  

 regionale naturgasselskab og andre berørte forsyningsselskaber, der anvender  

 eller overvejer at anvende det pågældende lokale brændsel.
 Ved ændringer i områdeafgrænsningen, såsom overgang til anden kollektiv  

 forsyning eller områdeudvidelser, hvor anden kollektiv forsyning også var en  

 mulighed, forudsættes de berørte forsyningsinteresser ligeledes inddraget.
Til stk. 2 Bestemmelsen skal sikre de centrale myndigheder en mulighed for i særlige  

 tilfælde at indgå direkte i den konkrete varmeforsyningsplanlægning.
Enkelte varmeforsyningsprojekter kan have en så omfattende eller  

 usædvanlig karakter, at de ikke lader sig regulere gennem generelle  

 retningslinier.
I sådanne tilfælde vil det være hensigtsmæssigt, at de  

 centrale energimyndigheder orienteres om en påbegyndt projektbehandling,  

 således at der gives de centrale myndigheder mulighed for at indgå i den  

 videre projektbehandling, eventuelt ved at give konkrete forudsætninger for  

 kommunalbestyrelsernes godkendelse af projektet, jf. herved § 3, stk. 2.
Med henblik på særligt afgørende projekter foreslås det endvidere i § 4,  

 stk. 2, at energiministeren skal kunne bestemme, at projektgodkendelsen  

 meddeles af ministeren.
Denne regel, der kun forventes anvendt i sjældne  

 undtagelsestilfælde, vil eksempelvis kunne komme på tale i forbindelse med  

 større tværkommunale projekter. § 4, stk. 2 giver samtidig hjemmel til at  

 bestemme, at projektgodkendelsen kun kan meddeles med energiministerens  

 samtykke.
Til stk. 3 Bestemmelsen fastsætter, at producenter og leverandører af ledningsbunden  

 energi - såvel eksisterende som potentielle - samt varmeforbrugere, efter  

 anmodning skal meddele energiministeren og kommunalbestyrelserne de  

 oplysninger, der findes nødvendige for den kommunale  

 varmeforsyningsplanlægning.
Offentlige myndigheder er allerede forpligtet  

 hertil i henhold til forvaltningslovens § 31. Bestemmelsen svarer  

 indholdsmæssigt til den gældende lovs § 11.
Til § 5 Bestemmelsen viderefører bemyndigelserne i den gældende lovs § 10 og § 15  

 til at give nærmere regler for sagbehandlingen, dels vedrørende revisioner  

 m.v. i planlægningen, dels vedrørende behandlingen af projektgodkendelser.  

 Til afløsning af den gældende bekendtgørelse nr. 45 af 23. februar 1982 om  

 godkendelse m.v. af projekter vil der blive udstedt regler, som vil give  

 kommunen større frihed til selv at vælge proceduren ved behandlingen af de  

 enkelte projektforslag m.v.
Reglerne skal navnlig fastlægge kravene til  

 inddragelse af berørte parter.
Med den ændrede formulering af bestemmelsen er  

 der ikke tilsigtet nogen realitetsændring, og der vil således fortsat være  

 adgang til at give regler om, i hvilket omfang de berørte grundejere ved  

 afholdelse af møder eller på anden måde skal inddrages i forberedelsen af  

 projekter for kollektive varmeforsyningsanlæg.
Bestemmelsen foreskriver  

 endvidere i lighed med den gældende lov en pligt for energiministeren til at  

 gennemføre forhandlinger med kommunale organisationer forud for udstedelse af  

 de nævnte regler.
Til §§ 6 og 7 Bestemmelserne svarer indholdsmæssigt til den gældende lovs §§ 16 og 17.  

 Ændringerne er konsekvensændringer som følge af ophævelsen af kapitlerne 2 og  

 3.
Til §§ 8 - 10 Bestemmelserne svarer til den gældende lovs §§ 18, 19 og 20.
Til § 11 Bestemmelsen svarer indholdsmæssigt til den gældende lovs § 21.  

 Ændringerne er konsekvensændringer som følge af ophævelsen af kapitlerne 2 og  

 3.
Til § 12 Bestemmelsen svarer til den gældende lovs § 22 med den ændring, at  

 bestemmelsen nu også omfatter beslutninger om anlægsbidrag efter lovens § 10  

 (den gældende § 20). § 20 kom ind i loven som et resultat af forhandlingerne  

 i Folketinget forud for vedtagelsen af varmeforsyningsloven i 1979, uden at  

 den gældende § 22 blev ændret i overensstemmelse hermed.
Til § 13 Bestemmelsen svarer til den gældende lovs § 23.
Til §§ 14 og 15 Bestemmelserne svarer til den gældende lovs §§ 24 og 25 med de ændringer,  

 der er en konsekvens af, at amtsrådenes opgaver indenfor  

 varmeforsyningplanlægningen foreslås ophævet.
Til § 16 Bestemmelsen svarer til den gældende lovs § 26.
Til § 17 Bestemmelsen svarer til den gældende lovs § 27.
Til § 18 Bestemmelsen svarer til den gældende lovs § 28 bortset fra bestemmelsen i  

 stk. 2, som giver energiministeren beføjelse til at begrænse  

 anmeldelsespligten over for Gas- og varmeprisudvalget.
Forslaget skal ses på  

 baggrund af overvejelser om at lempe anmeldelseskravet, hvor det ikke skønnes  

 at have tilstrækkeligt formål.
Det forudsættes dog samtidig, at udvalget uden  

 videre fortsat har mulighed for at indkalde alle ønskede oplysninger.
I  

 konsekvens af den foreslåede nye bestemmelse i stk. 2, er der foretaget en  

 redaktionel ændring af stk. 4.
Til § 19 Bestemmelsen svarer til den gældende lovs § 29, incl. den  

 konsekvensændring til stk. 2, der er medtaget i industriministerens samlede  

 forslag om lovændringer som følge af konkurrencelovens vedtagelse, jf.  

 bemærkningerne hertil.
Til § 20 Bestemmelsen svarer til den gældende lovs § 30, incl. den  

 konsekvensændring til stk. 2, der er medtaget i industriministerens samlede  

 forslag om lovændringer som følge af konkurrencelovens vedtagelse, jf.  

 bemærkningerne hertil.
Til §§ 21 og 22 Bestemmelserne svarer til den gældende lovs §§ 31 og 32.
 Den gældende lovs kapitel 8 (§ 33), hvorefter amtsrådenes opgaver i  

 København og Frederiksberg kommuner varetages af disse efter nedlæggelse af  

 Hovedstadsrådet, foreslås ophævet i konsekvens af, at de amtskommunale  

 opgaver udgår efter forslaget.
Til § 23 Bestemmelsens stk. 1 og 2 svarer til den gældende lovs § 34, stk. 1 og 2,  

 bortset fra en konsekvensændring som følge af, at amtsrådenes opgaver ophører  

 efter ophævelsen af den gældende lovs kapitel 2 og 3.
 Ved den foreslåede bestemmelse i det nye stk. 3 gives energiministeren  

 bemyndigelse til at fastsætte regler om en indskrænkning af den hidtidige  

 klageadgang, således at kommunalbestyrelsens afgørelser efter forslagets  

 kapitel 2 og 5 kun kan påklages for så vidt angår retlige spørgsmål.  

 Ændringen berører ikke klager over beslutninger truffet i medfør af kapitel 3  

 om ekspropriation, der således stadig kan indbringes til fuld efterprøvelse.
 Forslaget skal ses i sammenhæng med Lotz III-udvalgets forslag om  

 begrænsning af klageadgangen over kommunale afgørelser, hvor lovgivningen har  

 tilsigtet et betydeligt element af lokalt skøn.
Ved en begrænsning af klageadgangen til retlige spørgsmål vil genstanden  

 for klage, udover klage over manglende overholdelse af procedureregler m.v.,  

 være fortolkningen af lovens bestemmelser, herunder bestemmelser udstedt i  

 medfør af loven.
Retlige spørgsmål, der vil kunne påklages, vil endvidere  

 omfatte spørgsmål om afgørelsens forenelighed med endnu gældende  

 varmeforsyningsplaner eller forudsætninger udstedt af energiministeren i  

 henhold til lovens § 3, stk. 2.
Til § 24 Klagefristen foreslås nedsat fra 8 til 4 uger.
Varmeforsyningslovens  

 klagefrist bringes herved i overensstemmelse med de frister, der i vid  

 udstrækning anvendes i den øvrige sektorplanlægning.
Til § 25 Bestemmelsen opretholder den gældende lovs § 36 med den ændring, at  

 energiministeren gives bemyndigelse til at indskrænke den gældende  

 klageadgang for afgørelser, som træffes af Energistyrelsen i henhold til  

 delegation.
 Bestemmelsen giver grundlag for at forenkle klagebehandlingen på områder,  

 hvor der har udviklet sig en klar praksis, og hvor en dobbelt klagebehandling  

 derfor ikke skønnes nødvendig.
 Bestemmelsen er iøvrigt i overensstemmelse med det generelle forslag om  

 forenkling af klagesagsbehandlingen i betænkningen fra Lotz III-udvalget.
Til §§ 26-28 Bestemmelserne svarer til den gældende lovs §§ 36 a, 36b og 36c.
Til § 29 Den gældende lovs § 30 henviser for så vidt angår de under Gas- og  

 varmeprisudvalget henhørende sager til straffebestemmelsen i lov om tilsyn  

 med monopoler og konkurrencebegrænsninger.
I det samlede forslag om  

 lovændringer som følge af konkurrencelovens vedtagelse er det i  

 overensstemmelse med nyere lovgivningspraksis foreslået, at  

 straffebestemmelsen i stedet for fremgår direkte af varmeforsyningsloven.
Den  

 foreslåede bestemmelse i § 29 er i overensstemmelse hermed.
Til § 30 Bestemmelsen svarer til den gældende lovs § 37 bortset fra stk. 1, nr. 4,  

 som tilføjer, at der kan fastsættes straf af bøde for afgivelse af urigtige  

 og vildledende oplysninger til Gas- og varmeprisudvalget i lighed med de  

 tilsvarende straffebestemmelser i elforsyningsloven og konkurrenceloven.
I  

 stk. 3 er det i overensstemmelse med nyere lovgivningspraksis fastslået, at  

 straffeansvaret også omfatter kommuner og kommunale fællesskaber.
Til § 31 § 31 indeholder lovens overgangsregler.
Ved bestemmelsens stk. 3  

 fastsættes det, at godkendte regionale varmeforsyningsplaner og regionale  

 delplaner efter den gældende lovs kapitel 2 og kapitel 3 opretholdes som  

 bindende grundlag for den videre kommunale varmeforsyningsplanlægning og  

 projektbehandling efter lovforslagets § 3, stk. 1 og § 4. Energiministeren  

 kan træffe bestemmelse om, hvordan afviklingen af varmeforsyningsplanerne  

 finder sted.
Til § 32 Bestemmelsen fastslår, at loven ikke gælder for Færøerne og Grønland.
Efter 2. behandling den 8. maj 1990 Kapitel 1 Formål og definition § 1. Lovens formål er at fremme den mest samfundsøkonomiske og  

 miljøvenlige anvendelse af energi til bygningers opvarmning og forsyning med  

 varmt vand samt at formindske energiforsyningens afhængighed af olie.
 Stk. 2. Tilrettelæggelsen af varmeforsyningen skal i overensstemmelse med  

 de i stk. 1 nævnte formål ske med henblik på at fremme samproduktionen af  

 varme og elektricitet mest muligt.
 § 2. Ved kollektive varmeforsyningsanlæg forstås virksomhed, der driver  

 følgende anlæg med det formål at levere energi til bygningers opvarmning og  

 forsyning med varmt vand:
 1) Anlæg til fremføring af naturgas samt anlæg til produktion og  

 fremføring af andre brændbare gasarter.
 2) Anlæg til fremføring af opvarmet vand eller damp fra kraftvarmeværker,  

 affaldsforbrændingsanlæg, industrivirksomheder, geotermiske anlæg m.v.
 3) Fjernvarmeforsyningsanlæg, affaldsforbrændingsanlæg m.v., herunder  

 kraftvarmeanlæg med en eleffekt op til 25 MW.
 4) Blokvarmecentraler med en varmekapacitet på mere end 0,25 MW, herunder  

 kraftvarmecentraler med en eleffekt op til 25 MW.
 Stk. 2. Kollektive varmeforsyningsanlæg som nævnt i stk. 1 omfatter ikke  

 virksomhed, der er reguleret i lov om naturgasforsyning, lov om anvendelse af  

 Danmarks undergrund eller lov om elforsyning bortset fra kraftvarmeanlæg med  

 en eleffekt op til 25 MW.
 Stk. 3. Energiministeren kan fastsætte regler om, at visse former for  

 kollektive varmeforsyningsanlæg helt eller delvis ikke skal være omfattet af  

 loven.
Kapitel 2 Varmeforsyningsplanlægning § 3. Det påhviler kommunalbestyrelsen i samarbejde med forsyningsselskaber  

 og andre berørte parter at udføre en planlægning for varmeforsyningen i  

 kommunen.
 Stk. 2. Energiministeren kan bestemme, at nærmere angivne forudsætninger  

 skal lægges til grund for den kommunale varmeforsyningsplanlægning, herunder  

 for afgørelser efter dette kapitel.
 Stk. 3. Energiministeren skal over for Folketingets Energipolitiske Udvalg  

 redegøre for mere betydende foranstaltninger, som påtænkes gennemført i  

 medfør af loven.
 § 4. Kommunalbestyrelsen godkender projekter for etablering af nye  

 kollektive varmeforsyningsanlæg eller udførelsen af større ændringer i  

 eksisterende anlæg.
 Stk. 2. Energiministeren kan bestemme, at godkendelse i henhold til stk. 1  

 i særlige tilfælde meddeles af energiministeren eller forudsætter  

 energiministerens samtykke.
 Stk. 3. Producenter og leverandører af ledningsbunden energi samt  

 varmeforbrugere skal efter anmodning meddele energiministeren og  

 kommunalbestyrelsen de oplysninger, der findes nødvendige for  

 varmeforsyningsplanlægningen.
 § 5. Energiministeren kan efter forhandling med de kommunale  

 organisationer fastsætte regler om planlægningen efter § 3, stk. 1, og  

 behandlingen af sager efter § 4.
§ 6. Det påhviler kommunalbestyrelsen at drage omsorg for, at der  

 udarbejdes projekter for kollektive varmeforsyningsanlæg, der belyser  

 mulighederne for, 1) at et anlæg forsyner et nærmere angivet område med energi til  

 opvarmningsformål i et nærmere angivet omfang, 2) at anlægget indrettes på en måde, som sikrer den mest økonomiske  

 anvendelse af energi, 3) at anlægget samkøres med andre anlæg, og 4) at anlæg over 1 MW overgår til kraftvarmeproduktion.
 Stk. 2. Hvis kommunalbestyrelsen forestår udarbejdelsen af et projekt,  

 skal kollektive varmeforsyningsanlæg meddele kommunalbestyrelsen de  

 nødvendige oplysninger.
 Stk. 3. Kommunalbestyrelsen kan påbyde et eksisterende kollektivt  

 varmeforsyningsanlæg at gennemføre et godkendt projekt inden en vis frist.
Stk. 4. Hvis et privat kollektivt varmeforsyningsanlæg ikke mener at kunne  

 opfylde et påbud efter stk. 3, jf. stk. 1, nr. 1-3, kan det kræve, at  

 kommunen overtager anlægget.
Hvis et kollektivt varmeforsyningsanlæg ikke  

 mener at kunne opfylde et påbud efter stk. 3, jf. stk. 1, nr. 4, om  

 etablering af produktionsanlæg til kraftvarmeforsyning, vil det være  

 forpligtet til at lade andre overtage etablering og drift af anlægget og i  

 fornødent omfang stille eksisterende faciliteter, produktionsanlæg m.v. til  

 rådighed.
Vilkårene herfor fastsættes i mangel af mindelig overenskomst af de  

 taksationsmyndigheder, der er nævnt i §§ 57-62 i lov om offentlige veje.
§ 7. Hvis det forudsættes i et godkendt projekt efter § 4, kan  

 kommunalbestyrelsen pålægge et kollektivt varmeforsyningsanlæg 1) at indrette dets produktionsanlæg således, at angivne former for energi  

 kan anvendes i produktionen, og 2) at anvende bestemte former for energi i produktionen i et nærmere  

 fastsat omfang.
 Stk. 2. Energiministeren kan fastsætte nærmere regler om anvendelse af  

 bestemmelsen efter stk. 1.
 § 8. Kommunalbestyrelsen kan pålægge et kollektivt varmeforsyningsanlæg at  

 udarbejde de i §§ 6 og 7 nævnte projekter.
 § 9. For eksisterende produktionsanlæg gælder, at de på et af  

 energiministeren fastsat tidspunkt, jf. dog stk. 2, skal overgå til  

 kraftvarmeforsyning, anvendelse af naturgas eller lignende miljøvenligt  

 brændsel i overensstemmelse med de forudsætninger, der meddeles af  

 energiministeren efter § 3, stk. 2.
 Stk. 2. Projekter til gennemførelse af bestemmelsen i stk. 1 skal være  

 godkendt senest den 1. januar 1996.
§ 10. Det påhviler kommunalbestyrelsen at følge udviklingen i  

 tilslutningen til den kollektive varmeforsyning i kommunen.
Med henblik herpå  

 skal virksomheder, der leverer fjernvarme og naturgas, hvert andet år og  

 første gang senest den 1. januar 1991 forelægge kommunalbestyrelsen en  

 redegørelse for tilslutningen til anlægget.
Såfremt de nævnte virksomheder  

 driver kollektiv varmeforsyning i flere kommuner, skal redegørelsen omfatte  

 udviklingen i tilslutningen dels i hver enkelt kommune, dels i det samlede  

 forsyningsområde.
 Stk. 2. Redegørelsen skal nærmere belyse den stedfundne og forventede  

 udvikling i tilslutningen til anlægget og de initiativer, som er planlagt med  

 henblik på at øge tilslutningen.
 Stk. 3. Som grundlag for behandlingen i kommunalbestyrelsen skal  

 redegørelsen ledsages af projekter, der belyser de tekniske og økonomiske  

 forudsætninger for anvendelsen af de i §§ 11-13 nævnte styringsmidler.
§ 11. Hvis det forudsættes i et godkendt projekt for et kollektivt  

 varmeforsyningsanlæg, kan kommunalbestyrelsen senest ved udstedelse af  

 byggetilladelse bestemme, at ny bebyggelse ved ibrugtagningen skal tilsluttes  

 anlægget.
Kommunalbestyrelsen godkender vilkårene for tilslutningen.
 Stk. 2. Energiministeren kan efter forhandling med de kommunale  

 organisationer fastsætte regler om adgangen til at træffe bestemmelse efter  

 stk. 1.
 Stk. 3. Kan ny bebyggelse, der er pålagt tilslutningspligt efter stk. 1,  

 ikke opnå tilslutning til det kollektive varmeforsyningsanlæg inden for den i  

 projektet fastsatte tidsfrist på grund af forsinkelse med etablering af  

 varmeforsyningen, er kommunen og anlægget, hver med halvdelen, pligtig til  

 uden ekstraudgift for brugerne at sikre bebyggelsen en midlertidig  

 varmeforsyning.
§ 12. Hvis det forudsættes i et godkendt projekt for et kollektivt  

 varmeforsyningsanlæg, kan kommunalbestyrelsen bestemme, at eksisterende  

 bebyggelse inden for en bestemt tidsfrist skal tilsluttes anlægget, bl.a.  

 under hensyntagen til den naturlige udskiftningstakt for eksisterende  

 opvarmningsanlæg.
Kommunalbestyrelsen godkender vilkårene for tilslutningen.
 Stk. 2. Energiministeren fastsætter efter forhandling med de kommunale  

 organisationer regler om adgangen til at træffe bestemmelse efter stk. 1.
Stk. 3. Energiministeren kan fastsætte regler om, at ejere af ejendomme,  

 der skal tilsluttes et kollektivt varmeforsyningsanlæg ifølge en beslutning  

 efter stk. 1, kan få udbetalt en godtgørelse af kommunen og anlægget, der  

 hver udreder halvdelen.
Beslutning om udbetaling af godtgørelsen og dennes  

 størrelse træffes af kommunalbestyrelsen.
Godtgørelsen fastsættes i mangel af  

 mindelig overenskomst af de taksationsmyndigheder, der er nævnt i §§ 57-62 i  

 lov om offentlige veje.
 § 13. Kommunalbestyrelsen kan pålægge ejendomme, der ifølge bestemmelserne  

 i § 11 og § 12 kan kræves tilsluttet et kollektivt varmeforsyningsanlæg,  

 bidrag til anlægget, når en forsyning herfra er mulig.
 Stk. 2. Energiministeren fastsætter efter forhandling med de kommunale  

 organisationer regler om adgangen til at pålægge bidrag efter stk. 1.
 § 14. Hvis det skønnes nødvendigt til gennemførelse af  

 varmeforsyningsplanlægningen, kan kommunalbestyrelsen bestemme, at nærmere  

 angivne opvarmningssystemer ikke må etableres i ny bebyggelse inden for et  

 afgrænset geografisk område.
 Stk. 2. Energiministeren kan pålægge kommunalbestyrelsen at træffe  

 bestemmelse efter stk. 1.
 Stk. 3. Energiministeren kan efter forhandling med de kommunale  

 organisationer fastsætte regler om adgangen til at dispensere fra en  

 beslutning efter stk. 1.
 § 15. Energiministeren kan fastsætte regler om, hvorledes  

 kommunalbestyrelsens beslutninger efter §§ 11-14 skal meddeles eller  

 offentliggøres, samt om at beslutningerne skal tinglyses på de pågældende  

 ejendomme.
Kapitel 3 Ekspropriation § 16. Såfremt det er af væsentlig betydning for etableringen af de for et  

 godkendt kollektivt varmeforsyningsanlæg nødvendige rørledninger og  

 varmeforsyningsanlæg og de til en naturgasforsyning nødvendige fordelings- og  

 distributionsanlæg, der skal levere naturgas til andre formål end  

 rumopvarmning, kan der ved ekspropriation:
1) erhverves ejendomsret til arealer, bygninger og indretninger, der er  

 fast knyttet til arealer eller bygninger, samt tilbehør hertil, 2) endeligt eller midlertidigt pålægges indskrænkninger i ejernes rådighed  

 eller erhverves ret til at udøve en særlig råden over fast ejendom og 3) endeligt eller midlertidigt ske erhvervelse eller ophævelse af eller  

 foretages begrænsninger i brugsrettigheder, servitutrettigheder samt andre  

 rettigheder over fast ejendom.
Stk. 2. Ved ekspropriation efter stk. 1, nr. 1, bortfalder alle  

 rettigheder over det eksproprierede, medmindre andet bestemmes i det enkelte  

 tilfælde.
Ved ekspropriation efter stk. 1, nr. 2, skal rettigheder over fast  

 ejendom, der stiftes ved ekspropriation, respekteres af indehavere af alle  

 rettigheder over ejendommen, medmindre andet bestemmes i det enkelte  

 tilfælde.
 § 17. Beslutning om ekspropriation efter § 16 træffes af  

 kommunalbestyrelsen.
 Stk. 2. Ved ekspropriationens gennemførelse finder bestemmelserne i lov om  

 offentlige veje § 45 og §§ 47-49 tilsvarende anvendelse.
 Stk. 3. Skal der til fordel for samme anlæg samtidig ske ekspropriation i  

 flere kommuner, kan energiministeren bestemme, at ekspropriationen skal ske  

 efter reglerne i lov om fremgangsmåden ved ekspropriation af fast ejendom.
 § 18. De taksationsmyndigheder, der er nævnt i §§ 57-62 i lov om  

 offentlige veje, afgør spørgsmål om erstatning efter § 17, stk. 1.
 Stk. 2. Om sagens behandling for taksationsmyndighederne og om  

 erstatningens fastsættelse og udbetaling finder lov om offentlige veje § 51,  

 stk. 2-7, §§ 52-56, §§ 63-64, § 66, stk. 1, og § 67 tilsvarende anvendelse.
 § 19. Boligministeren henholdsvis justitsministeren kan fastsætte regler  

 om fremgangsmåden ved matrikulære henholdsvis tinglysningsmæssige  

 berigtigelser, der foranlediges af ekspropriationer efter denne lov.
Kapitel 4 Priser § 20. Kollektive varmeforsyningsanlæg, kraftvarmeværker med en eleffekt  

 over 25 MW, industrivirksomheder, geotermiske anlæg m.v. samt virksomheder,  

 der har fået bevilling eller tilladelse i henhold til lov om  

 naturgasforsyning til indførsel, forhandling, transport og oplagring af  

 naturgas, kan i priserne for levering af opvarmet vand, damp eller gas til  

 det indenlandske marked indregne nødvendige udgifter til brændsel, lønninger  

 og andre driftsomkostninger, administration og salg samt forrentning af  

 fremmedkapital og underskud fra tidligere perioder opstået i forbindelse med  

 etablering og væsentlig udbygning af forsyningssystemerne.
Herudover kan der  

 indregnes driftsmæssige afskrivninger og, med det i § 21 nævnte Gas- og  

 Varmeprisudvalgs tiltræden, henlæggelser til nyinvesteringer og forrentning  

 af indskudskapital efter regler fastsat af energiministeren.
 Stk. 2. Der kan fastsættes forskellige priser til enkelte forbrugere,  

 grupper af forbrugere og geografiske områder.
Stk. 3. Prisen for naturgas opgjort efter brændværdi kan ikke overstige  

 forbrugerprisen inklusive statsafgifter på en tilsvarende mængde  

 fyringsgasolie.
Energiministeren fastsætter den nærmere beregningsmetode  

 herfor efter forelæggelse for Folketingets Energipolitiske Udvalg.
 Stk. 4. Aftaler om salg af naturgas mellem virksomheder, der har fået  

 bevilling eller tilladelse i henhold til lov om naturgasforsyning til  

 indførsel, forhandling, transport og oplagring af naturgas, og virksomheder,  

 der driver anlæg til fremføring af naturgas, skal indeholde bindende  

 videresalgspriser og forbrugerpriser, herunder andre betingelser.
 § 21. Priser og andre betingelser for de af § 20 omfattede leverancer skal  

 med angivelse af grundlaget for prisfastsættelsen anmeldes til et af  

 energiministeren nedsat udvalg (Gas- og Varmeprisudvalget) efter regler  

 fastsat af udvalget.
 Stk. 2. Energiministeren kan bestemme, at visse sager ikke skal anmeldes.
 Stk. 3. De anmeldte priser og betingelser for levering af opvarmet vand,  

 damp eller gas til bygningers opvarmning og forsyning med varmt vand er  

 offentligt tilgængelige, medmindre Gas- og Varmeprisudvalget tiltræder, at de  

 ikke offentliggøres.
 Stk. 4. Priser og andre betingelser, der ikke er anmeldt som foreskrevet  

 efter stk. 1, erugyldige.
 Stk. 5. Finder udvalget, at priser eller andre betingelser er urimelige  

 eller i strid med bestemmelserne i § 20, giver udvalget, såfremt forholdet  

 ikke gennem forhandling kan bringes til ophør, pålæg om ændring af priser  

 eller betingelser.
 Stk. 6. Såfremt priser eller andre betingelser må antages at ville medføre  

 en i samfundsmæssig henseende uøkonomisk anvendelse af energi, kan udvalget  

 efter forhandling som nævnt i stk. 5 give pålæg om ændring af priser eller  

 betingelser.
 Stk. 7. Priser og andre betingelser for salg af naturgas i forbindelse med  

 levering til forbrugere med et aftag på over 300.000 m3 naturgas pr. år er  

 ikke omfattet af stk. 3, 5 og 6.
§ 22. Gas- og Varmeprisudvalget består af en formand og 13 andre  

 medlemmer, som udnævnes af energiministeren.
Formanden og 7 af medlemmerne  

 skal være uafhængige af forsynings- og kommunale interesser og skal  

 repræsentere forbrugerinteresser og nødvendig sagkundskab.
Af de øvrige 6  

 medlemmer udnævnes 1 efter indstilling fra Danske Elværkers Forening, 1  

 medlem efter indstilling fra Danske Fjernvarmeværkers Forening, 1 medlem  

 efter indstilling fra Dansk Naturgas A/S, 1 efter fælles indstilling fra  

 naturgasdistributionsselskaberne, 1 efter indstilling fra Kommunernes  

 Landsforening, og 1 medlem udnævnes efter fælles indstilling fra Københavns  

 Kommune og Frederiksberg Kommune.
 Stk. 2. Udvalgets sekretariatsforretninger varetages af Konkurrencerådets  

 sekretariat.
 Stk. 3. Energiministeren fastsætter udvalgets forretningsorden.
 § 23. Gas- og Varmeprisudvalgets afgørelser skal meddeles skriftligt og  

 indeholde oplysning om de forhold og synspunkter, som har været bestemmende  

 for afgørelsen.
 Stk. 2. Med hensyn til udvalgets beføjelser til at kræve oplysning m.v. og  

 til klage over udvalgets afgørelser finder reglerne i § 6 og kapitel 5 i  

 konkurrenceloven anvendelse med de fornødne afvigelser.
Kapitel 5 Tilsyn § 24. Energiministeren kan fastsætte regler om vedligeholdelsen af  

 kollektive varmeforsyningsanlæg, forsyningsledninger m.v.
 § 25. Kommunalbestyrelsen fører tilsyn med indretningen og driften af  

 kollektive varmeforsyningsanlæg.
 Stk. 2. Energiministeren kan fastsætte regler om tilsynet.
Kapitel 6 Klage § 26. Kommunalbestyrelsens afgørelser efter kapitlerne 2, 3 og 5 kan  

 påklages til energiministeren, jf. dog § 6, stk. 4, og § 12, stk. 3.
 Stk. 2. Kommunalbestyrelsens afgørelse kan påklages af den eller dem, til  

 hvem afgørelsen er rettet.
 Stk. 3. Energiministeren kan fastsætte regler om, at kommunalbestyrelsens  

 afgørelser efter kapitlerne 2 og 5 kun skal kunne påklages for så vidt angår  

 retlige spørgsmål.
 § 27. Klagefristen er 4 uger fra den dag, afgørelsen er meddelt den  

 pågældende.
 § 28. Henlægger energiministeren sine beføjelser til at træffe afgørelser  

 efter loven eller efter bestemmelser fastsat efter loven til en institution  

 under Energiministeriet, kan energiministeren fastsætte regler om adgang til  

 at klage over afgørelserne, herunder om at afgørelserne ikke i alle tilfælde  

 kan indbringes for anden administrativ myndighed.
Kapitel 7 Om naturgasselskaber § 29. Energiministeren kan med virkning for Dansk Naturgas A/S og andre  

 virksomheder, der driver anlæg til fremføring af naturgas, fastsætte regler  

 eller træffe afgørelse om 1) udbygning af naturgasnettet og forsyningspligt, herunder  

 virksomhedernes planer herfor, og 2) styring af virksomhedernes omkostninger.
 § 30. Energiministeren bemyndiges til efter forhandling med  

 indenrigsministeren samt efter forelæggelse for Folketingets Energipolitiske  

 Udvalg at fastsætte regler om begrænsning af de regionale naturgasselskabers  

 låntagning og om afvikling af selskabernes gæld.
§ 31. Salg af naturgas til forbrugere med et aftag på over 300.000 m3 pr.  

 år varetages af naturgasdistributionsselskaberne efter ensartede,  

 landsdækkende retningslinier, som er aftalt med Dansk Naturgas A/S, og som er  

 godkendt af energiministeren.
I tilfælde af manglende enighed fastsætter  

 energiministeren retningslinierne.
I tilfælde af uenighed om salget mellem  

 Dansk Naturgas A/S og et eller flere af naturgasdistributionsselskaberne,  

 eller såfremt energiministeren i øvrigt finder det nødvendigt, kan  

 energiministeren inden for rammerne af disse retningslinier træffe afgørelse  

 herom.
 § 32. De i § 29 nævnte virksomheder skal efter anmodning meddele  

 energiministeren de oplysninger, der efter dennes skøn findes nødvendige for  

 udøvelsen af beføjelserne efter §§ 29-31.
Kapitel 8 Straffebestemmelser, ikrafttræden m.v.
§ 33. Undlader nogen rettidigt til Gas- og Varmeprisudvalget at anmelde  

 eller give oplysninger i henhold til § 21, stk. 1, og § 23, stk. 2, eller at  

 efterkomme pålæg i henhold til § 21, stk. 5 og 6, kan energiministeren som  

 tvangsmiddel pålægge de pågældende daglige eller ugentlige bøder.
Der er  

 udpantningsret for disse.
§ 34. Med bøde straffes den, der 1) undlader at indhente tilladelse efter § 4, 2) tilsidesætter vilkår for en tilladelse efter loven, 3) undlader at efterkomme påbud eller forbud efter loven, herunder påbud  

 om at berigtige et ulovligt forhold, 4) afgiver urigtige eller vildledende oplysninger, jf. § 21, stk. 1, og §  

 23, stk. 2.
 Stk. 2. I forskrifter, der udfærdiges i medfør af loven, kan der  

 fastsættes straf af bøde for overtrædelse af bestemmelser i forskrifterne.
Stk. 3. Er en af de i stk. 1 og 2 nævnte overtrædelser begået af et  

 aktieselskab, anpartsselskab, andelsselskab el. lign., kan bødeansvar  

 pålægges selskabet som sådant.
Er overtrædelsen begået af en kommune eller et  

 kommunalt fællesskab, der er omfattet af § 60 i lov om kommunernes styrelse,  

 kan der pålægges kommunen eller det kommunale fællesskab bødeansvar.
 § 35. Loven træder i kraft den 15. juni 1990.
 Stk. 2. Ved lovens ikrafttræden ophæves lov om varmeforsyning, jf.  

 lovbekendtgørelse nr. 330 af 29. juni 1983.
 Stk. 3. Indtil energiministeren har truffet anden bestemmelse, kan  

 kommunalbestyrelsen ikke godkende projekter, der strider mod de i medfør af  

 de hidtil gældende regler godkendte regionale varmeforsyningsplaner.
 § 36. Loven gælder ikke for Færøerne og Grønland.
