Nr LSF 244 Forslag til Lov om ændring af realkreditlov og lov om realkreditlignende  

 lån og andelsboliglån m.v. (Adgang til omprioritering og tillægslån samt  

 ændrede lånegrænser for om- og tilbygning m.v.) Fremsat af boligministeren (Svend Erik Hovmand) den 12. marts 1992 Vedtaget ved tredjebehandling den 14. maj 1992 Lov nr. 378 af 20/05/1992 § 1 I realkreditloven, jf. lovbekendtgørelse nr. 56 af 24. januar 1992,  

 foretages følgende ændringer:
 1. I § 25, stk. 1, udgår »§ 26, stk. 5«, og i  

 stedet indsættes: »§ 26, stk. 5 og 6, og § 27, stk. 5 og 6,».
 2. § 25, stk. 2, affattes således:
»Stk. 2. Når lånet ydes til indfrielse af realkreditlån eller  

 realkreditlignende lån, jf. § 2 i lov om realkreditlignende lån og  

 andelsboliglån m.v., og løbetiden ikke overstiger restløbetiden på det  

 indfriede lån, kan lånet dog afdrages med samme hastighed som det indfriede  

 lån.« 3. I § 26, stk. 4, 3. pkt., ændres »80« til:  

 »100«.
 4. § 26, stk. 5, affattes således:
»Stk. 5. Til indfrielse af realkreditlån, der ikke er ydet  

 efter stk. 6, og realkreditlignende lån, jf. § 2 i lov om realkreditlignende  

 lån og andelsboliglån m.v., der ikke er ydet efter denne lovs § 3, stk. 7,  

 samt andre prioriteter, hvor pantebrev er anmeldt til tinglysning før den 12.  

 marts 1992, kan ydes nominallån med en maksimal løbetid på 30 år inden for en  

 lånegrænse på 80 pct.
Lån kan kun ydes, hvis efterstående panthavere, der  

 ikke er forpligtet til at respektere det nye lån, meddeler samtykke hertil.  

 Til indfrielse af realkreditlån, ydet som indekslån, kan ydes indekslån med  

 en restløbetid svarende til det indfriede lån.« 5. § 26, stk. 6, affattes således:
»Stk. 6. Til andre formål kan ydes nominallån inden for en  

 lånegrænse på 60 pct.
Den maksimale løbetid er 20 år.« 6. § 26, stk. 7, ophæves.
 7. I § 27, stk. 4, 3. pkt., ændres »60« til:  

 »100«.
 8. § 27, stk. 5, affattes således:
»Stk. 5. Til indfrielse af realkreditlån, der ikke er ydet  

 efter stk. 6, og realkreditlignende lån, jf. § 2 i lov om realkreditlignende  

 lån og andelsboliglån m.v., der ikke er ydet efter denne lovs § 3, stk. 7,  

 samt andre prioriteter, hvor pantebrev er anmeldt til tinglysning før den 12.  

 marts 1992, kan ydes nominallån med en maksimal løbetid på 20 år inden for en  

 lånegrænse på 60 pct.
Lån kan kun ydes, hvis efterstående panthavere, der  

 ikke er forpligtet til at respektere det nye lån, meddeler samtykke  

 hertil.« 9. § 27, stk. 6, affattes således:
»Stk. 6. Til andre formål kan ydes nominallån inden for en  

 lånegrænse på 60 pct.
Den maksimale løbetid er 20 år.« 10. § 34, stk. 6, ophæves.
 Stk. 7 og 8 bliver herefter stk. 6 og 7.
 11. § 36, stk. 6, affattes således:
»Stk. 6. Ved ydelse af indekslån type IJ skal provenuet  

 mindst udgøre 65.000 kr. for den enkelte ejendom, hvilket beløb reguleres een  

 gang årligt på grundlag af udviklingen i det af Danmarks Statistik pr. 1.  

 januar 1992 beregnede reguleringsindeks for boligbyggeri og med afrunding til  

 nærmeste hele 1.000 kr.
Reguleringen har virkning fra offentliggørelsen af  

 dette indeks.« 12. I § 37, stk. 3, 3. pkt., ændres »90« til:  

 »100«.
13. I § 70, stk. 2, indsættes efter »foreningen«:  

 », der sikrer, at fonden eller foreningen bevarer mere end halvdelen af  

 stemmerettighederne i realkreditaktieselskabet, jf. dog stk. 4 og 5.« 14. I § 70 indsættes som stk. 4 og 5:
 »Stk. 4. Ved sammenlægning af to realkreditinstitutter, jf. § 66, der  

 er omdannet i henhold til § 67, skal vedtægterne for det fortsættende  

 realkreditaktieselskab indeholde bestemmelser om stemmeretsbegrænsning, der  

 sikrer, at fonden eller foreningen bevarer mere end halvdelen af  

 stemmerettighederne i realkreditaktieselskabet.
Stk. 5. Ved sammenlægning af to aktieselskaber, som har  

 videreoverdraget aktiver og gæld efter bestemmelsen i § 68, stk. 2, skal  

 vedtægterne for det fortsættende aktieselskab indeholde bestemmelser om  

 stemmeretsbegrænsning, der sikrer, at fonden eller foreningen bevarer mere  

 end halvdelen af stemmerettighederne i det fortsættende aktieselskab.« § 2 I lov om realkreditlignende lån og andelsboliglån m.v., jf.  

 lovbekendtgørelse nr. 25 af 13. januar 1992, foretages følgende ændringer:
 1. § 3, stk. 3, 2. pkt., affattes således:
»Lån til ejendomme til helårsbeboelse enten til brug for ejeren eller  

 opført med salg for øje og til fritidshuse kan højst udgøre 100 pct. af de  

 afholdte rimelige udgifter med fradrag af eventuel offentlig støtte, jf. dog  

 stk. 4.« 2. I § 3, stk. 4, tilføjes efter »lånetilbud«:  

 », dog 3 år for arbejde, der mere end fordobler bygningsværdien«.
 3. § 3, stk. 5, affattes således:
»Stk. 5. Til indfrielse af realkreditlån, der ikke er ydet  

 efter realkreditlovens § 26, stk. 6, og realkreditlignende lån, der ikke er  

 ydet efter stk. 7, samt andre prioriteter, hvor pantebrev er anmeldt til  

 tinglysning før den 12. marts 1992, kan ydes lån i ejerboliger til helårsbrug  

 med en maksimal løbetid på 30 år inden for en lånegrænse på 80 pct. og i  

 fritidshuse med en maksimal løbetid på 20 år inden for en lånegrænse på 60  

 pct.
Lån kan kun ydes, hvis efterstående panthavere, der ikke er forpligtet  

 til at respektere nye lån, meddeler samtykke hertil.« 4. § 3, stk. 7, affattes således:
»Stk. 7. Lån til andre formål end nævnt i stk. 1-3 og stk. 5  

 i ejendomme nævnt i stk. 1 og 2 kan ydes inden for en lånegrænse på 60  

 pct.« 5. § 3 b ophæves.
 6. § 5, nr. 2, affattes således:
 »2) 20 år for lån til opførelse, ejerskifte, vedligeholdelse,  

 opretning samt om- og tilbygning af fritidshuse,».
 7. § 5, nr. 3, affattes således:
 »3) 20 år for lån efter § 3, stk. 7,».
 8. § 5, nr. 4, affattes således:
»4) 10 år for lån i ubebyggede grunde til boligformål.« 9. I § 6, stk. 1, 1. pkt., udgår »§ 3, stk. 5,»,  

 og i stedet indsættes: »§ 3, stk. 5 og 7,».
 10. I § 6, stk. 1, indsættes som 2. pkt.:
»Når lånet ydes til indfrielse af realkreditlån eller  

 realkreditlignende lån og løbetiden ikke overstiger restløbetiden på det  

 indfriede lån, kan lånet dog afdrages med samme hastighed som det indfriede  

 lån.« 11. § 6, stk. 3, affattes således:
»Stk. 3. Lån i ubebyggede grunde til boligformål må ikke  

 afdrages langsommere end serielån.
Når lånet ydes til indfrielse af  

 realkreditlån eller realkreditlignende lån og løbetiden ikke overstiger  

 restløbetiden på det indfriede lån, kan lånet dog afdrages med samme  

 hastighed som det indfriede lån.« § 3 Loven træder i kraft dagen efter bekendtgørelsen i Lovtidende.
Oprindeligt fremsat forslag § 1 I realkreditloven, jf. lovbekendtgørelse nr. 56 af 24. januar 1992,  

 foretages følgende ændringer:
 1. I § 25, stk. 1, indsættes efter »§ 26, stk.  

 5«: », og § 27, stk. 5,».
 2. § 25, stk. 2, affattes således:
»Lån efter § 26, stk. 6, og § 27, stk. 6, skal ydes, så  

 de ikke afdrages langsommere end et serielån.« 3. I § 25 indsættes som nyt stk. 3:
»Når lånet ydes til indfrielse af realkreditlån eller  

 realkreditlignende lån, jf. § 2 i lov om realkreditlignende lån og  

 andelsboliglån m.v., og løbetiden ikke overstiger restløbetiden på det  

 indfriede lån, kan lånet dog afdrages med samme hastighed som det indfriede  

 lån.« Stk. 3-4 bliver herefter stk. 4-5.
 4. I § 26, stk. 4, 3. pkt., ændres »80«  

 til: »100«.
 5. § 26, stk. 5, affattes således:
»Til indfrielse af realkreditlån, der ikke er ydet efter stk. 6, og  

 realkreditlignende lån, jf. § 2 i lov om realkreditlignende lån og  

 andelsboliglån m.v., der ikke er ydet efter denne lovs § 3, stk. 7 samt andre  

 prioriteter, hvor pantebrev er anmeldt til tinglysning før den 12. marts  

 1992, kan ydes nominallån med en maksimal løbetid på 30 år inden for en  

 lånegrænse på 80 pct.
Lån kan kun ydes, hvis efterstående panthavere, der  

 ikke er forpligtet til at respektere det nye lån, meddeler samtykke hertil.  

 Til indfrielse af indekslån kan ydes indekslån med en restløbetid svarende  

 til det indfriede lån«.
 6. § 26, stk. 6, affattes således:
»Til andre formål kan ydes nominallån inden for en lånegrænse på 60  

 pct.
Den maksimale løbetid er 20 år.« 7. I § 27, stk. 4, 3. pkt. ændres »60«  

 til: »100«.
 8. § 27, stk. 5, affattes således:
»Til indfrielse af realkreditlån, der ikke er ydet efter stk. 6, og  

 realkreditlignende lån, jf. § 2 i lov om realkeditlignende lån og  

 andelsboliglån m.v., der ikke er ydet efter denne lovs § 3, stk. 7, samt  

 andre prioriteter, hvor pantebrev er anmeldt til tinglysning før den 12.  

 marts 1992, kan ydes nominallån med en maksimal løbetid på 20 år inden for en  

 lånegrænse på 60 pct.
Lån kan kun ydes, hvis efterstående panthavere, der  

 ikke er forpligtet til at respektere det nye lån, meddeler samtykke hertil.  

 Til indfrielse af indekslån kan ydes indekslån med en restløbetid svarende  

 til det indfriede lån.« 9. § 27, stk. 6, affattes således:
»Til andre formål kan ydes nominallån indenfor en lånegrænse på 60  

 pct.
Den maksimale løbetid er 20 år.« 10. § 34, stk. 6, udgår.
 Stk. 7 og 8 bliver herefter stk. 6 og 7.
 11. § 36, stk. 6, affattes således:
»Ved ydelse af indekslån, type IJ, skal provenuet mindst udgøre  

 65.000 kr. for den enkelte ejendom, hvilket beløb reguleres een gang årligt  

 på grundlag af udviklingen i det af Danmarks Statistik pr. 1. januar 1992  

 beregnede reguleringsindeks for boligbyggeri og med afrunding til nærmeste  

 hele 1.000 kr.
Reguleringen har virkning fra offentliggørelsen af dette  

 indeks.« 12. I § 37, stk. 3, 3. pkt., ændres »90«  

 til: »100«.
13. I § 70, stk. 2, indsættes efter  

 »foreningen«: », der sikrer, at fonden eller foreningen  

 bevarer mere end halvdelen af stemmerettighederne i realkreditaktieselskabet,  

 jf. dog stk. 4 og 5.« 14. I § 70, indsættes som stk. 4 og 5:
»Stk. 4. Ved sammenlægning af to realkreditinstitutter, jf. §  

 66, der er omdannet i henhold til § 67, skal vedtægterne for det  

 fortsættende realkreditaktieselskab indeholde bestemmelser om  

 stemmeretsbegrænsning, der sikrer, at et af de nævnte institutter bevarer  

 mere end halvdelen af stemmerettighederne i realkreditaktieselskabet.« »Stk. 5. Ved sammenlægning af to aktieselskaber, som har  

 videreoverdraget aktiver og gæld efter bestemmelsen i § 68, stk. 2,  

 skal vedtægterne for det fortsættende aktieselskab indeholde bestemmelser om  

 stemmeretsbegrænsning, der sikrer, at et af de nævnte aktieselskaber bevarer  

 mere end halvdelen af stemmerettighederne i realkreditaktieselskabet.« § 2 I lov om realkreditlignende lån og andelsboliglån m.v., jf.  

 lovbekendtgørelse nr. 25 af 13. januar 1992, foretages følgende ændringer:
 1. § 3, stk. 3, 2. pkt. affattes således:
»Lån til ejendomme til helårsbeboelse enten til brug for ejeren eller  

 opført med salg for øje og til fritidshuse kan højst udgøre 100 pct. af de  

 afholdte rimelige udgifter med fradrag af eventuel offentlig støtte, jf. dog  

 stk. 4.« 2. I § 3, stk. 4, tilføjes efter »lånetilbud«:  

 », dog 3 år for arbejde, der mere end fordobler bygningsværdien«.
 3. § 3, stk. 5, affattes således:
»Til indfrielse af realkreditlån der ikke er ydet efter  

 realkreditlovens § 26, stk. 6, og realkreditlignende lån, der ikke er ydet  

 efter stk. 7, samt andre prioriteter, hvor pantebrev er anmeldt til  

 tinglysning før den 12. marts 1992, kan ydes lån i ejerboliger til helårsbrug  

 med en maksimal løbetid på 30 år inden for en lånegrænse på 80 pct. og i  

 fritidshuse med en maksimal løbetid på 20 år inden for en lånegrænse på 60  

 pct.
Lån kan kun ydes, hvis efterstående panthavere, der ikke er forpligtet  

 til at respektere nye lån, meddeler samtykke hertil.« 4. § 3, stk. 7, affattes således:
»Lån til andre formål end nævnt i stk. 1-3 og stk. 5 i ejendomme  

 nævnt i stk. 1 og 2 kan ydes inden for en lånegrænse på 60 pct.« 5. § 3 b ophæves.
 6. § 5, nr. 2, affattes således:
 »20 år for lån til opførelse, ejerskifte, vedligeholdelse, opretning  

 samt om- og tilbygning af fritidshuse,».
 7. § 5, nr. 3, affattes således:
 »20 år for lån efter § 3, stk. 7,».
 8. § 5, nr. 4, affattes således:
 »10 år for lån i ubebyggede grunde til boligformål.«.
 9. I § 6, stk. 1, indsættes som 2. pkt.:
»Når lånet ydes til indfrielse af realkreditlån eller  

 realkreditlignende lån, og løbetiden ikke overstiger restløbetiden på det  

 indfriede lån, kan lånet dog afdrages med samme hastighed som det indfriede  

 lån.« 10. § 6, stk. 3, affattes således:
»Lån efter § 3, stk. 7 samt lån i ubebyggede grunde til boligformål  

 må ikke afdrages langsommere end serielån.
Når lånet ydes til indfrielse af  

 realkreditlån eller realkreditlignende lån, og løbetiden ikke overstiger  

 restløbetiden på det indfriede lån, kan lånet dog afdrages med samme  

 hastighed som det indfriede lån.« § 3 Loven træder i kraft dagen efter bekendtgørelsen i Lovtidende.
Bemærkninger til lovforslaget Almindelige bemærkninger I.
Lovforslaget indeholder en række ændringer af realkreditloven, der  

 skal ses som et led i en trinvis liberalisering af loven.
Endvidere  

 indeholder lovforslaget en bestemmelse, der vil muliggøre en fusion af to  

 realkreditaktieselskaber/-koncerner, omdannet til aktieselskab i henhold til  

 lovens bestemmelser.
II.
De af lovforslaget omfattede liberaliseringer tager primært sigte på  

 at gøre det billigere at finansiere aktivitet på  

 boligvedligeholdelsesområdet.
Der gives således mulighed for at belåne 100 pct. af de afholdte  

 dokumenterede udgifter til om- og tilbygning m.v. i ejerboliger til  

 helårsbrug og fritidshuse, og der gives mulighed for at omprioritere  

 eksisterende prioritetslån i ejerboliger.
Lånene kan ombyttes til mixlån med  

 en maksimal løbetid på 30 år, hvor der efter de gældende regler kun er  

 mulighed for 10-årige lån inden for en lånegrænse på 40 pct.
Samlet set vil  

 disse forslag give mulighed for, at mange husejere kan foretage  

 vedligeholdelsesarbejder på deres bolig, uden at der sker en forhøjelse af  

 ydelsen på lånene.
Omprioriteringsmuligheden vil herved kunne medvirke til at  

 begrænse tvangsauktionerne.
 Forslagene vil derfor kunne bidrage til at forøge aktiviteten og dermed  

 beskæftigelsen i bygge- og anlægssektoren.
Herudover sker der en delvis liberalisering af adgangen til at optage  

 tillægslån i ejerboliger, idet der fremover vil kunne ydes tillægslån  

 indenfor en lånegrænse på 60 pct.
Lånet skal ydes som serielån med en  

 maksimal løbetid på 20 år.
III.
I hovedtræk indeholder lovforslaget følgende ændringer af  

 realkreditloven:
1. Der gives tilladelse til omprioritering af eksisterende lån  

 (realkreditlån og andre prioriteter) i ejerboliger til helårsbrug og  

 fritidshuse.
Lånene kan ombyttes til mixlån med en maksimal løbetid på  

 henholdsvis 30 år og 20 år.
2. Der gives adgang til 100 pct's belåning af de dokumenterede  

 omkostninger ved om- og tilbygning samt vedligeholdelse i ejerboliger,  

 såfremt ombygningen kan holdes inden for den generelle lånegrænse på 80 pct.  

 Tilsvarende adgang gives for belåning af om- og tilbygning af ejendomme til  

 sociale, kulturelle og undervisningsmæssige formål og fritidshuse. (For  

 fritidshuse gælder dog, at den generelle lånegrænse er 60 pct.) 3. Der giver adgang til at yde tillægslån uden formålsbestemmelse i  

 ejerboliger til helårsbrug og i fritidshuse.
Lånene skal ydes inden for en  

 lånegrænse på 60 pct., og de skal ydes som serielån med en maksimal løbetid  

 på 20 år.
Efter gældende lov kan der kun ydes tillægslån inden for en  

 lånegrænse på 40 pct. og som serielån med en løbetid på 10 år og kun til  

 indfrielse af eksisterende prioriteter.
 4. Forbudet mod at yde lån til kollektive energiforsyningsanlæg, der ejes  

 af elværker eller elselskaber ophæves.
 5. Der gives adgang til at fusionere to omdannede  

 realkreditinstitutter/koncerner.
Økonomiske og administrative konsekvenser Lovforslaget har hverken direkte økonomiske eller administrative  

 konsekvenser for det offentlige.
Det er ikke muligt med rimelig sikkerhed at  

 skønne over de af afledede virkninger for beskæftigelse, betalingsbalance og  

 offentlige finanser.
Bemærkninger til de enkelte lovbestemmelser Til § 1 Til nr. 1-3, 5-6 og 8-9 Som et led i en gradvis liberalisering af realkreditlovgivningen, jf. de  

 almindelige bemærkninger, foreslås det at åbne afgang til realkreditbelåning  

 af friværdier i ejerboliger til helårsbrug samt fritidshuse.
Lånet skal dog  

 kunne rummes inden for 60 pct. af ejendommens værdi.
Lånet skal ydes som  

 serielån og afdrages over højst 20 år.
 Endvidere foreslås det at give realkreditinstitutterne adgang til i  

 ejerboliger til helårsbrug samt fritidshuse inden for lånegrænserne at yde  

 lån til indfrielse af indestående lån og herved forlænge løbetiden til  

 maksimalt 30 år for ejerboliger til helårsbrug og 20 år for fritidshuse.  

 Forudsætningen herfor er, at det nye lån afdrages mindst ligeså hurtigt som  

 et mix-lån, og at der ikke herved fremkommer et kontantprovenu.
 Mens friværdien alene kan belånes med 20-årige serielån inden for 60 pct.,  

 kan indfrielseslån således ydes på mixlånevilkår, og for ejerboligers  

 vedkommende med en løbetid på 30 år og inden for 80 pct. af værdien.
Efter de gældende regler kan realkreditinstitutterne inden for  

 lånegrænserne yde nominallån til indfrielse af realkreditlån og  

 realkreditlignende lån.
Lånet skal dog ydes som indekslån, hvis det indfriede  

 lån er et indekslån.
Nominallån skal ikke afdrages som mix-lån, men lånet må  

 dog ikke afdrages langsommere end det indfriede lån.
Endvidere må løbetiden  

 ikke forlænges, ligesom der ikke må fremkomme et kontant provenu.
 Realkreditinstitutterne kan endvidere yde lån til indfrielse af egne  

 realkreditlån uden hensyntagen til lånegrænsen - såfremt det indfriede lån er  

 ydet i overensstemmelse med lovgivningen - men i øvrigt på samme vilkår som  

 ved lån til indfrielse af andre institutters lån.
Endvidere har institutterne frem til den 30. juni 1991 i ejerboliger til  

 helårsbrug kunnet tilbyde 30-årige nominallån på mix-lånsvilkår til  

 indfrielse af visse 20-årige lån.
Lånene skulle være udbetalt senest den 31.  

 december 1991.
 Endelig har institutterne adgang til i ejerboliger til helårsbrug og  

 fritidshuse at yde 10-årige lån på serievilkår til indfrielse af anden gæld  

 sikret ved direkte pant i ejendommen, forudsat lånet kan rummes inden for 40  

 pct. af ejendommens værdi.
Det foreslås ud over adgangen til friværdibelåning inden for 60 pct. af  

 værdien at indføre en permanent adgang til i ejerboliger til helårsbrug at  

 yde 30-årige henholdsvis 20-årige lån til indfrielse af eksisterende og  

 fremtidigt optagne realkreditlån og realkreditlignende lån.
Samtlige  

 omkostninger ved omlægningen (indfrielsesgebyr, kurssikring, lånesagsgebyr,  

 kurtage, tinglysnings- og stempelafgift, rykningsgebyr m.v.) kan medtages i  

 låneudmålingsgrundlaget, men der må ikke fremkomme et kontant provenu.
Det  

 foreslås med andre ord at indføre adgang til fri løbetidsforlængelse på denne  

 type lån, dog maksimeret til en løbetid på 30 henholdsvis 20 år.
Kravet om, at det nye realkreditlån skal kunne placeres inden for  

 lånegrænsen, kan f.eks. indebære, at et lån kun kan indfries delvist, hvis  

 det tilladte låneprovenu kun rækker til indfrielse af en del af restgælden  

 samt omkostningerne ved omlægningen heraf.
Ved delvis indfrielse af lån  

 accepteres det, at den sidst prioriterede krone af det oprindelige lån, som  

 følge af adgangen til at medtage omkostningerne ved omlægningen af en del af  

 lånet, får en lidt dårligere prioritetsstilling.
 Såfremt løbetiden forlænges ved omlægningen, skal lånet ydes, så det ikke  

 afdrages langsommere end et mix-lån (60 pct. annuitetslån og 40 pct.  

 serielån).
 Såfremt løbetiden ikke forlænges, foreslås det, at der fortsat ikke skal  

 være krav om mix-lånevilkår, men alene krav om, at afdragstakten ikke sænkes.  

 Endvidere foreslås det i ejerboliger at bibeholde adgangen til uden  

 løbetidsforlængelse at omlægge et indekslån til et andet indekslån.
 Det foreslås endvidere at åbne adgang til at yde lån til omprioritering af  

 andre prioriteter i det omfang lånegrænserne giver mulighed herfor og under  

 forudsætning af, at realkreditlånet ydes på mix-lånevilkår.
Adgangen omfatter alene indfrielse af gæld sikret ved direkte pant i  

 ejendommen, mens f.eks. gældsbrev sikret ved ejerpant i ejendommen fortsat  

 ikke kan omlægges til realkreditlån.
I denne forbindelse bemærkes, at det nye  

 lån ligeledes skal have direkte pant i ejendommen, idet  

 realkreditinstitutterne ikke har adgang til at yde realkreditlån, sikret ved  

 f.eks. ejerpantebreve.
Da adgangen til friværdibelåning alene består i en adgang til at yde  

 20-årige serielån inden for 60 pct., foreslås det for at hindre omgåelse, at  

 kun allerede stiftet gæld (anmeldt til tinglysning før datoen for  

 lovforslagets fremsættelse) kan omlægges til realkreditlån.
Friværdier i  

 ejerboliger kan således ikke belånes ud over 60 pct. ved f.eks. først at  

 optage et banklån med direkte pant for dernæst at omlægge det til et  

 realkreditlån.
Senere stiftet anden direkte pantegæld vil således fortsat kun  

 kunne omlægges til realkreditlån, hvis det 20-årige serielån kan holdes inden  

 for 60 pct. af værdien.
Bestemmelsen om samtykke fra efterstående panthavere er en konsekvens af  

 tinglysningslovens § 40, stk. 3, hvorefter der kræves samtykke for  

 efterstående panthavere, såfremt der sker en forlængelse af afdragstiden ved  

 ombytningen til et nyt lån.
I visse tilfælde kan det dog følge af den  

 efterstående panthavers pantebrev, at pantebrevet respekterer eller vil rykke  

 for nærmere angivne pantebreve.
I disse tilfælde vil panthaver efter en  

 konkret vurdering af ryknings- eller respektklausulen kunne være forpligtet  

 til at afgive samtykke.
Til nr. 4, 7 og 12 Med henblik på at øge aktiviteten og beskæftigelsen i bygge- og  

 anlægssektoren foreslås det, at der gives adgang til at belåne 100 pct. af de  

 afholdte dokumenterede udgifter til om- og tilbygning m.v. i ejerboliger til  

 helårsbrug og fritidshuse, forudsat at om- og tilbygninger m.v. kan holdes  

 inden for en lånegrænse på henholdsvis 80 pct. og 60 pct., afhængig af  

 ejendomskategorien.
 Efter den gældende realkreditlov må lån til om- og tilbygning m.v. i de  

 nævnte ejendomskategorier højest udgøre henholdsvis 80 pct. og 60 pct. af de  

 afholdte rimelige udgifter.
 De gældende regler om dokumentation for udgifterne, der findes i  

 Boligministeriets bekendtgørelse nr. 515 af 28. juni 1991 om udmåling af  

 realkreditlån, vil ikke blive ændret, bortset fra forældelsesfristen for  

 regninger ved store om- og tilbygninger m.v.
 Det bemærkes, at udokumenterede udgifter som følge af liberaliseringen kan  

 belånes med serielån, såfremt lånet kan holdes inden for 60 pct. af  

 ejendommens værdi.
 Tilsvarende foreslås det, at der gives adgang til 100 pct.'s belåning af  

 de afholdte dokumenterede udgifter til om- og tilbygning m.v. i ejendomme til  

 sociale, kulturelle og undervisningsmæssige formål inden for en lånegrænse på  

 80 pct.
 I den gældende § 37, stk. 3, må lånet til om- og tilbygninger m.v. i disse  

 ejendomme højest udgøre 90 pct. af de afholdte rimelige udgifter.
Til nr. 10 Forbuddet mod at yde lån til kollektive energiforsyningsanlæg ejet af  

 elværker eller selskaber, hvori elværker har bestemmende indflydelse,  

 foreslås ophævet.
Det bliver således muligt for institutterne at yde lån,  

 både nominallån og indekslån, til private elværker.
Til nr. 11 Der er tale om en redaktionel ændring, idet § 33, stk. 4, udgik ved lov  

 nr. 932 af 27. december 1991 som følge af ophævelsen af tolagsbelåningen af  

 industri- og håndværksejendomme m.v.
 Reguleringsprincippet er dog fortsat uændret.
Til nr. 13 Ændringen er redaktionel og en følge af nr. 13, da det er fundet mest  

 hensigtsmæssigt i selve lovteksten eksplicit at angive den fortolkning af  

 bestemmelsen, som fremgik af boligministerens besvarelse af boligudvalgets  

 spørgsmål 80 og 81 af 12. december 1989 (L 26 - bilag 66), jf. i øvrigt nr.  

 13.
Til nr. 14 Som led i den liberalisering, der tilsigter at tilpasse lovgivningen til  

 den ændrede konkurrencesituation på de finansielle markeder og  

 strukturudviklingen på realkreditmarkedet, foreslås en ændring, der  

 indebærer, at bestemmelserne i § 70, stk. 2 og 3, i realkreditloven om  

 stemmeretsbegrænsning ikke længere er til hinder for, at to omdannede  

 realkreditinstitutter, der er omdannet til aktieselskaber, kan fusioneres.
I følge realkreditlovens § 70, stk. 2 og 3, skal vedtægterne for  

 henholdvis realkreditaktieselskabet og holdingselskabet indeholde  

 bestemmelser om stemmeretsbegrænsning for andre aktionærer end fonden eller  

 foreningen.
Bestemmelserne blev indføjet i loven under Folketingets  

 behandling af forslag til realkreditlov i december 1989.
 Således blev der efter 2. behandlingen af lovforslaget, hvor  

 boligministeren ved et ændringsforslag foreslog stemmeretsbegrænsning  

 indføjet i vedtægterne for realkreditaktieselskabet, af Folketingets  

 Boligudvalg stillet spørgsmål 80 og 81 af 12. december 1989 (L 26 - bilag  

 66).
 Af boligministerens besvarelse af disse spørgsmål fremgår det, at reglerne  

 om stemmeretsbegrænsning indebar, at vedtægterne for realkreditaktieselskabet  

 skulle indeholde en bestemmelse, som sikrede, at fonden/foreningen skulle  

 have mere end halvdelen af stemmerettighederne i realkreditaktieselskabet.
 Imellem 2. og 3. behandlingen af lovforslaget tilføjedes en tilsvarende  

 bestemmelse om stemmeretsbegrænsning i holdingselskabets vedtægter (§ 70,  

 stk. 3), således at ved selskabskonstruktioner, hvor der indplaceres et  

 holdingselskab mellem fonden/foreningen og realkreditaktieselskabet, sikres  

 fonden/foreningen bestemmende indflydelse på holdingselskabet, der ved en  

 sådan konstruktion ejer realkreditaktieselskabet.
 Bestemmelserne herom blev indsat i loven med det formål at sikre, at de  

 eksisterende realkreditinstitutter organiseret som foreninger/fonde ved en  

 omdannelse til aktieselskab bevarede bestemmende indflydelse på den fortsatte  

 realkreditvirksomhed i realkreditaktieselskabet, ved at foreningen/fonden  

 bevarer mere end halvdelen af stemmerettighederne ved forhøjelse af  

 aktiekapitalen eller i forbindelse med en fusion, enten direkte eller via et  

 holdingselskab.
Det forekommer imidlertid uhensigtsmæssigt, at § 70, stk. 2 og 3  

 forhindrer en fusion af to omdannede realkreditinstitutter både på  

 realkreditvirksomhedsniveau og på holdingniveau.
Bestemmelserne i § 70, stk.  

 2 og 3, er generelt ikke til hinder for fusioner, men fastlægger blot, at  

 efter en fusion, skal realkreditfonden eller - foreningen være den  

 dominerende aktionær, idet fonden eller foreningen skal bevare mere end 50  

 pct. af stemmrettighederne.
Hvis der er tale om en fusion af to omdannede  

 realkreditinstitutter er dette imidlertid en umulighed i henhold til den  

 gældende lov, idet to ejere af hver sit realkreditaktieselskab ikke begge kan  

 have den bestemmende indflydelse gennem besiddelse af mere end 50 pct. af  

 stemmerettighederne.
Hertil kommer, at det formål, som bestemmelserne om  

 stemmeretsbegrænsning skulle varetage, nemlig at værne og beskytte den  

 opsparede realkreditformue i forhold til nye aktionærer og bevare de  

 oprindelige realkreditinstitutters bestemmende indflydelse på  

 realkreditvirksomheden, stadig vil være opretholdt ved en fusion af to  

 omdannede realkreditinstitutter.
 Forslaget indebærer, at en fond/forening, der ejer et  

 realkreditaktieselskab, ikke ved en fusion mellem to omdannede  

 realkreditinstitutter skal bevare mere end halvdelen af stemmerettighederne i  

 sit »eget« realkreditaktieselskab, hvis der finder en sådan fusion  

 sted, når bare den ene af de to realkreditfonde - eller - foreninger efter  

 fusionen har bestemmende indflydelse på det ved fusionen opståede (fælles)  

 selskab og herved på den fortsatte realkreditvirksomhed.
 En fusion mellem to omdannede institutter vil fortsat kun kunne ske med  

 boligministerens godkendelse, jf. § 66. Hermed skal det sikres, at en af  

 realkreditfondene eller - foreningerne har bestemmende indflydelse på det  

 fælles selskab både ved en fusion på realkreditvirksomhedsniveau og på  

 holdingniveau.
Boligministeren vil således kunne godkende en konstruktion, der indebærer,  

 at to omdannede realkreditinstitutter lægges sammen til eet  

 realkreditinstitut.
Endvidere vil en konstruktion, der går ud på, at to  

 realkreditinstitutter bliver søsterselskaber i samme koncern, kunne opnå  

 godkendelse.
 Endvidere indebærer den foreslåede ophævelse af stemmeretsbegrænsningen i  

 forbindelse med fusion af to omdannede realkreditinstitutter, at ministeren  

 kan godkende, at et realkreditinstitut kan indgå i koncernen som et  

 datterselskab af et andet realkreditinstitut.
 Den foreslåede ophævelse af stemmeretsbegrænsningen i forbindelse med  

 sammenlægning af to omdannede realkreditinstitutter indebærer derimod ikke,  

 at et realkreditinstitut, heller ikke efter en sammenlægning af to omdannede  

 realkreditinstitutter, vil kunne fusionere med et selskab, der ikke er et  

 realkreditinstitut, dersom den herved mister sin bestemmende indflydelse.
 En fusion mellem to omdannede institutter vil fortsat kunne nægtes  

 godkendelse i henhold til § 66, f.eks., såfremt det må befrygtes, at en sådan  

 fusion vil indebære nærliggende risiko for, at det ved fusionen opståede  

 realkreditinstitut vil opnå en for dominerende indflydelse på  

 realkreditmarkedet, eller hvis andre væsentlige samfundsmæssige hensyn, efter  

 ministerens opfattelse tilsidesættes ved en sådan fusion.
Til § 2 Til nr. 1-10.
De foreslåede ændringer i lov om realkreditlignende lån og andelsboliglån  

 m.v. er en konsekvens af ændringerne foreslået i § 1 til realkreditloven.
Der  

 henvises derfor til bemærkningerne til § 1.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I realkreditloven, jf. lovbekendtgørelse nr. 56 af 24. januar 1992,  

 foretages følgende ændringer:
 1. I § 25, stk. 1, indsættes efter »§ 26, stk.  

 5«: », og § 27, stk. 5,».
 2. § 25, stk. 2, affattes således:
»Lån efter § 26, stk. 6, og § 27, stk. 6, skal ydes, så  

 de ikke afdrages langsommere end et serielån.« 3. I § 25 indsættes som nyt stk. 3:
»Når lånet ydes til indfrielse af realkreditlån eller  

 realkreditlignende lån, jf. § 2 i lov om realkreditlignende lån og  

 andelsboliglån, og løbetiden ikke overstiger restløbetiden på det indfriede  

 lån, kan lånet dog afdrages med samme hastighed som det indfriede lån.« Stk. 3-4 bliver herefter stk. 4-5.
 § 25. Nominallån til opførelse, ejerskifte og om- og tilbygning af  

 ejerboliger til helårsbrug og fritidshuse samt lån efter § 26, stk. 5 skal  

 ydes, så de ikke afdrages langsommere end et lån, der består af 60 pct.  

 annuitetslån og 40 pct. serielån.
 Stk. 2. Nominallån til indfrielse af prioriteter, bortset fra  

 realkreditlån, i de i stk. 1 nævnte ejendomme skal ydes, så de ikke afdrages  

 langsommere end et serielån.
 Stk. 3. Nominallån til ubebyggede grunde, der er udlagt til  

 ejerboliger til helårsbrug eller fritidshuse, skal ydes, så de ikke afdrages  

 langsommere end et serielån.
 Stk. 4. Lån efter stk. 1 må ikke deles i flere lån.
 4. I § 26, stk. 4, 3. pkt., ændres »80«  

 til: »100«.
 5. § 26, stk. 5, affattes således:
»Til indfrielse af realkreditlån, der ikke er ydet efter stk. 6, og  

 realkreditlignende lån, jf. § 2 i lov om realkreditlignende lån og  

 andelsboliglån m.v., der ikke er ydet efter denne lovs § 3, stk. 7 samt andre  

 prioriteter, hvor pantebrev er anmeldt til tinglysning før den 12. marts  

 1992, kan ydes nominallån med en maksimal løbetid på 30 år inden for en  

 lånegrænse på 80 pct.
Lån kan kun ydes, hvis efterstående panthavere, der  

 ikke er forpligtet til at respektere det nye lån, meddeler samtykke hertil.  

 Til indfrielse af indekslån kan ydes indekslån med en restløbetid svarende  

 til det indfriede lån«.
 6. § 26, stk. 6, affattes således:
»Til andre formål kan ydes nominallån inden for en lånegrænse på 60  

 pct.
Den maksimale løbetid er 20 år«.
 § 26. Lån til ejerboliger til helårsbrug ydes efter bestemmelserne  

 i stk. 2-7.
Stk. 2. Til opførelse kan ydes nominallån eller indekslån, type I,  

 inden for en lånegrænse på 80 pct.
Den maksimale løbetid er 30 år.
Stk. 3. Til ejerskifte kan ydes nominallån inden for en lånegrænse  

 på 80 pct.
Den maksimale løbetid er 30 år.
Stk. 4. Til om- og tilbygning, vedligeholdelse og opretning kan  

 ydes nominallån inden for en lånegrænse på 80 pct.
Den maksimale løbetid er  

 30 år.
Lånet må højst udgøre 80 pct. af de afholdte rimelige udgifter.
Stk. 5. Til indfrielse af realkreditlån, hvortil der er ansøgt om  

 lånetilbud senest den 15. maj 1990 med en oprindelig løbetid på 20 år, der  

 består af mindst 40 pct. serielån, eller et tilsvarende realkreditlignende  

 lån, kan der indtil den 30. juni 1991 ydes nominallån med en maksimal løbetid  

 på 30 år.
Lån kan kun ydes, hvis efterstående panthavere i hvert enkelt  

 tilfælde meddeler samtykke hertil.
Lån efter 1. punktum kan endvidere ydes  

 til ekstraordinær nedbringelse af op til 5 pct. af restgælden på efterstående  

 pantebreve, såfremt ydelsen på disse pantebreve nedsættes forholdsmæssigt.
Stk. 6. Til indfrielse af realkreditlån og realkreditlignende lån,  

 jf. § 2 i lov om realkreditlignende lån og andelsboliglån m.v., kan ydes lån  

 inden for en lånegrænse på 80 pct.
Lånet skal ydes som nominallån, hvis det  

 indfriede lån er et nominallån, og som indekslån, hvis det indfriede lån er  

 et indekslån.
Lånets løbetid må ikke overstige restløbetiden på det indfriede  

 lån.
Lånet må ikke afdrages langsommere end det indfriede lån.
Stk. 7. Til indfrielse af andre prioriteter kan ydes nominallån  

 inden for en lånegrænse på 40 pct.
Den maksimale løbetid er 10 år.
 7. I § 27, stk. 4, 3. pkt. ændres »60«  

 til: »100«.
 8. § 27, stk. 5, affattes således:
»Til indfrielse af realkreditlån, der ikke er ydet efter stk. 6, og  

 realkreditlignende lån, jf. § 2 i lov om realkeditlignende lån og  

 andelsboliglån m.v., der ikke er ydet efter denne lovs § 3, stk. 7, samt  

 andre prioriteter, hvor pantebrev er anmeldt til tinglysning før den 12.  

 marts 1992, kan ydes nominallån med en maksimal løbetid på 20 år inden for en  

 lånegrænse på 60 pct.
Lån kan kun ydes, hvis efterstående panthavere, der  

 ikke er forpligtet til at respektere det nye lån, meddeler samtykke hertil.  

 Til indfrielse af indekslån kan ydes indekslån med en restløbetid svarende  

 til det indfriede lån.« 9. § 27, stk. 6, affattes således:
»Til andre formål kan ydes nominallån indenfor en lånegrænse på 60  

 pct.
Den maksimale løbetid er 20 år.«.
 § 27. Lån til fritidshuse ydes efter bestemmelserne i stk. 2-6.
Stk. 2. Til opførelse kan ydes nominallån inden for en lånegrænse  

 på 60 pct.
Den maksimale løbetid er 20 år.
Stk. 3. Til ejerskifte kan ydes nominallån inden for en lånegrænse  

 på 60 pct.
Den maksimale løbetid er 20 år.
Stk. 4. Til om- og tilbygning m.v. kan ydes nominallån inden for  

 en lånegrænse på 60 pct.
Lånets maksimale løbetid er 20 år.
Lånet må højst  

 udgøre 60 pct. af de afholdte rimelige udgifter.
Stk. 5. Til indfrielse af realkreditlån og realkreditlignende lån,  

 jf. § 2 i lov om realkreditlignende lån og andelsboliglån m.v., kan ydes  

 nominallån inden for en lånegrænse på 60 pct.
Lånets løbetid må ikke  

 overstige restløbetiden på det indfriede lån.
Lånet må ikke afdrages  

 langsommere end det indfriede lån.
Stk. 6. Til indfrielse af andre prioriteter kan ydes nominallån  

 inden for en lånegrænse på 40 pct.
Den maksimale løbetid er 10 år.
 10. § 34, stk. 6, udgår.
 Stk. 7 og 8 bliver herefter stk. 6 og 7.
 § 34. Lån til kollektive energiforsyningsanlæg kan ydes efter  

 bestemmelserne i § 33. Såfremt der stilles kommunal garanti efter  

 bestemmelsen i stk. 7, kan lån til kollektive energiforsyningslnlæg dog ydes  

 efter bestemmelserne i stk. 2-8.
Stk. 2. Til opførelse samt om- og tilbygning m.v. af kollektive  

 energiforsyningsanlæg kan ydes nominallån.
Den maksimale løbetid er 30 år.  

 Lånet må ikke overstige de afholdte rimelige udgifter.
Stk. 3. Til opførelse samt om- og tilbygning m.v. af kollektive,  

 udelukkende elproducerende, vedvarende energiforsyningsanlæg kan ydes  

 indekslån, type I.
Den maksimale løbetid er 20 år.
Lånet må ikke overstige de  

 afholdte rimelige udgifter.
Stk. 4. Til kollektive varmeleverende energiforsyningsanlæg, der i  

 overvejende grad baseres på indenlandske, herunder vedvarende, energikilder  

 kan ydes indekslån, type I eller type AI.
Den maksimale løbetid er 20 år.  

 Lånet må ikke overstige de afholdte udgifter.
 Stk. 5. Til kollektive varmeleverende energiforsyningsanlæg kan  

 ydes supplerende nominallån til finansiering af hele eller en del af  

 terminsydelsen i de første 5 år af løbetiden for et allerede optaget  

 nominallån.
 Stk. 6. Lån efter stk. 2-4 må ikke ydes til anlæg ejet af elværker  

 eller selskaber, hvori elværker har bestemmende indflydelse, medmindre disse  

 anlæg er beliggende på Færøerne eller i Grønland, jf. dog § 105, stk. 2.
Stk. 7. Lån efter stk. 2-5 må alene ydes mod en garanti stillet af  

 en eller flere primærkommuner.
Garantien skal omfatte den del af lånet, der  

 har sikkerhed ud over en lånegrænse på 60 pct.
Garantien skal dog mindst  

 dække 40 pct. af den samlede långivning ydet efter stk. 2-4.
 Stk. 8. Boligministeren kan fastsætte nærmere regler om  

 långivningen efter stk. 2-7. Regler om afgrænsningen af forskellige typer  

 kollektive energiforsyningsanlæg efter stk. 4 fastsættes efter forhandling  

 med energiministeren.
 11. § 36, stk. 6, affattes således:
»Ved ydelse af indekslån, type IJ, skal provenuet mindst udgøre  

 65.000 kr. for den enkelte ejendom, hvilket beløb reguleres een gang årligt  

 på grundlag af udviklingen i det af Danmarks Statistik pr. 1. januar 1992  

 beregnede reguleringsindeks for boligbyggeri og med afrunding til nærmeste  

 hele 1.000 kr.
Reguleringen har virkning fra offentliggørelsen af dette  

 indeks.« § 36. Lån til landbrugs- og skovejendomme, gartnerier m.v. ydes  

 efter bestemmelserne i stk. 2-9.
Stk. 2. Uanset låneformål kan der ydes nominallån eller indekslån,  

 type I, inden for en lånegrænse på 45 pct.
Såfremt der samtidig optages  

 indekslån, type IJ, på mindst 20 pct. af ejendommens værdi, jf. stk. 3 og 4,  

 kan der ydes nominallån inden for 70 pct. af ejendommens værdi.
Den maksimale  

 løbetid er 30 år.
Stk. 3. Uanset låneformål kan der ydes indekslån, type IJ, inden  

 for en lånegrænse på 50 pct.
Den maksimale løbetid er 30 år.
Lånet kan ydes  

 som stående lån inden for en lånegrænse på 25 pct.
Lånet kan ydes som  

 serielån inden for en lånegrænse på 50 pct.
Stk. 4. Uanset låneformål kan der ydes indekslån, type IJ, med en  

 løbetid på 10 år.
Lån efter 1. pkt. kan refinansieres med lån med en løbetid  

 på maksimalt 20 år.
Ved refinansiering af lån efter 1. pkt. bevares den  

 hidtidige prioritetsstilling for nye lån.
Stk. 5. Lån efter stk. 4 kan ydes som stående lån.
Lån efter stk.  

 4 kan ydes som serielån, der amortiseres som et indekslån med en løbetid på  

 30 år, men hvor restgælden forfalder efter 10 år.
 Stk. 6. Ved ydelse af indekslån, type IJ, skal provenuet mindst  

 udgøre 59.000 kr. for den enkelte ejendom, hvilket beløb reguleres efter  

 bestemmelsen i § 33, stk. 4.
 Stk. 7. Finansministeren bemyndiges til at lade indestående  

 statslån og statsgaranterede lån rykke for indekslån, type IJ, og til at  

 fastsætte regler om automatisk tilbagerykning inden for visse økonomiske  

 grænser m.v.
Stk. 8. Indekslån, type IJ, der er ydet som stående lån, skal  

 refinansieres senest ved afslutningen af lånets løbetid.
Lån efter 1. pkt.  

 refinansieres ved realkreditinstituttets salg af den fornødne mængde  

 obligationer i en på refinansieringstidspunktet åben serie.
De ved lånenes  

 optagelse udstedte pantebreve indestår på sådanne vilkår, at nye lån stilles,  

 som om nye lån efter stk. 3 optages med bevarelse af den hidtidige  

 prioritetsstilling. 1.-3. pkt. kan ikke fraviges ved aftale.
Stk. 9. Nominallån, der er ydet samtidig med et indekslån, type  

 IJ, og som på belåningstidspunktet er ydet ud over 45 pct. af ejendommens  

 værdi, forfalder til indfrielse, hvis det pågældende indekslån, type IJ,  

 indfries ekstraordinært helt eller delvis og herefter udgør mindre end 20  

 pct. af ejendommens værdi.
I pantebrevet skal optages bestemmelse herom.
 Stk. 10. Boligministeren kan fastsætte regler om långivningen  

 efter stk. 2-9.
 12. I § 37, stk. 3, 3. pkt., ændres »90«  

 til »100«.
 § 37. Lån til ejendomme til sociale, kulturelle og  

 undervisningsmæssige formål ydes efter bestemmelserne i stk. 2-5.
Stk. 2. Til opførelse kan ydes nominallån eller indekslån, type I,  

 inden for en lånegrænse på 80 pct.
Den maksimale løbetid er 30 år.
Stk. 3. Til om- og tilbygning m.v. kan ydes indekslån, type I,  

 inden for en lånegrænse på 80 pct.
Den maksimale løbetid er 30 år.
Lånet må  

 højst udgøre 90 pct. af de afholdte rimelige udgifter.
Stk. 4. Til om- og tilbygning m.v. med henblik på installering af  

 elektricitets- eller varmeproducerende anlæg baseret på indenlandske,  

 herunder vedvarende, energikilder kan ydes nominallån eller indekslån, type  

 I, ud over en lånegrænse på 80 pct. mod kommunal garanti for den del af  

 långivningen, der ligger ud over denne lånegrænse.
Den maksimale løbetid er  

 30 år.
Lånet må højst udgøre 90 pct. af de afholdte udgifter.
Stk. 5. Til andre formål kan ydes nominallån inden for en  

 lånegrænse på 80 pct.
Den maksimale løbetid er 30 år.
13. I § 70, stk. 2, indsættes efter »foreningen«:  

 », der sikrer, at fonden eller foreningen bevarer mere end halvdelen af  

 stemmerettighederne i realkreditaktieselskabet, jf. dog stk. 4 og  

5.« 14. I § 70, indsættes som stk. 4 og 5:
»Stk. 4. Ved sammenlægning af to realkreditinstitutter, jf. §  

 66, der er omdannet i henhold til § 67, skal vedtægterne for det  

 fortsættende realkreditaktieselskab indeholde bestemmelser om  

 stemmeretsbegrænsning, der sikrer, at et af de nævnte institutter bevarer  

 mere end halvdelen af stemmerettighederne i realkreditaktieselskabet.« »Stk. 5. Ved sammenlægning af to aktieselskaber, som har  

 videreoverdraget aktiver og gæld efter bestemmelsen i § 68, stk. 2,  

 skal vedtægterne for det fortsættende aktieselskab indeholde bestemmelser om  

 stemmeretsbegrænsning, der sikrer, at et af de nævnte aktieselskaber bevarer  

 mere end halvdelen af stemmerettighederne i realkreditaktieselskabet.« § 70. I realkreditinstitutter, som har oprettet seriereservefonde,  

 må den nominelle aktiekapital i realkreditaktieselskabet på tidspunktet for  

 overdragelsen af aktierne til fonden eller foreningen ikke overstige værdien  

 af egenkapitalen fratrukket værdien af seriereservefondene.
 Stk. 2. Vedtægterne for realkreditaktieselskabet skal indeholde  

 bestemmelse om stemmeretsbegrænsning for andre aktionærer end fonden eller  

 foreningen.
 Stk. 3. Hvis aktiver og gæld videreoverdrages efter bestemmelsen i  

 § 68, stk. 2, skal vedtægterne for det overdragende selskab indeholde  

 bestemmelser om stemmeretsbegrænsning som de i stk. 2 nævnte.
§ 2 I lov om realkreditlignende lån og andelsboliglån m.v., jf.  

 lovbekendtgørelse nr. 25 af 13. januar 1992, foretages følgende ændringer:
 1. § 3, stk. 3, 2. pkt. affattes således:
»Lån til ejendomme til helårsbeboelse enten til brug for ejeren eller  

 opført med salg for øje og til fritidshuse kan højst udgøre 100 pct. af de  

 afholdte rimelige udgifter med fradrag af eventuel offentlig støtte, jf. dog  

 stk. 4.« 2. I § 3, stk. 4, tilføjes efter »lånetilbud«:  

 »dog 3 år for arbejde, der mere end fordobler bygningsværdien«.
 3. § 3, stk. 5, affattes således:
»Til indfrielse af realkreditlån, der ikke er ydet efter  

 realkreditlovens § 26, stk. 6, og realkreditlignende lån, der ikke er ydet  

 efter stk. 7, samt andre prioriteter, hvor pantebrev er anmeldt til  

 tinglysning før den 12. marts 1992, kan ydes lån i ejerboliger til helårsbrug  

 med en maksimal løbetid på 30 år inden for en lånegrænse på 80 pct. og i  

 fritidshuse med en maksimal løbetid på 20 år inden for en lånegrænse på 60  

 pct.
Lån kan kun ydes, hvis efterstående panthavere, der ikke er forpligtet  

 til at respektere nye lån, meddeler samtykke hertil.« 4. § 3, stk. 7, affattes således:
»Lån til andre formål end nævnt i stk. 1-3 og stk. 5 i ejendomme  

 nævnt i stk. 1 og 2 kan ydes inden for en lånegrænse på 60 pct.« 3. Lån til opførelse samt ejerskifte af ejendomme til  

 helårsbeboelse, enten til brug for ejeren eller opført med salg for øje, kan  

 ydes inden for en lånegrænse på 80 pct.
 Stk. 2. Lån til opførelse samt ejerskifte af fritidshuse kan ydes  

 inden for en lånegrænse på 60 pct.
Stk. 3. Lån til vedligeholdelse og opretning samt forbedring ved  

 om- og tilbygning af de i stk. 1 og 2 nævnte ejendomme kan ydes inden for de  

 deri anførte lånegrænser.
Lån til ejendomme til helårsbeboelse enten til brug  

 for ejeren eller opført med salg for øje kan højst udgøre 80 pct. og til  

 fritidshuse 60 pct. af de afholdte rimelige udgifter med fradrag af eventuel  

 offentlig støtte, jf. dog stk. 4. Værdien af eget arbejde kan ikke medregnes.
 Stk. 4. Ved udmålingen af lån efter stk. 3 til ejendomme til  

 helårsbeboelse enten til brug for ejeren eller opført med salg for øje samt  

 fritidshuse kan kun medtages dokumenterede udgifter til momsregistrerede  

 virksomheder bortset fra finansieringsomkostninger, og der kan kun medtages  

 udgifter til arbejder, der er udført inden 1 år før afgivelsen af lånetilbud.
Stk. 5. Til indfrielse af realkreditlån, hvortil der er ansøgt om  

 lånetilbud senest den 15. maj 1990 med en oprindelig løbetid på 20 år, der  

 består af mindst 40 pct. serielån, eller et tilsvarende realkreditlignende  

 lån, kan der indtil den 30. juni 1991 ydes nominallån med en maksimal løbetid  

 på 30 år.
Lån kan kun ydes, hvis efterstående panthavere i hvert enkelt  

 tilfælde meddeler samtykke hertil.
Lån efter 1. punktum kan endvidere ydes  

 til ekstraordinær nedbringelse af op til 5 pct. af restgælden på efterstående  

 pantebreve, såfremt ydelsen på disse pantebreve nedsættes forholdsmæssigt.
 Stk. 6. Mod kommunal garanti kan lån i henhold til stk. 3 ydes ud  

 over de der fastsatte lånegrænser til finansiering af:
1) foranstaltninger som nævnt i § 17 i lov om begrænsning af  

 energiforbruget i bygninger, 2) arbejder, der udføres i forbindelse med tilslutning til kollektiv  

 varmeforsyningsanlæg.
Stk. 7. Lån til andre formål end nævnt i stk. 1-3 i ejendomme  

 nævnt i stk. 1 og 2 kan alene ydes til indfrielse af prioriteter, bortset fra  

 realkreditlignende lån i ejendomme.
Lånet kan ydes inden for en lånegrænse på  

 40 pct.
 5. § 3 b ophæves.
§ 3 b.
Til indfrielse af realkreditlån, bortset fra indekslån, og  

 realkreditlignende lån i ejerboliger til helårsbrug kan ydes lån inden for en  

 lånegrænse på 80 pct.
 Stk. 2. Til indfrielse af realkreditlån og realkreditlignende lån  

 i fritidshuse kan ydes lån inden for en lånegrænse på 60 pct.
Stk. 3. Løbetiden for lån efter stk. 1 og 2 må ikke overstige  

 restløbetiden på det indfriede lån.
Lånet må ikke afdrages langsommere end  

 det indfriede lån.
 6. § 5, nr. 2, affattes således:
 »20 år for lån til opførelse, ejerskifte, vedligeholdelse, opretning  

 samt om- og tilbygning af fritidshuse,».
 7. § 5, nr. 3, affattes således:
 »20 år for lån efter § 3, stk. 7,».
 8. § 5, nr. 4, affattes således:
 »10 år for lån i ubebyggede grunde til boligformål.«.
§ 5. Løbetiden for lån kan højst andrage 1) 30 år for lån til opførelse af ejendomme til helårsbeboelse enten til  

 brug for ejeren eller opført med salg for øje, ejerskifte og vedligeholdelse,  

 opretning samt om- og tilbygning af ejendomme til helårsbeboelse til brug for  

 ejeren, 2) 20 år for lån til opførelse af fritidshuse, 3) 20 år for lån til ejerskifte, vedligeholdelse, opretning samt om- og  

 tilbygning af fritidshuse, 4) 10 år for lån til andre formål.
 9. I § 6, stk. 1, indsættes som 2. pkt.:
»Når lånet ydes til indfrielse af realkreditlån eller  

 realkreditlignende lån, og løbetiden ikke overstiger restløbetiden på det  

 indfriede lån, kan lånet dog afdrages med samme hastighed som det indfriede  

 lån.« 10. § 6, stk. 3, affattes således:
»Lån efter § 3, stk. 7 samt lån i ubebyggede grunde til boligformål  

 må ikke afdrages langsommere end serielån.
Når lånet ydes til indfrielse af  

 realkreditlån eller realkreditlignende lån, og løbetiden ikke overstiger  

 restløbetiden på det indfriede lån kan lånet dog afdrages med samme hastighed  

 som det indfriede lån.« § 6. For lån til opførelse samt ejerskifte af ejendomme til  

 helårsbeboelse, enten til brug for ejeren eller opført med salg for øje samt  

 fritidshuse og lån efter § 3, stk. 5, må nedbringelsen ikke forløbe  

 langsommere end nedbringelsen af et lån bestående af 40 pct. serielån og 60  

 pct. annuitetslån.
 Stk. 2. For lån til vedligeholdelse og opretning samt forbedring  

 ved om- og tilbygning af ejendomme som nævnt i stk. 1 samt ejendomme, til  

 hvis opførelse der er ydet offentlig støtte, må nedbringelsen ikke forløbe  

 langsommere end nedbringelsen af et lån bestående af 40 pct. serielån og 60  

 pct. annuitetslån.
 Stk. 3. Lån til andre formål end nævnt i stk. 1 og 2 i ejendomme  

 som nævnt i stk. 1 kan alene ydes til indfrielse af prioriteter, bortset fra  

 realkreditlignende lån i ejendomme samt til lån i ubebyggede grunde til  

 boligformål, og nedbringelsen må ikke forløbe langsommere end nedbringelse af  

 serielån.
 Stk. 4. Lån efter stk. 1 og 2 samt § 3a kan ikke deles i flere  

 lån.
 Stk. 5. Lån efter § 5 kan ydes som eet samlet lån, når  

 nedbringelsen af lånet ikke forløber langsommere, end at afdragene til enhver  

 tid har samme størrelse som for særskilt ydede lån.
