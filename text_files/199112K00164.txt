Nr LSF 164 Forslag til Lov om radio- og fjernsynsvirksomhed Fremsat af kommunikationsministeren (Torben Rechendorff) den 18. december 1991 Kapitel 1 Ret til at sprede programmer § 1. Følgende har ret til at sprede lyd- og billedprogrammer som angivet  

 i § 2:
 1) Danmarks Radio, jf. kapitel 3.
 2) TV 2, jf. kapitel 4.
 3) Foretagender, der efter kapitel 5 har fået tilladelse til  

 programvirksomhed ved hjælp af satellit eller ved hjælp af kabelanlæg til  

 områder, der går ud over eet lokalt område, jf. kapitel 6.
 4) Selskaber, foreninger og lign. samt kommuner, der efter kapitel 6 har  

 fået tilladelse til programvirksomhed inden for et lokalt område.
§ 2. Retten til spredning af lyd- og billedprogrammer efter § 1  

 omfatter udøvelse af programvirksomhed med henblik på 1) udsendelse af programmer til almenheden ved hjælp af radioanlæg og 2) fordeling ved hjælp af fællesantenneanlæg af programmer, som ikke  

 tillige udsendes som nævnt i nr. 1.
 Stk. 2. Ved fællesantenneanlæg forstås i denne lov  

 fællesantenneanlæg og andre kabelanlæg til fordeling af lyd- og  

 billedprogrammer til lokaler, som anvendes til privat beboelse.
Kapitel 2 Fordeling af programmer i fællesantenneanlæg § 3. Fordeling i fællesantenneanlæg af danske og udenlandske lyd-  

 og billedprogrammer, der modtages direkte ved hjælp af antenne eller  

 fremføres til anlægget ved hjælp af kabelanlæg, må kun ske uden ændringer og  

 samtidig med, at udsendelsen eller fremføringen sker.
 Stk. 2. Tekstning og lignende samt tidsforskudt fordeling kan dog  

 ske, hvis det pågældende radio- eller fjernsynsforetagende har givet  

 samtykke.
Stk. 3. Fremføring i det offentlige telenet af lokale programmer  

 må kun ske inden for det område, som tilladelsen til programvirksomhed  

 omfatter.
Fremføring af lokale programmer, der spredes ved hjælp af  

 radioanlæg, må dog tillige ske til de kommuner, der grænser op til  

 tilladelsens område, samt til kommuner, der grænser op til disse kommuner,  

 jf. § 5,stk. 1, nr. 4.
 § 4. Det påhviler ejere af fællesantenneanlæg at sikre, at der i  

 anlægget sker en fordeling af de lyd- og billedprogrammer, der spredes ved  

 hjælp af radioanlæg af Danmarks Radio og TV 2, herunder de regionale  

 programmer, der er bestemt til modtagning i det pågældende område.
 Stk. 2. Hvis anlægget indeholder mere end 8 kanaler, skal der  

 tillige stilles een kanal til rådighed for lokale fjernsynsprogrammer, der  

 spredes i det pågældende område i henhold til tilladelse efter kapitel 6.
§ 5. Kommunikationsministeren fastsætter forskrifter om  

 fællesantenneanlæg og om anvendelsen af det offentlige telenet i  

 programforsyningen.
I forskrifterne kan der fastsættes bestemmelser om  

 følgende forhold:
 1) Tilladelse til oprettelse, udbygning, indretning og benyttelse af  

 fællesantenneanlæg, herunder om brugerindflydelse på programvalg i anlæg, der  

 ikke ejes af brugerne.
 2) Anlæg og drift af forbindelser til og mellem fællesantenneanlæg samt om  

 ejerforhold til disse forbindelser og fællesantenneanlæg.
 3) Fremføring af programmer ved anvendelse af det offentlige telenet til  

 fordeling efter§ 3, herunder om midlertidig fremføring ved hjælp af  

 radiokæde.
 4) Fremføring af lokale programmer efter § 3, stk. 3. I tilfælde, hvor  

 særlige geografiske forhold tilsiger det, kan kravet om kommunernes  

 beliggenhed i forhold til tilladelsens område fraviges.
 5) Overordnede regler for beregning af betaling for fællesantenneanlægs  

 tilslutning til og forsyning fra det offentlige telenet og om indseende med  

 reglernes overholdelse.
 6) At fællesantenneanlæg kun under særlige lokale forhold kan overskride  

 en kommunes grænse.
 7) Fællesantenneanlægs tekniske udførelse og typegodkendelse af det  

 anvendte materiel.
 8) Gebyrer til dækning af de udgifter, som er forbundet med  

 administrationen af § 5 og§ 6, stk. 1 og 2, herunder de i medfør heraf  

 fastsatte bestemmelser.
 Stk. 2. Ministeren kan tillade, at en televirksomhed, som udfører  

 aktiviteter på vegne af koncessionshaveren i henhold til koncession efter lov  

 om visse forhold på telekommunikationsområdet, opretter og driver  

 fællesantenneanlæg, og kan fastsætte nærmere regler herom.
Stk. 3. Tilladelse til oprettelse og drift af fællesantenneanlæg  

 og forbindelser til og mellem fællesantenneanlæg kan betinges af, at  

 vedkommende televirksomhed mod betaling senere kan erhverve de dele af de  

 pågældende anlæg, som er nødvendige af hensyn til udbygning af det offentlige  

 telenet.
Vilkårene for en eventuel overtagelse skal være knyttet til  

 tilladelsen.
 § 6. Tilladelse til oprettelse og udbygning af fællesantenneanlæg  

 meddeles efter indhentet udtalelse fra kommunen.
 Stk. 2. Tilladelsen meddeles efter en vurdering af, om der sker en  

 hensigtsmæssig udnyttelse af tilslutningsmuligheder, som er indeholdt i en  

 godkendt plan, jf. stk. 3, eller i en igangværende planlægning, hvorom der er  

 enighed mellem kommunen og vedkommende televirksomhed.
Stk. 3. En televirksomhed kan efter forhandling med kommunen  

 udarbejde en plan for forsyning af kommunen eller en del af denne med punkter  

 for tilslutning af fællesantenneanlæg til det offentlige telenet.
Planen skal  

 godkendes af kommunikationsministeren, der inden godkendelsen kan foretage  

 ændringer i planen.
 Stk. 4. Ministeren kan pålægge en televirksomhed at udarbejde en  

 plan efter stk. 3.
Kapitel 3 Danmarks Radio § 7. Danmarks Radio er en selvstændig offentlig institution, der  

 er forpligtet over for hele befolkningen til at sprede radio- og  

 fjernsynsprogrammer omfattende nyhedsformidling, oplysning, underholdning og  

 kunst.
Der skal ved programlægningen lægges afgørende vægt på hensynet til  

 informations- og ytringsfriheden.
Der skal i programudbudet tilstræbes  

 kvalitet, alsidighed og mangfoldighed.
Ved informationsformidlingen skal der  

 lægges vægt på saglighed og upartiskhed.
 Stk. 2. Danmarks Radio kan udøve anden programvirksomhed, herunder  

 ved udsendelse til udlandet og ved fremstilling af programmer til  

 distribution på anden måde end gennem udsendelser.
 Stk. 3. Danmarks Radio kan herudover udøve anden programvirksomhed  

 ved hjælp af fællesantenneanlæg i medfør af tilladelse efter kapitel 5.
Stk. 4. Danmarks Radio producerer kortbølgeprogrammer til udlandet  

 og har programansvaret.
Kommunikationsministeren fastsætter i forbindelse med  

 de årlige rammefastsættelser, jf. § 14, de nærmere vilkår for produktionen  

 efter forslag fra bestyrelsen.
 Stk. 5. Programmer, hvortil der ydes tilskud, kan indgå i  

 programvirksomheden efter reglerne i kapitel 8.
 Stk. 6. Danmarks Radio kan udøve anden virksomhed i tilknytning  

 til programvirksomheden eller med henblik på udnyttelse af institutionens  

 tekniske udstyr, særlige sagkundskab m.v.
 Stk. 7. Efter regler fastsat af kommunikationsministeren er  

 Danmarks Radio forpligtet til at udsende meddelelser af beredskabsmæssig  

 betydning til befolkningen.
 § 8. Danmarks Radios virksomhed finansieres gennem afgifter for  

 benyttelse af radio- og fjernsynsmodtagere samt gennem indtægter ved salg af  

 programmer og andre ydelser, tilskud m.v.
§ 9. Danmarks Radio ledes af en bestyrelse på 11 medlemmer, som  

 beskikkes af kommunikationsministeren. 1 medlem (formanden) udpeges af  

 kommunikationsministeren, og 9 medlemmer udpeges af Folketinget.
De fast  

 ansatte medarbejdere i Danmarks Radio udpeger 1 medlem.  

 Kommunikationsministeren beskikker næstformanden blandt de medlemmer, der er  

 udpeget af Folketinget.
 Stk. 2. I tilfælde af udtræden udpeges et nyt medlem for den  

 resterende del af beskikkelsesperioden.
 Stk. 3. Medlemmer af Folketinget kan ikke være medlemmer af  

 bestyrelsen.
 Stk. 4. Beskikkelserne gælder for 4 år.
§ 10. Bestyrelsen er Danmarks Radios øverste ledelse og har det  

 overordnede ansvar for, at de bestemmelser for institutionens virksomhed, der  

 er fastsat i loven, overholdes.
Bestyrelsen fastsætter de almindelige  

 retningslinjer for Danmarks Radios virksomhed og ansætter generaldirektøren  

 og øvrige medlemmer af Danmarks Radios direktion.
 Stk. 2. Danmarks Radios afgørelser i sager, der vedrører  

 institutionens virksomhed, kan ikke indbringes for anden administrativ  

 myndighed, jf. dog § 16, stk. 3.
 Stk. 3. Danmarks Radios afgørelser i sager om god presseskik og om  

 genmæle kan dog indbringes for Pressenævnet efter reglerne i  

 medieansvarslovens kapitel 5-7.
 Stk. 4. Kommunikationsministeren fastsætter en vedtægt for  

 Danmarks Radio efter forslag udarbejdet af bestyrelsen.
§ 11. Generaldirektøren har det daglige programansvar og varetager  

 den daglige administrative og økonomiske ledelse af Danmarks Radio.
Det  

 personale, som ikke ansættes af bestyrelsen, jf. § 10, stk. 1, ansættes af  

 generaldirektøren.
 § 12. Kommunikationsministeren nedsætter et programråd.  

 Medlemmerne beskikkes for en periode på 4 år.
 Stk. 2. Programrådet er et rådgivende organ, der skal drøfte  

 Danmarks Radios programvirksomhed, og som kan afgive udtalelse herom til  

 bestyrelse og direktion.
 Stk. 3. Nærmere regler om rådets sammensætning og virksomhed  

 fastsættes i vedtægten for Danmarks Radio.
 § 13. For hvert amt og for Københavns og Frederiksberg kommuner i  

 fællesskab nedsættes et programråd efter regler, der fastsættes af amtsrådet.  

 Programrådet er et rådgivende organ, som har til opgave at følge Danmarks  

 Radios regionale programvirksomhed, og som kan fremkomme med synspunkter  

 herom samt om programvirksomheden i øvrigt over for det programråd, der er  

 nævnt i § 12. Medlemmerne beskikkes for en periode på 4 år.
 Stk. 2. Nærmere regler for amtsprogramrådenes virksomhed  

 fastsættes i vedtægten for Danmarks Radio.
 § 14. Bestyrelsen fremsætter over for kommunikationsministeren  

 forslag til rammefastsættelse tillige med forslag til størrelsen af  

 afgifterne for benyttelse af radio- og fjernsynsmodtagere, jf. § 61, stk. 1.
 Stk. 2. Bestyrelsen fastsætter for hvert finansår inden for den af  

 ministeren fastsatte ramme budgettet for Danmarks Radios virksomhed.
 Stk. 3. Når Danmarks Radio har fastsat det budget, som er nævnt i  

 stk. 2, tilsendes det ministeren og Folketinget til orientering.
Stk. 4. Institutionens regnskab revideres af Rigsrevisionen.
Det  

 af bestyrelsen udarbejdede regnskab for det enkelte finansår forelægges med  

 revisionens bemærkninger ministeren til godkendelse og tilsendes derefter  

 Folketinget til orientering.
 § 15. Danmarks Radios andel af afgifterne for benyttelse af radio-  

 og fjernsynsmodtagere indgår i en særlig fond, der benævnes Radiofonden og  

 administreres af Danmarks Radios bestyrelse, jf. § 61, stk. 1.
 § 16. Produktion og udsendelse af Danmarks Radios  

 kortbølgeprogrammer finansieres af Statskassen.
Stk. 2. Der kan stilles midler til rådighed af Statskassen til  

 dækning af udgifterne ved dele af Danmarks Radios virksomhed.
Aftale om  

 vilkårene herfor træffes mellem kommunikationsministeren, bestyrelsen og den  

 minister, hvis forretningsområde berøres af den pågældende del af  

 virksomheden.
 Stk. 3. Ved en aftale efter stk. 2 kan bestemmelserne i § 10, stk.  

 2, og § 11 fraviges.
 § 17. Kommunikationsministeren kan efter forhandling med  

 finansministeren stille en statsgaranti til sikring af opfyldelsen af de  

 pensionsforpligtelser, der påhviler Pensionsfonden for Danmarks Radios  

 Tjenestemænd.
Kapitel 4 TV 2 Den landsdækkende og den regionale virksomhed § 18. TV 2 er en selvejende institution, der gennem selvstændig  

 programvirksomhed har til formål at tilvejebringe og sprede landsdækkende og  

 regionale fjernsynsprogrammer.
Ved programlægningen skal der lægges afgørende  

 vægt på kvalitet, alsidighed og mangfoldighed.
Ved programlægningen i de  

 regionale TV2- virksomheder, jf. § 21, skal der endvidere lægges vægt på  

 tilknytning til regionen.
 Stk. 2. TV 2 skal producere nyheds- og aktualitetsudsendelser.  

 Øvrige programmer tilvejebringes fortrinsvis ved køb hos andre producenter.
 Stk. 3. Reklamer og programmer, hvortil der ydes tilskud, kan  

 indgå i programvirksomheden efter reglerne i kapitel 8.
 Stk. 4. Den landsdækkende TV 2-virksomhed kan udøve anden  

 programvirksomhed ved hjælp af fællesantenneanlæg i medfør af tilladelse  

 efter kapitel 5.
 Stk. 5. Efter regler fastsat af kommunikationsministeren er TV 2  

 forpligtet til at udsende meddelelser af beredskabsmæssig betydning til  

 befolkningen.
§ 19. TV 2 ledes af en bestyrelse på 9 medlemmer, som beskikkes af  

 kommunikationsministeren (den centrale bestyrelse). 6 af medlemmerne udpeges  

 af ministeren og skal tilsammen repræsentere mediemæssig, kulturel og  

 ledelsesmæssig indsigt.
De regionale bestyrelser i fællesskab, jf. § 21, stk.  

 5, udpeger 2 medlemmer og medarbejderne i den landsdækkende virksomhed 1  

 medlem til den centrale bestyrelse.
Blandt medlemmerne udpeger ministeren en  

 formand og en næstformand.
 Stk. 2. I tilfælde af udtræden udpeges et nyt medlem for den  

 resterende del af beskikkelsesperioden.
 Stk. 3. Medlemmer af Folketinget kan ikke være medlemmer af  

 bestyrelsen.
Stk. 4. Beskikkelserne gælder for 4 år.
Umiddelbar genbeskikkelse  

 kan kun finde sted een gang.
 Stk. 5. Ministeren fastsætter en vedtægt for den samlede TV  

 2-virksomhed efter forslag udarbejdet af bestyrelsen.
 § 20. Den centrale bestyrelse har den overordnede ledelse af TV  

 2-virksomheden, hvor den ikke udtrykkeligt er henlagt til andre, og  

 fastsætter de almindelige retningslinjer for TV2-virksomheden.
 Stk. 2. Bestyrelsen træffer beslutning om indgåelse og opsigelse  

 af kollektive overenskomster for TV 2's fast ansatte medarbejdere.
 Stk. 3. Bestyrelsen ansætter den administrerende direktør og andre  

 medlemmer af direktionen for den landsdækkende virksomhed.
Stk. 4. Den administrerende direktør har det daglige programansvar  

 og varetager den daglige administrative og økonomiske ledelse vedrørende den  

 landsdækkende virksomhed.
Den administrerende direktør ansætter virksomhedens  

 personale.
§ 21. Der kan oprettes et antal regionale virksomheder.
Hver  

 virksomhed skal omfatte een eller flere amtskommuner.
 Stk. 2. Ønskes en regional virksomhed oprettet, dannes et  

 repræsentantskab, der skal sammensættes med en alsidig repræsentation for det  

 regionale kultur- og samfundsliv.
 Stk. 3. Kommunikationsministeren fastsætter nærmere regler om,  

 hvilke betingelser der i øvrigt skal være opfyldt for at oprette en regional  

 TV 2-virksomhed.
Stk. 4. Regionale virksomheder skal godkendes af ministeren.  

 Ansøgning om oprettelse af en regional virksomhed indsendes af  

 repræsentantskabet gennem det eller de pågældende amtsråd til den centrale  

 bestyrelse.
Ansøgningen fremsendes af bestyrelsen til ministeren med  

 bestyrelsens bemærkninger.
Stk. 5. Såfremt den regionale virksomhed godkendes, vælger  

 repræsentantskabet for en 4-årig periode en bestyrelse på 5-7 medlemmer (den  

 regionale bestyrelse). Bestyrelsen vælger selv sin formand.
Medlemmer af  

 Folketinget, kommunalbestyrelser og amtsråd kan ikke være medlemmer af  

 bestyrelsen.
Umiddelbart genvalg kan kun finde sted een gang.
 § 22. Den regionale bestyrelse har den overordnede ledelse af den  

 regionale virksomhed.
 Stk. 2. Bestyrelsen ansætter en direktør.
 Stk. 3. Direktøren for den regionale virksomhed har det daglige  

 programansvar og varetager den daglige administration og økonomiske ledelse.  

 Direktøren ansætter virksomhedens personale.
 § 23. Den centrale bestyrelse stiller efter forhandling med de  

 regionale bestyrelser forslag til kommunikationsministeren om fordeling af  

 sendetid og budgetrammer for det kommende år mellem den landsdækkende og de  

 regionale virksomheder efter nærmere regler, der fastsættes i vedtægten for  

 TV 2. Fordelingen af sendetid og budgetrammer fastlægges årligt af  

 ministeren.
 § 24. Den centrale bestyrelse fastsætter årligt inden for den af  

 kommunikationsministeren fastsatte ramme budgettet for den landsdækkende  

 virksomhed.
Stk. 2. Bestyrelsen udarbejder de årlige regnskaber for den  

 landsdækkende virksomhed og for TV 2-fonden, jf. § 29. Regnskaberne revideres  

 af Rigsrevisionen.
Regnskaberne for det enkelte finansår forelægges med  

 revisionens bemærkninger ministeren til godkendelse.
Stk. 3. Beretninger og reviderede regnskaber for regionernes  

 virksomhed, jf. § 25, stk. 2, indsendes årligt til den centrale bestyrelse.  

 Rigsrevisionen har adgang til at gennemgå disse regnskaber.
Ved gennemgangen  

 påses navnlig, at de er undergivet betryggende revision, at midlerne er  

 anvendt i overensstemmelse med givne bestemmelser, og at der i øvrigt er  

 taget skyldige økonomiske hensyn ved forvaltningen af midlerne.
Stk. 4. Bestyrelsen afgiver årligt til ministeren beretning over  

 den samlede TV 2-virksomhed.
Beretningen vedlægges reviderede regnskaber for  

 de regionale virksomheder.
 § 25. Bestyrelsen for en regional TV 2-virksomhed fastsætter  

 årligt inden for den godkendte ramme budgettet for virksomheden.
 Stk. 2. Bestyrelsen udarbejder årligt et regnskab, der revideres  

 af en statsautoriseret revisor, og en beretning, der sammen med regnskabet  

 indsendes til den centrale bestyrelse.
 § 26. Kommunikationsministeren nedsætter et programråd.  

 Medlemmerne beskikkes for en periode på 4 år.
 Stk. 2. Programrådet er et rådgivende organ, der skal drøfte TV  

 2's programvirksomhed, og som kan afgive udtalelse herom til den centrale  

 bestyrelse og direktion.
 Stk. 3. Ministeren fastsætter nærmere regler om rådets  

 sammmensætning og virksomhed.
§ 27. Det regionale repræsentantskab er programråd for den  

 regionale virksomhed.
Programrådet er et rådgivende organ, der skal drøfte  

 virksomheden, og som kan afgive udtalelse herom til bestyrelse og direktør.
 § 28. I sager om god presseskik og om genmæle kan afgørelser  

 truffet af den TV 2-virksomhed, der er ansvarlig for programmet, indbringes  

 for Pressenævnet efter reglerne i medieansvarslovens kapitel 5-7.
 § 29. TV 2's andel af afgifterne for benyttelse af radio- og  

 fjernsynsmodtagere indgår i en særlig fond, der benævnes TV 2-fonden og  

 administreres af den centrale bestyrelse, jf. § 61, stk. 1.
 Stk. 2. I fonden indgår desuden overskud ved reklamering i TV 2.  

 Kommunikationsministeren fastsætter for et eller flere år ad gangen med  

 tilslutning fra Folketingets finansudvalg den andel af TV  

 2-reklameaktieselskabets overskud, som skal indbetales til TV 2-fonden.
 § 30. TV 2's samlede virksomhed finansieres ved beløb, der  

 overføres fra TV 2-fonden i overensstemmelse med de af  

 kommunikationsministeren fastsatte rammebudgetter, og gennem indtægter ved  

 salg af programmer og andre ydelser, tilskud m.v.
 Stk. 2. Til sikring af de nødvendige midler til driften af TV  

 2-virksomheden stilles en statsgaranti, hvis størrelse fastsættes af  

 ministeren med tilslutning fra Folketingets finansudvalg.
 Stk. 3. I det omfang den samlede programvirksomhed ikke kan  

 gennemføres for de indtægter, der er nævnt i stk. 1, kan den centrale  

 bestyrelse med godkendelse af ministeren trække på statsgarantien.
Stk. 4. TV 2-virksomheden kan optage lån til finansiering af  

 virksomhedens etablering.
Lån optages efter finansministerens nærmere  

 bestemmelse med henblik på at opnå de bedst mulige vilkår.
Finansministeren  

 bemyndiges til at yde garanti af Statskassen for betaling af renter og afdrag  

 samt andre løbende forpligtelser.
Finansministeren er endvidere bemyndiget  

 til, i det omfang det måtte anses for hensigtsmæssigt, at dække virksomhedens  

 finansieringsbehov gennem statslån.
Sådanne lån må ikke ydes på bedre vilkår  

 end dem, som staten selv kan opnå som låntager.
TV 2 Reklame A/S § 31. Kommunikationsministeren opretter et aktieselskab, som på  

 forretningsmæssigt grundlag skal formidle reklameindslag i TV 2 (TV 2 Reklame  

 A/S). Selskabets kapital tegnes af staten.
Ministeren skal godkende  

 selskabets vedtægter og ændringer heraf.
Stk. 2. For selskabet gælder lovgivningen om aktieselskaber med de  

 ændringer, der følger af denne lov.
Rigsrevisionen har adgang til at gennemgå  

 selskabets regnskab.
Ved gennemgangen påses navnlig, at regnskabet er  

 undergivet betryggende revision, at midlerne er anvendt i overensstemmelse  

 med givne bestemmelser, og at der i øvrigt er taget skyldige økonomiske  

 hensyn ved forvaltningen af midlerne.
 Stk. 3. Selskabet må ikke påbegynde virksomhed, der ikke er  

 henlagt til selskabet ved denne lov, uden godkendelse af ministeren med  

 tilslutning af et af Folketinget nedsat udvalg.
Stk. 4. Selskabet kan optage lån til finansiering af virksomhedens  

 etablering.
Lån optages efter finansministerens nærmere bestemmelse med  

 henblik på at opnå de bedst mulige vilkår.
Finansministeren bemyndiges til at  

 yde garanti af Statskassen for betaling af renter og afdrag samt andre  

 løbende forpligtelser.
Finansministeren er endvidere bemyndiget til, i det  

 omfang det måtte anses for hensigtsmæssigt, at dække virksomhedens  

 finansieringsbehov gennem statslån.
Sådanne lån må ikke ydes på bedre vilkår  

 end dem, som staten selv kan opnå som låntager.
§ 32. Aktieselskabet skal til TV 2-virksomheden levere  

 reklameprogrammer.
Selskabet påser, at regler om reklamer i TV 2 efter  

 kapitel 8 overholdes.
 § 33. Den del af aktieselskabets akkumulerede overskud, der ikke  

 overføres til TV 2-fonden, kan af kommunikationsministeren med tilslutning  

 fra Folketingets finansudvalg anvendes til tilbagebetaling af tidligere  

 udløst statsgaranti eller til kulturelle formål.
Kapitel 5 Programvirksomhed ved hjælp af satellit eller ved hjælp af kabelanlæg  

 til områder, der går ud over eet lokalt område § 34. Spredning af programmer ved hjælp af satellit eller ved  

 hjælp af fællesantenneanlæg i områder, der går ud over eet lokalt område,  

 jf.§ 1, nr. 3, og § 2, som foranstaltes af et radio- eller  

 fjernsynsforetagende, der hører under dansk myndighed, kan kun ske med  

 tilladelse fra det nævn, der er omtalt i § 41 (Satellit- og Kabelnævnet).
 Stk. 2. Udøvelse af programvirksomhed, som foranstaltes af et  

 fjernsynsforetagende, der ikke hører under nogen EF-medlemsstats myndighed,  

 og som er afhængig af brugen af en frekvens eller en satellitkapacitet, som  

 der fra dansk side er givet tilladelse til at benytte, eller af en  

 radioforbindelse fra Danmark til en satellit, kræver ligeledes tilladelse  

 efter stk. 1.
 Stk. 3. Kommunikationsministeren kan med henblik på at opfylde  

 Danmarks internationale forpligtelser fastsætte yderligere regler om, at  

 udøvelse af programvirksomhed, der foranstaltes af et programforetagende, som  

 i øvrigt har tilknytning til Danmark, ligeledes kræver tilladelse efter stk.  

 1.
§ 35. Tilladelse kan ikke udstedes til foretagender, 1) som har tilladelse til lokal programvirksomhed efter kapitel 6, 2) som udfører aktiviteter på vegne af koncessionshaveren i henhold til  

 koncession efter lov om visse forhold på telekommunikationsområdet eller 3) som er nærtstående til et foretagende som nævnt i nr. 2.
§ 36. En ansøgning om tilladelse skal give et samlet billede af  

 den påtænkte virksomhed og sandsynliggøre, at det fornødne økonomiske  

 grundlag er til stede.
Oplysninger om programplaner, ejerforhold og det  

 økonomiske grundlag for den påtænkte virksomhed skal være indeholdt i  

 ansøgningen.
 Stk. 2. Kommunikationsministeren kan fastsætte nærmere regler om  

 ansøgninger og om udstedelsen af tilladelser.
 Stk. 3. Ministeren fastsætter regler om gebyrer for tilladelser  

 til dækning af de udgifter, der er forbundet med Satellit- og Kabelnævnets  

 virksomhed.
 § 37. Kommunikationsministeren fastsætter med hensyn til  

 fjernsynsvirksomhed regler om programvirksomheden, herunder regler om, i  

 hvilket omfang udsendelser af europæisk oprindelse skal indgå heri, samt  

 regler med henblik på at tilgodese hensyn til børn og unge.
 Stk. 2. Reklamer kan indgå i programvirksomhed ved hjælp af  

 satellit efter reglerne i kapitel 8. Reklamer kan ikke indgå i  

 programvirksomhed ved hjælp af fællesantenneanlæg.
 Stk. 3. Programmer, hvortil der ydes tilskud, kan indgå i  

 programvirksomhed ved hjælp af satellit eller fællesantenneanlæg efter  

 reglerne i kapitel 8.
Stk. 4. Foretagender, der udøver programvirksomhed ved hjælp af  

 satellit eller fællesantenneanlæg, skal med passende mellemrum identificere  

 sig i forbindelse med programmerne.
Kommunikationsministeren kan fastsætte  

 regler om, hvordan identifikationen skal finde sted.
§ 38. Tilladelsens indehaver skal optage og i 3 måneder opbevare  

 alle udsendelser på bånd i overensstemmelse med regler, der fastsættes af  

 kommunikationsministeren.
I forbindelse med behandlingen af en sag vedrørende  

 programvirksomheden kan det pålægges indehaveren at aflevere optagelser af  

 udsendelserne.
Hvis behandlingen af sager vedrørende programvirksomheden gør  

 det nødvendigt, kan det pålægges indehaveren at opbevare bånd i mere end 3  

 måneder.
§ 39. En tilladelse kan inddrages, hvis indehaveren 1) ikke længere opfylder § 35, 2) overtræder loven eller bestemmelser fastsat efter loven, såfremt en  

 overtrædelse er grov, eller overtrædelser er ofte gentagne, eller 3) tilsidesætter pålæg efter § 38.
 § 40. En tilladelse bortfalder, hvis den ikke er blevet udnyttet i  

 eet år.
 § 41. Kommunikationsministeren nedsætter et nævn vedrørende  

 programvirksomhed ved hjælp af satellit og ved hjælp af fællesantenneanlæg i  

 områder, der går ud over eet lokalt område, Satellit- og Kabelnævnet.
Stk. 2. Nævnet består af 5 medlemmer, der skal repræsentere  

 juridisk, teknisk, økonomisk og mediemæssig sagkundskab.
Nævnet nedsættes for  

 4 år ad gangen.
 Stk. 3. Ministeren fastsætter efter indhentet udtalelse fra nævnet  

 en forretningsorden for dette.
 § 42. Satellit- og Kabelnævnet kan afkræve en tilladelses  

 indehaver oplysninger om virksomhedens drift.
 Stk. 2. Nævnet træffer den endelige administrative afgørelse om:
 1) Udstedelse af tilladelse til programvirksomhed.
 2) Inddragelse eller bortfald af tilladelse til programvirksomhed.
 3) Påtale af overtrædelser af loven og bestemmelser fastsat efter loven.
 Stk. 3. Nævnet rådgiver ministeren om programvirksomhed ved hjælp  

 af satellit og fællesantenneanlæg.
Kapitel 6 Lokal radio- og fjernsynsvirksomhed Tilladelse til programvirksomhed § 43. Spredning af programmer ved hjælp af radioanlæg eller  

 fællesantenneanlæg inden for et lokalt område kan kun ske med tilladelse fra  

 det nævn, der er omtalt i § 56 (det lokale radio- og fjernsynsnævn).
 § 44. Tilladelse kan udstedes til selskaber, foreninger og lign.,  

 hvis følgende betingelser er opfyldt:
 1) I selskabet, foreningen el.lign. skal et flertal af bestyrelsens  

 medlemmer have bopæl i området.
 2) Selskabet, foreningen el.lign. skal have radio- eller  

 fjernsynsvirksomhed som eneste formål.
3) I selskabet, foreningen el.lign. må erhvervsvirksomheder, bortset fra  

 dagblade og distriktsblade, ikke have bestemmende indflydelse.
Tilladelse til  

 selskaber m.v., hvori dagblade eller distriktsblade har bestemmende  

 indflydelse, forudsætter, at lokalradioen eller -tv-stationen opfylder en  

 funktion som forum for en bred lokal debat.
 § 45. Kommuner har ret til at få en tilladelse som nævnt i § 43,  

 såfremt kommunens formål med programvirksomheden alene vil være at stille  

 produktions- og sendefaciliteter til rådighed for interesserede borgere eller  

 at formidle kommunal information.
 § 46. Det lokale nævn kan i særlige tilfælde tillade, at  

 programmer om enkeltstående begivenheder af lokal karakter spredes i kortere  

 perioder ved hjælp af fællesantenneanlæg inden for et lokalt område.
 Stk. 2. For tilladelser efter stk. 1 finder bestemmelserne i §§  

 50, 51, stk. 1-3, 52, 53 og 54 anvendelse.
 § 47. Spredning af programmer ved hjælp af fællesantenneanlæg kan  

 uden tilladelse ske i anlæg, som ikke omfatter mere end 25 tilslutninger i  

 een bygning eller en gruppe af nærliggende bygninger.
§ 48. I ansøgninger om tilladelse skal der gives en beskrivelse af  

 programvirksomheden, således at det lokale nævn kan påse, at denne har  

 tilknytning til det lokale område.
Ved behandlingen af ansøgninger skal  

 nævnet søge at sikre det enkelte lokale område en samlet programvirksomhed af  

 alsidig karakter.
 Stk. 2. Kommunikationsministeren kan fastsætte regler om indholdet  

 af ansøgninger.
§ 49. Tilladelse udstedes for en bestemt periode, der maksimalt  

 kan være 3 år for radio og 5 år for fjernsyn.
Fornyelse af tilladelse kan ske  

 ved periodens udløb.
En tilladelse bortfalder ikke, fordi det område, som  

 tilladelsen vedrører, inden for tilladelsens gyldighedsperiode helt eller  

 delvis kommer til at henhøre under et andet lokalt nævn end det, som har  

 udstedt tilladelsen.
 Stk. 2. Nævnet kan i forbindelse med udstedelsen af en tilladelse  

 bl.a. stille vilkår om, at programvirksomheden udøves i overensstemmelse med  

 ansøgningen.
Stk. 3. Nævnets afgørelse om afslag på en ansøgning om tilladelse  

 kan inden 4 uger fra meddelelsen om afgørelsen kræves indbragt for det  

 udvalg, der er omtalt i § 58 (Udvalget vedr.
Lokal Radio og TV).
 Stk. 4. Tilladelse til spredning af programmer ved hjælp af  

 radioanlæg er betinget af, at der inden for en fastsat frist, der kan  

 forlænges, foreligger tilladelse til radiospredning efter lov om  

 radiokommunikation.
 Stk. 5. Kommunikationsministeren kan fastsætte regler om  

 udformningen af tilladelser.
Udøvelse af programvirksomhed § 50. Tilladelsens indehaver skal udøve programvirksomheden  

 selvstændigt.
Dette indebærer navnlig:
 1) At den overordnede ledelse af et lokalt radio- eller  

 fjernsynsforetagende, specielt vedrørende programmerne, ikke må udøves af en  

 anden end tilladelsens indehaver.
2) At programvirksomheden ikke må omfatte programmer, der udsendes  

 samtidig eller med en mindre tidsforskydning af andre radio- eller  

 fjernsynsforetagender.
Programvirksomheden kan dog omfatte programmer, der  

 udsendes samtidig af en anden indehaver af en tilladelse til lokal  

 programvirksomhed, hvis dette i det enkelte tilfælde er særlig begrundet i  

 lokale forhold.
 3) At programvirksomheden, uanset en eventuel tidsforskydning, ikke må  

 omfatte programmer, der udsendes af andre radio- eller fjernsynsforetagender  

 i medfør af et fast samarbejdsforhold om programvirksomheden enten mellem  

 stationer indbyrdes eller mellem stationer og udenforstående foretagender.
 § 51. Reklamer og programmer, hvortil der ydes tilskud, samt  

 programmer, for hvilke der er betalt for sendetid, kan indgå i  

 programvirksomheden efter reglerne i kapitel 8.
 Stk. 2. Lokale radio- og fjernsynsforetagender skal med passende  

 mellemrum identificere sig i forbindelse med programmerne.  

 Kommunikationsministeren kan fastsætte regler om, hvordan identifikationen  

 skal finde sted.
 Stk. 3. Kommunikationsministeren kan fastsætte regler om  

 programvirksomheden med henblik på at tilgodese hensyn til børn og unge.
 Stk. 4. Efter regler fastsat af ministeren kan det pålægges  

 indehavere af en tilladelse at medvirke til udsendelsen af meddelelser af  

 beredskabsmæssig karakter til befolkningen.
 § 52. Tilladelsens indehaver skal påse, at regler om reklamer  

 efter kapitel 8 overholdes.
§ 53. Tilladelsens indehaver skal sørge for, at der for hver  

 udsendelse findes en programleder.
Programlederen skal i videst muligt omfang  

 have kendskab til, hvem der har deltaget i eller på anden måde medvirket til  

 udsendelsen.
 Stk. 2. Tilladelsens indehaver skal sørge for, at der ved  

 afslutningen af hvert program gives oplysning om, hvem der er programleder.
§ 54. Tilladelsens indehaver skal optage og i 3 måneder opbevare  

 alle udsendelser på bånd i overensstemmelse med regler, der fastsættes af  

 kommunikationsministeren.
I forbindelse med behandlingen af en sag vedrørende  

 programvirksomheden kan det pålægges indehaveren at aflevere optagelser af  

 udsendelserne.
Hvis behandlingen af sager vedrørende programvirksomheden gør  

 det nødvendigt, kan det pålægges indehaveren at opbevare bånd i mere end 3  

 måneder.
 § 55. En tilladelse kan inddrages midlertidigt eller endeligt,  

 hvis indehaveren ikke udnytter tilladelsen, eller der sker en væsentlig  

 afbrydelse af programvirksomheden.
Stk. 2. En tilladelse kan inddrages midlertidigt eller endeligt,  

 hvis indehaveren 1) ikke længere opfylder betingelserne i § 44, 2) overtræder § 50, 3) tilsidesætter pålæg, meddelt efter § 51,stk. 4, 4) overtræder § 52 eller § 53 eller 5) tilsidesætter § 54 eller pålæg, der er meddelt efter denne bestemmelse.
 Stk. 3. En tilladelse kan i øvrigt inddrages midlertidigt eller  

 endeligt, hvis en overtrædelse af loven, bestemmelser fastsat efter loven  

 eller vilkår for tilladelsen er grov, eller overtrædelser er ofte gentagne.
Stk. 4. Det lokale nævns afgørelse om inddragelse af en tilladelse  

 kan inden 4 uger fra meddelelsen om afgørelsen kræves indbragt for Udvalget  

 vedr.
Lokal Radio og TV.
En klage har opsættende virkning, medmindre udvalget  

 bestemmer andet.
Lokale radio- og fjernsynsnævn § 56. Kommunalbestyrelsen nedsætter, hvis der er behov derfor, et  

 lokalt radio- og fjernsynsnævn.
Flere kommunalbestyrelser kan nedsætte et  

 fælles nævn.
Hvis forholdene taler derfor, kan der nedsættes eet nævn for  

 radiovirksomhed og eet nævn for fjernsynsvirksomhed.
 Stk. 2. Nævnet består af et ulige antal medlemmer, mindst 5 og  

 højst 13. Kommunikationsministeren kan gøre undtagelse fra denne bestemmelse  

 i forbindelse med oprettelse af fælles nævn.
Stk. 3. Et mindretal af nævnets medlemmer vælges direkte af  

 kommunalbestyrelsen.
De øvrige medlemmer vælges efter følgende regler:  

 Kommunalbestyrelsen indkalder med mindst 14 dages varsel til et møde med  

 deltagelse af lokale foreninger og organisationer, der udvælges efter  

 kommunalbestyrelsens skøn.
Der skal ved udøvelsen af dette skøn lægges vægt  

 på en alsidig repræsentation af det lokale foreningsliv.
Opnås der på mødet  

 enighed om valget af de øvrige medlemmer til nævnet, anses de pågældende for  

 valgt.
Opnås der ikke enighed, vælger kommunalbestyrelsen medlemmerne efter  

 indhentet udtalelse fra de pågældende foreninger og organisationer.
For de  

 medlemmer, der repræsenterer det lokale foreningsliv, kan der vælges  

 suppleanter.
 Stk. 3. Nævnets funktionsperiode følger den kommunale valgperiode.  

 Ministeren kan afkorte et nævns funktionsperiode i forbindelse med oprettelse  

 af et fælles nævn, forudsat at et flertal af det pågældende nævns medlemmer  

 vedtager dette.
 Stk. 4. Kommunalbestyrelsen fastsætter regler for nævnets  

 virksomhed.
 § 57. Nævnet kan afkræve en tilladelses indehaver oplysninger om  

 virksomhedens drift.
Stk. 2. Nævnet udsteder tilladelse til programvirksomhed.
Nævnet  

 fører tilsyn med virksomheden, påtaler overtrædelser af loven, bestemmelser  

 fastsat efter loven samt vilkår for tilladelser og kan inddrage tilladelsen,  

 jf. § 55.
Udvalget vedr.
Lokal Radio og TV § 58. Kommunikationsministeren nedsætter et udvalg, Udvalget  

 vedr.
Lokal Radio og TV.
Stk. 2. Udvalget består af 5 medlemmer, der skal repræsentere  

 juridisk, teknisk og mediemæssig sagkundskab.
Udvalget nedsættes for 4 år ad  

 gangen.
 Stk. 3. Ministeren fastsætter efter indhentet udtalelse fra  

 udvalget en forretningsorden for dette.
 § 59. Udvalget kan afkræve lokale nævn og tilladelseshavere  

 oplysninger til brug for udvalgets behandling af sager.
Stk. 2. Udvalget træffer afgørelse i klagesager om lokale nævns 1) afslag på ansøgning om tilladelse til lokal programvirksomhed, jf. §  

 49, stk. 3, og 2) inddragelse af tilladelse til lokal programvirksomhed, jf. § 55, stk.  

 4.
Stk. 3. Udvalget træffer afgørelse i sager om 1) tilladelseshaveres udøvelse af programvirksomheden, hvor sådanne sager  

 omfatter flere lokale områder, og 2) fordeling af sendestationer på lokale områder efter forhandling med  

 Generaldirektoratet for P&T under hensyn til de frekvensmæssige  

 muligheder.
Stk. 4. Udvalget kan ud over de i stk. 3 omhandlede tilfælde i  

 ganske særlige tilfælde på eget initiativ tage en sag op til behandling.  

 Udvalget kan i den forbindelse pålægge et lokalt nævn at tage en ikke  

 tidligere behandlet sag op til afgørelse eller pålægge et lokalt nævn at tage  

 en tidligere behandlet sag op igen.
Udvalget kan endvidere undtagelsesvis  

 selv træffe afgørelse i en sag, herunder navnlig i tilfælde, hvor et nævn  

 ikke efterkommer udvalgets pålæg.
 Stk. 5. Udvalgets afgørelser efter stk. 2-4 kan ikke indbringes  

 for anden administrativ myndighed.
 Stk. 6. Udvalget rådgiver ministeren om lokal radio- og  

 fjernsynsvirksomhed.
Andet § 60. Kommunikationsministeren kan fastsætte regler om lokal  

 radio- og fjernsynsvirksomhed.
Kapitel 7 Afgifter for benyttelse af radio- og fjernsynsmodtagere § 61. Størrelsen af afgifterne for benyttelse af radio- og  

 fjernsynsmodtagere fastsættes for et eller flere år ad gangen af  

 kommunikationsministeren med tilslutning fra Folketingets finansudvalg.  

 Afgifterne opkræves af Danmarks Radio og indgår efter ministerens nærmere  

 bestemmelse i Radiofonden og TV 2-fonden, jf.§ 15 og § 29.
Stk. 2. Kommunikationsministeren fastsætter nærmere regler om  

 afgiftspligtens indtræden og ophør m.v.
Efter forhandling med  

 socialministeren og bestyrelserne for Danmarks Radio og TV 2 kan  

 kommunikationsministeren fastsætte regler om nedsættelse eller bortfald af  

 afgifterne.
Der kan stilles midler til rådighed af Statskassen til dækning af  

 det indkomsttab, sådanne regler medfører.
§ 62. Efter regler, der fastsættes af kommunikationsministeren,  

 påhviler det indehaveren af en radio- eller fjernsynsmodtager at give  

 Danmarks Radio meddelelse om opstillingen af apparatet.
Virksomheder, der  

 sælger eller udlejer radio- eller fjernsynsmodtagere til forbrugere, skal  

 efter regler fastsat af ministeren give Danmarks Radio meddelelse om  

 stedfundne salg eller lejemål.
 § 63. Ubetalte afgiftsbeløb efter § 61, stk. 1, kan med tillæg af  

 renter og omkostninger inddrives af Kongeriget Danmarks Hypotekbank og  

 Finansforvaltning (Hypotekbanken). Hypotekbanken kan inddrive skyldige beløb  

 ved indeholdelse i løn m.v. hos den pågældende efter reglerne om inddrivelse  

 af personlige skatter i kildeskatteloven.
 Stk. 2. Kommunikationsministeren kan fastsætte nærmere regler om  

 fremgangsmåden i forbindelse med lønindeholdelsen.
 Stk. 3. Hypotekbanken kan indhente de oplysninger hos  

 skattemyndigheder og andre offentlige myndigheder om den afgiftspligtige, som  

 er nødvendige for at varetage inddrivelsen af de i stk. 1 nævnte beløb,  

 herunder oplysninger om indkomst- og formueforhold.
Kapitel 8 Reklamer og tilskud til programmer § 64. Reklamer skal klart kunne identificeres som sådanne,  

 således at de i indhold og præsentation adskiller sig fra de ordinære  

 udsendelser.
TV 2 § 65. For reklamer udsendt i TV 2 gælder følgende regler, jf. dog  

 stk. 2:
 1) Reklamer må kun sendes i blokke, som skal placeres mellem  

 udsendelserne.
 2) Der må ikke reklameres for lægemidler, øl, vin, spiritus eller tobak.  

 Der må endvidere ikke reklameres for økonomiske interessegrupper samt  

 religiøse og politiske anskuelser.
 3) Reklameudsendelser må højst udgøre 10 pct. af den daglige sendetid.
 Stk. 2. Programvirksomhed ved hjælp af fællesantenneanlæg, jf. §  

 18, stk. 4, må ikke indeholde reklamer.
Programvirksomhed ved hjælp af satellit § 66. For reklamer udsendt af indehaveren af en tilladelse til  

 fjernsynsvirksomhed ved hjælp af satellit gælder følgende regler:
1) Reklamer skal hovedsagelig sendes i blokke, der som udgangspunkt  

 placeres mellem udsendelserne.
Når reklamer indsættes i udsendelserne, skal  

 det ske på en sådan måde, at udsendelsernes integritet og værdi ikke berøres,  

 og under hensyn til naturlige ophold i programmet og dettes længde eller art.
2) Der må ikke reklameres for lægemidler eller tobak.
Der må kun  

 reklameres for øl, vin og spiritus efter regler fastsat af  

 kommunikationsministeren.
3) Reklameudsendelser må højst udgøre 15 pct. af den enkelte  

 tilladelseshavers daglige sendetid.
Der kan dog udsendes reklamer i form af  

 direkte tilbud til seerne med henblik på umiddelbart køb, salg eller leje af  

 produkter eller tjenesteydelser i yderligere 5 pct. af den daglige sendetid.  

 Udsendelse af reklamer i form af direkte tilbud må ikke overstige 1 time pr.  

 dag.
 § 67. For reklamer udsendt af indehaveren af en tilladelse til  

 radiovirksomhed ved hjælp af satellit gælder følgende regler:
 1) Reklamer må placeres overalt i sendefladen.
2) Der må ikke reklameres for lægemidler eller tobak.
Der må kun  

 reklameres for øl, vin og spiritus efter regler fastsat af  

 kommunikationsministeren.
3) Reklameudsendelser må højst udgøre 15 pct. af den enkelte  

 tilladelseshavers daglige sendetid.
Der kan dog udsendes reklamer i form af  

 direkte tilbud til lytterne med henblik på umiddelbart køb, salg eller leje  

 af produkter eller tjenesteydelser i yderligere 5 pct. af den daglige  

 sendetid.
Udsendelse af reklamer i form af direkte tilbud må ikke overstige 1  

 time pr. dag.
Lokal radio- og fjernsynsvirksomhed § 68. For reklamer udsendt af indehaveren af en tilladelse til  

 lokal fjernsynsvirksomhed gælder følgende regler:
 1) Reklamer må kun sendes i blokke, som skal placeres mellem  

 udsendelserne.
 2) Der må ikke reklameres for lægemidler, øl, vin, spiritus eller tobak.  

 Der må endvidere ikke reklameres for økonomiske interessegrupper samt  

 religiøse og politiske anskuelser.
 3) Reklameudsendelser må højst udgøre 10 pct. af den del af den enkelte  

 tilladelseshavers daglige sendetid, der anvendes til udsendelser af  

 egenproduktion eller udsendelser, som har tilknytning til det lokale område.  

 Hver tilladelseshaver må maksimalt udsende een reklameblok af maksimalt 5  

 minutters varighed pr. dag.
 § 69. For reklamer udsendt af indehaveren af en tilladelse til  

 lokal radiovirksomhed gælder følgende regler:
 1) Reklamer må placeres overalt i sendefladen.
 2) Der må ikke reklameres for lægemidler, øl, vin, spiritus eller tobak.
 3) Reklameudsendelser må højst udgøre 10 pct. af den enkelte  

 tilladelseshavers daglige sendetid.
Andet § 70. Kommunikationsministeren fastsætter nærmere regler om,  

 hvorledes reklamer kan indgå i programvirksomheden, herunder regler om  

 identifikation, placering, indhold og omfang af reklamer.
Radio- og TV-Reklamenævnet § 71. Kommunikationsministeren nedsætter et nævn vedrørende  

 reklame i radio og fjernsyn, Radio- og TV-Reklamenævnet.
 Stk. 2. Nævnet består af 3 medlemmer, der udpeges af ministeren  

 for 4 år ad gangen.
 Stk. 3. Ministeren fastsætter nærmere regler om nævnets  

 sammensætning og virksomhed.
 § 72. Radio- og TV-Reklamenævnet har følgende opgaver:
1) Nævnet træffer den endelige administrative afgørelse i sager om radio-  

 og fjernsynsreklamers indhold.
Nævnet kan påtale overtrædelser af reglerne og  

 kan pålægge TV 2-reklameselskabet eller indehaveren af en tilladelse til  

 radio- eller fjernsynsvirksomhed at offentliggøre afgørelsen.
Nævnet kan  

 bestemme, på hvilken måde og i hvilken form dette skal ske.
2) Nævnet træffer den endelige administrative afgørelse i sager om genmæle  

 over for oplysninger af faktisk karakter, som er udsendt i reklameindslag.  

 Retten til genmæle forudsætter, at oplysningerne er egnede til at påføre  

 nogen økonomisk eller anden skade af betydning, og at deres rigtighed ikke er  

 utvivlsom.
Nævnet kan pålægge TV 2-reklameselskabet eller indehaveren af en  

 tilladelse til radio- eller fjernsynsvirksomhed at udsende et genmæle.
Nævnet  

 kan træffe afgørelse om genmælets indhold, form og plads.
 3) Nævnet rådgiver ministeren om indholdet af reklamer i radio og  

 fjernsyn.
 Stk. 2. Klager over indholdet af reklameindslag, jf. stk. 1, nr. 1  

 og 2, skal indgives til nævnet inden 4 uger efter, at indslaget er udsendt.
Tilskud til programmer § 73. Tilskud til programmer efter § 7, stk. 5, § 18, stk. 3, §  

 37, stk. 3, og § 51, stk. 1, omfatter enhver ydelse af direkte eller  

 indirekte tilskud til finansieringen af radio- eller fjernsynsprogrammer fra  

 en fysisk eller juridisk person, der ikke selv udøver virksomhed ved  

 udsendelse eller produktion af radio- eller fjernsynsprogrammer, film,  

 fonogrammer m.v., med henblik på at fremme den pågældendes navn, mærke  

 (logo), image, aktiviteter eller produkter.
Stk. 2. Et program, hvortil der ydes tilskud i henhold til stk. 1,  

 skal klart kunne identificeres ved, at tilskudsgiverens navn eller mærke  

 (logo) er angivet ved programmets begyndelse eller slutning, eller begge  

 steder.
Sådanne angivelser må derimod ikke forekomme i programmet.
 Stk. 3. Indholdet og programsætningen af et program, hvortil der  

 ydes tilskud i henhold til stk. 1, må ikke påvirkes af tilskudsgiveren på en  

 sådan måde, at det indvirker på radio- eller fjernsynsforetagendets ansvar og  

 redaktionelle selvstændighed med hensyn til programmerne.
Stk. 4. Kommunikationsministeren fastsætter efter indhentet  

 udtalelse fra Danmarks Radio, TV 2, Satellit- og Kabelnævnet og Udvalget  

 vedr.
Lokal Radio og TV nærmere regler om tilskud til programmer, herunder  

 om, hvorledes udsendelser, hvortil der ydes tilskud, samt, for så vidt angår  

 lokal radio- eller fjernsynsvirksomhed, programmer, for hvilke der er betalt  

 for sendetid, kan indgå i programvirksomheden.
Kapitel 9 Forskellige bestemmelser § 74. Kommunikationsministeren kan fastsætte regler om, at  

 Danmarks Radio mod godtgørelse af de hermed forbundne udgifter skal stille  

 optagelser af sine udsendelser til rådighed for et i forskningsøjemed  

 oprettet arkiv, og om adgangen til de arkiverede optagelser.
Udgifterne ved  

 oprettelse og drift af et sådant arkiv afholdes af Statskassen.
 § 75. For at sikre almenhedens ret til information kan  

 kommunikationsministeren fastsætte regler om visse begrænsninger i  

 fjernsynsforetagenders udnyttelse af enerettigheder til spredning af  

 fjernsynsoptagelser fra større begivenheder, således at andre  

 fjernsynsforetagender under nærmere angivne vilkår vil kunne bringe korte  

 nyhedsindslag om begivenhederne.
§ 76. Med bøde straffes den, der 1) spreder lyd- eller billedprogrammer i strid med § 1, 2) fordeler lyd- eller billedprogrammer ved hjælp af fællesantenneanlæg i  

 strid med § 3, 3) overtræder § 4, § 38, § 54 eller § 62, eller 4) tilsidesætter en afgørelse om genmæle, jf.§ 72, stk. 1, nr. 2.
 Stk. 2. I forskrifter, der udstedes efter § 5,§ 51, stk. 4, § 63,  

 stk. 2, § 70 og § 73, stk. 4, kan der fastsættes straf af bøde for  

 overtrædelse af bestemmelser i forskrifterne.
Stk. 3. For overtrædelse begået af aktieselskaber,  

 anpartsselskaber, andelsselskaber eller lignende kan der pålægges selskabet  

 som sådant bødeansvar.
Er overtrædelsen begået af en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab som sådant bødeansvar.
 § 77. Loven træder i kraft den 1. april 1992.
 Stk. 2. Samtidig ophæves lov nr. 421 af 15. juni 1973 om radio- og  

 fjernsynsvirksomhed.
 § 78. Loven gælder ikke for Færøerne og Grønland.
 § 79. I lov nr. 348 af 6. juni 1991, medieansvarsloven, udgår i  

§ 1, nr. 2, »eller fordeles«, og i § 1, nr. 2, § 5, stk.  

 1, og § 32, stk. 1, 1. pkt., udgår »lokal«.
§ 80. Regler, der er udstedt efter den hidtidige lov om radio- og  

 fjernsynsvirksomhed, jf.§ 77, stk. 2, forbliver i kraft, indtil de ophæves  

 eller afløses af regler udstedt efter denne lov.
Overtrædelser af reglerne  

 straffes efter de hidtil gældende regler.
Bemærkninger til lovforslaget Almindelige bemærkninger Den gældende lov om radio- og fjernsynsvirksomhed foreligger som  

 lovbekendtgørelse nr. 773 af 27. november 1991, der er optrykt som bilag 2  

 til lovforslaget.
 De seneste større ændringer af loven er foretaget ved lov nr. 771 af 21.  

 november 1990 (Flerårig fastsættelse af licens m.v.) (FT 1990-91, 1. samling,  

 sp. 582, 1315, 1754 og 1885, A sp. 1321, B sp. 63 og C sp. 19) samt ved lov  

 nr. 348 af 6. juni 1991, medieansvarsloven (FT 1990-91, 2. samling, sp. 1544,  

 2112, 6184 og 6536, A sp. 3047, B sp. 625 og C sp. 587).
 Der er desuden foretaget en del mindre ændringer ved lov nr. 743 af 14.  

 november 1990 om visse forhold på telekommunikationsområdet (FT 1990-91,1.  

 samling, sp. 71, 542, 1454 og 1682, A sp. 279, B sp. 51 og C sp. 5), ved lov  

 nr. 353 af 6. juni 1991 om ophævelse af lov om Lokalradiofonden (FT  

 1990-91,2. samling, sp. 5227, 5651, 6642 og 6687, A sp. 5819,B sp. 819 og C  

 sp. 675) samt ved lov nr. 380 af 6. juni 1991 om ændring af forskellige  

 lovbestemmelser om inddrivelse af offentlige fordringer (Lønindeholdelse  

 m.v.) (FT 1990-91, 2. samling, sp. 5080, 5362, 6818 og 7179, A sp. 5771, B  

 sp. 1439 og 1675 og C sp. 819).
Baggrunden for lovforslaget Lovforslagets hovedformål er at tilvejebringe bedre overensstemmelse  

 mellem lovens indhold og den teknologiske udvikling, som har fundet sted de  

 seneste år, navnlig på satellitområdet.
 Denne udvikling har medført, at der i stadig stigende omfang sendes  

 satellitprogrammer fra udlandet, som kan modtages i Danmark, og som i visse  

 tilfælde er tilrettelagt specielt for et dansk publikum.
 I praksis er det således muligt for danske radio- og fjernsynsforetagender  

 at nedsætte sig i udlandet og derfra sende danske programmer.
 På den baggrund findes det rigtigt at give adgang til, at radio- og  

 fjernsynsforetagender efter regler fastsat i den danske lovgivning også kan  

 udøve programvirksomhed i Danmark, med henblik på udsendelse af programmer  

 via satellit til et dansk eller til et internationalt publikum.
 I konsekvens af, at der således åbnes for muligheden for at udsende  

 programmer via satellit - som herefter kan fordeles i fællesantenneanlæggene  

 - anses det for naturligt samtidig at give adgang til at udøve  

 programvirksomhed med henblik på umiddelbar fordeling i fællesantenneanlæg i  

 større områder, dvs. uden forudgående eller samtidig udsendelse via satellit  

 eller andre former for radioanlæg.
 De herved foreslåede ændringer aktualiserer behovet for at sikre, at lokal  

 radio- og fjernsynsvirksomhed forbliver lokal.
 Lovforslaget bygger på den internationale minimumsregulering på  

 fjernsynsområdet, der fremgår af EF-direktivet om »tv uden grænser«  

 og af Europarådskonventionen om grænseoverskridende fjernsyn, som i det store  

 og hele indeholder samstemmende regler, og som begge har til formål i en  

 bredere europæisk sammenhæng at tage højde for de problemer, den teknologiske  

 udvikling har ført med sig for så vidt angår grænseoverskridende  

 fjernsynsvirksomhed.
 De foreslåede nye bestemmelser om udsendelse via satellit og om fordeling  

 af programmer ved hjælp af fællesantenneanlæg indebærer ikke nogen ændring af  

 de gældende bestemmelser i ophavsretslovgivningen om rettighedsklareringen i  

 forbindelse med sådan programspredning.
Ny affattelse af loven I forbindelse med de ændringer af retstilstanden, som nu foreslås, er det  

 fundet rigtigt at foretage en samlet ny redaktion af loven om radio- og  

 fjernsynsvirksomhed.
Hovedloven, der blev gennemført i 1973, var i alt væsentligt en lov om  

 Danmarks Radio.
I årene 1985 til 1991 er denne lov i takt med udviklingen  

 blevet underkastet så mange større og mindre ændringer, at der i dag reelt er  

 tale om en anden lov (jf. lovbekendtgørelsen i bilag 2).
Sammenlignet med lovbekendtgørelsen indebærer den ny redaktion primært, at  

 kapitel 6 (tidligere: kapitel 2 a) om lokal radio- og fjernsynsvirksomhed nu  

 fremtræder i en systematisk væsentlig omarbejdet skikkelse.
Det samme gælder  

 kapitel 8 (tidligere: kapitel 3 a). Herudover bemærkes, at Radionævnet  

 (hidtil: kapitel 3) i medfør af medieansvarsloven er nedlagt pr. 1. januar  

 1992.
 Lovens bestemmelser vil herefter i lovforslaget være ordnet på følgende  

 måde:
 Kap. 1 Ret til at sprede programmer.
 Kap. 2 Fordeling af programmer i fællesantenneanlæg.
 Kap. 3 Danmarks Radio.
 Kap. 4 TV 2.
 Kap. 5 Programvirksomhed ved hjælp af satellit eller ved hjælp af  

 kabelanlæg til områder, der går ud over eet lokalt område.
 Kap. 6 Lokal radio- og fjernsynsvirksomhed.
 Kap. 7 Afgifter for benyttelse af radio- og fjern- synsmodtagere.
 Kap. 8 Reklamer og tilskud til programmer.
 Kap. 9 Forskellige bestemmelser.
Lovforslagets indhold 1. Udvidelse af adgangen til at udøve programvirksomhed via satellit  

 og kabelanlæg Det foreslås, at de nye former for programvirksomhed reguleres inden for  

 et tilladelsessystem, som skal administreres af et uafhængigt nævn, Satellit-  

 og Kabelnævnet.
 Reglerne bygger som nævnt på de europæiske regler, som er fastsat for  

 grænseoverskridende fjernsynsvirksomhed.
 Det er tilstræbt at gøre reglerne så lidt restriktive som muligt i  

 erkendelse af, at man kun gennem en uforholdsmæssig stor kontrollerende  

 virksomhed vil kunne hindre, at danske programmer, som sendes fra udlandet,  

 modtages og gøres tilgængelige for et dansk publikum via  

 fællesantenneanlæggene.
Af samme grund er de foreslåede reklameregler, for så vidt angår  

 programvirksomhed via satellit, væsentlig mere liberale end de regler, der  

 gælder forTV 2, uanset at dette vil kunne sætte TV 2 i en skærpet  

 konkurrencesituation.
Derimod foreslås det, at der af hensyn til TV 2's og  

 lokale mediers indtjeningsmuligheder ikke kan indgå reklamer i programmer via  

 kabel, de såkaldt kabelfødte programmer.
 Reglerne muliggør såvel radio- som tv-programvirksomhed.
Ifølge reglerne kan foretagender, som har tilladelse til at udøve lokal  

 programvirksomhed, ikke også opnå tilladelse til at udøve de foreslåede nye  

 former for programvirksomhed.
Dette forbud skal navnlig ses i lyset af det  

 gældende forbud mod network inden for de lokale medier.
Network-forbudet  

 nødvendiggør således i sig selv, at det sikres, at de lokale medier alene  

 udøver deres programvirksomhed inden for det geografisk begrænsede område,  

 som følger af den lokale sendetilladelse.
Da televirksomhederne som offentlige programtransportører har en  

 signalleveringsforpligtelse i forhold til private fællesantenneanlæg,  

 forudsættes det samtidig, at de ikke selv kan erhverve tilladelse til at  

 udøve den pågældende programvirksomhed.
Det samme vil gælde foretagender, der  

 er nærtstående til en televirksomhed.
2. Liberalisering af reglerne om fordeling i fællesantenneanlæg af  

 programmer, som modtages udefra Ifølge gældende regler kan anlæggene til de tilsluttede private boliger  

 frit fordele alle de »udenlandske« programmer, som er tilgængelige.  

 Dette gælder, hvad enten der er tale om nabolandsprogrammer eller om  

 programmer, som overføres ved hjælp af kommunikationssatellit med  

 kabelfordeling for øje, og uanset om de modtages ved hjælp af en antennne  

 eller gennem hybridnettets overordnede dele (det offentlige telenet).
Af motiverne til de gældende regler fremgår det imidlertid, at en  

 fordeling af programmer, som ud fra en samlet bedømmelse må anses for at være  

 danske, ikke vil være lovlig, selv om udsendelsen sker fra udlandet.
Det  

 anses i dag ikke for muligt at administrere eller håndhæve en sådan  

 restriktiv ordning.
Allerede af denne grund må denne begrænsning bortfalde.
En tilsvarende begrænsning gælder i øvrigt ikke for den enkelte husstands  

 modtagning af programmer ved hjælp af egen antenne.
Konsekvensen af  

 lovforslaget vil altså være, at der fremover på dette punkt opnås lighed  

 mellem de husstande, som modtager satellitprogrammer over egen individuel  

 antenne, og dem, som modtager programmer gennem fællesantenneanlæg.
Yderligere gælder det i dag for fællesantenneanlæggene, at fordelingen af  

 programmer skal foregå samtidig med udsendelsen og uden ændringer.
Denne  

 regel skal først og fremmest bidrage til at forhindre misbrug af radio- og  

 fjernsynsforetagenders udsendelser.
Men i sin nuværende absolutte form  

 udelukker den tidsforskudt fordeling, selv i de tilfælde, hvor programmerne  

 er bestemt til at blive fordelt til publikum på et andet tidspunkt end  

 satellitsendingen.
 Forudsat, at fornødent samtykke fra programforetagendet foreligger,  

 foreslås det derfor, at tidsforskudt fordeling bliver mulig, ligesom det i  

 øvrigt foreslås, at der bliver mulighed for at tekste udenlandske programmer.
Selv om en tidsforskudt fordeling m.v. eventuelt vil være lovlig efter  

 loven om radio- og fjernsynsvirksomhed, må det understreges, at de berørte  

 forhold også reguleres af lovgivningen om ophavsret, der kræver samtykke også  

 fra de ophavsmænd og udøvende kunstnere m.fl., hvis værker og præstationer  

 indgår i de pågældende programmer.
Dette vil også gælde for en tekstning og  

 tidsforskydning, som eventuelt måtte blive foretaget i hybridnettets  

 overordnede dele.
3. Præcisering af bestemmelserne vedrørende lokal radio og tv De ovennævnte forslag aktualiserer behovet for at sikre, at de lokale  

 medier alene udøver deres virksomhed inden for det geografisk begrænsede  

 område, som den lokale tilladelse omfatter.
Det har endvidere vist sig, at  

 der i sig selv er et behov for på nogle områder at præcisere og justere de  

 gældende bestemmelser.
 Det foreslås derfor, at der i loven sker en yderligere præcisering af  

 kravet om, at programvirksomheden skal udøves selvstændigt, specielt med  

 henblik på at forebygge, at lokale stationer indgår i forskellige  

 samarbejdsforhold - navnlig network - der vil være i modstrid med  

 intentionerne bag lokalradio- og tv-ordningen og de foreslåede ændringer på  

 satellit- og kabelområdet.
 Derudover har det vist sig, at der i visse tilfælde er behov for centralt  

 at kunne gribe ind til sikring af, at loven overholdes lokalt.
Den decentrale administration fungerer i alt væsentligt godt, og de  

 foreslåede ændringer tilsigter ikke at ændre på den grundlæggende decentrale  

 struktur.
De lokale nævn er imidlertid ikke underlagt det kommunale  

 administrative hierarki, og kun i sager om nægtelse eller inddragelse af en  

 tilladelse vil et nævns afgørelse kunne indklages for det centrale udvalg -  

 Udvalget vedr.
Lokal Radio og TV - med mulighed for, at udvalget omstøder  

 afgørelsen.
Det foreslås derfor, at udvalget får mulighed for dels at pålægge et nævn  

 at tage en sag op i alvorlige tilfælde af passivitet fra et nævns side, dels  

 at omgøre et lokalt nævns afgørelse i tilfælde, hvor der synes at være tale  

 om en åbenbar tilsidesættelse af de gældende bestemmelser.
Endvidere  

 foreslås, at udvalget får mulighed for i helt ekstraordinære tilfælde selv at  

 tage en lokal sag op til afgørelse.
Forslagene er i øvrigt en udbygning af den kompetence, Udvalget vedr.  

 Lokal Radio og TV allerede har i dag, til selv at tage network-sager op og  

 afgøre dem.
Forslagene må forventes at tilskynde de lokale nævn til i højere  

 grad at leve op til de gældende regler om tilsynspligt.
 Med henblik på at styrke det lokale nævns behandling af ansøgninger om  

 tilladelse og nævnets mulighed for at føre tilsyn foreslås det endelig, at  

 kommunikationsministeren får adgang til i form af bindende regler at  

 fastlægge krav til indholdet af ansøgninger og tilladelser.
4. Forholdet til de fælles europæiske regelsæt på fjernsynsområdet Ved udformningen af lovforslaget er det som nævnt indgået som et formål  

 at tilstræbe overensstemmelse mellem den danske lovgivning og den europæiske  

 regulering, som findes i EF-direktivet om »tv uden grænser« (Rådets  

 direktiv af 3. oktober 1989 om samordning af visse love og administrative  

 bestemmelser i medlemsstaterne vedrørende udøvelse af  

 tv-radiospredningsvirksomhed (89/552/EØF)) og Europarådets konvention om  

 grænseoverskridende fjernsyn af 5. maj 1989.
I forbindelse med Rådets vedtagelse af tv-direktivet i 1989 blev det fra  

 dansk side tilkendegivet, at man ikke agtede at administrere eller at  

 gennemføre lovændringer i henhold til direktivet, og der blev henvist til, at  

 direktivet indeholder elementer, der vedrører kulturelt samarbejde, som ikke  

 er omfattet af Traktaten.
Med hensyn til konventionen, hvis indhold i alt  

 væsentligt svarer til direktivets indhold, blev det ved åbningen af denne for  

 undertegnelse fra dansk side tilkendegivet, at man ikke havde taget stilling  

 til, hvorvidt Danmark for sit vedkommende ville undertegne og ratificere  

 konventionen.
Baggrunden for den danske holdning til direktivet var navnlig de heri  

 indeholdte forpligtelser vedrørende de programmæssige mål.
Ved direktivets  

 endelige vedtagelse blev der af Rådet og Kommissionen afgivet erklæringer,  

 som fremhæver disse forpligtelsers »politiske karakter«.
Disse  

 erklæringer giver kun mening, hvis de opfattes som en afgørende svækkelse af  

 forpligtelsernes juridisk bindende karakter.
 Samtidig kan man konstatere, at den danske lovgivning og praksis i alt  

 væsentligt allerede i dag opfylder direktivets krav.
 Hertil kommer, at Danmark ved regeringens memorandum af 4. oktober 1990 om  

 en politisk, økonomisk og monetær union og senere ved konkrete udspil til  

 Traktatændringer har lagt op til, at den kulturelle dimension inddrages  

 direkte i EF-samarbejdet.
På denne baggrund forekommer det hensigtsmæssigt, at Danmark i egen  

 interesse nu tilslutter sig de regler, som direktivet indeholder, og  

 derudover gennemfører de fornødne bestemmelser med henblik på tiltrædelse og  

 ratificering af Europarådskonventionen, der jo vil kunne få tilslutning af en  

 videre kreds af stater end EF's medlemslande.
I dag har således 20 lande,  

 heraf 9 EF-lande, undertegnet konventionen, deriblandt Norge og Sverige.
 Som bilag 1 til lovforslaget medfølger en oversigt over direktivets  

 indhold og de hertil svarende påtænkte danske ændringer af loven eller  

 administrative forskrifter.
5. Danmarks Radio og TV 2 Der er i forslaget lagt vægt på, at Danmarks Radio og TV 2 på samme  

 vilkår som andre medieforetagender skal kunne få tilladelse til at sprede  

 »kabelfødte« programmer, det vil sige uden at være underlagt de  

 traditionelle public service krav.
Det følger som nævnt af de europæiske  

 regelsæt, at der skal fastsættes bestemmelser om programmæssige mål for  

 landsdækkende tv-stationer.
Dette kræver for DR's og TV 2's vedkommende ikke  

 en egentlig lovændring, men vil kunne gennemføres administrativt.
Det er  

 hensigten, at kommunikationsministeren i DR's og TV 2's vedtægter indsætter  

 bestemmelser om, at institutionerne i det omfang det er muligt, med passende  

 midler skal arbejde hen imod at efterleve programmålsætninger, for så vidt  

 angår europæisk og uafhængig produktion.
I denne forbindelse vil der skulle  

 lægges særlig vægt på danske og i øvrigt nordiske programmer.
DR og TV 2  

 opfylder i øvrigt allerede disse målsætninger.
6. Medieansvar Som følge af, at loven om radio- og fjernsynsvirksomhed foreslås ændret,  

 således at der kan foretages programspredning ved hjælp af satellit og ved  

 hjælp af fællesantenneanlæg i områder, som går ud over eet lokalt område,  

 stilles der forslag om ændring af medieansvarsloven, således at de pågældende  

 nye programforetagender vil blive omfattet af denne lov på linie med Danmarks  

 Radio, TV 2 og lokale radio- og fjernsynsforetagender.
Økonomiske og administrative konsekvenser For så vidt angår administrationen af den foreslåede tilladelsesordning  

 på satellit- og kabelområdet skal der ifølge forslaget opkræves et gebyr for  

 udstedelse af tilladelse til programvirksomhed via satellit eller kabelanlæg  

 til dækning af de udgifter, der er forbundet med Satellit- og Kabelnævnets  

 virksomhed.
 Lovforslaget forventes således ikke at medføre økonomiske eller  

 administrative konsekvenser for staten eller kommunerne.
Foretagne høringer Lovforslaget har været forelagt følgende myndigheder og organisationer  

 til udtalelse:
(De med * markerede organisationer m.v. har ikke besvaret  

 generaldirektoratets anmodning om en udtalelse.
De i ( ) anførte er på eget  

 initiativ fremkommet med en udtalelse).
Danmarks Radio TV 2 TV2 Reklame A/S Udvalget vedr.
Lokal Radio og TV Radio- og TV-Reklamenævnet Telestyrelsen Tele Danmark A/S Telecom A/S KTAS Fyns Telefon A/S Tele Sønderjylland A/S Jydsk Telefon A/S Fællesforeningen af Danske Antennelaug/ foreninger (FDA) Grossistforeningen for Radio og Elektronik (GRE) Foreningen af Rådgivende Ingeniører * Leverandørforeningen for Antennemateriel * Leverandørforeningen for Radiokommuni- kationsmateriel * Dansk Antennebranche Forening * Elektroinstallatørernes Landsforening Radiobranchens Faghandlerorganisation * Elektronikfabrikantforeningen * Boligselskabernes Landsforening Sammenslutningen af lokale radio- og tv-sta- tioner i Danmark FAEM-Sekretariatet * Foreningen af kommercielle lokalradio- og tv- stationer Den Kristne Producentkomite * (Fællesrådet for elektroniske medier) (Foreningen SENDERSAMVIRKET Kø- benhavn, fællesforeningen for TV sendetilladelseshavere på kanal 23) (Kanal 2) (Radio Mercur) Amtsrådsforeningen i Danmark Kommunernes Landsforening Fællesforbundet for Danske Lyttere og Seere Forbrugerrådet Dansk Journalistforbund Danske Dagblades Forening * Danske Reklamebureauers Brancheforening (Dansk Annoncørforening) Producenterne Foreningen af Danske Spillefilmproducenter * KODA GRAMEX NORDISK COPYRIGHT BUREAU * Copy-Dan Samrådet for Ophavsret Justitsministeriet (besvaret tlf.) Finansministeriet Udenrigsministeriet Kulturministeriet Industriministeriet (Herunder Forbrugersty- relsen) Sundhedsministeriet Undervisningsministeriet Arbejdsministeriet Indenrigsministeriet DA Industrirådet LO Arbejderbevægelsens Erhvervsråd * Bemærkninger til lovforslagets enkelte bestemmelser Til kapitel 1. Ret til at sprede programmer.
Den gældende lovs kapitel 1 indeholder de »almindelige regler om  

 spredning og fordeling af programmer«.
Kapitlet fastslår således, hvilke  

 foretagender der må iværksætte en trådløs udsendelse af programmer til  

 almenheden, og hvilke der må iværksætte en fordeling af programmer gennem  

 kabelanlæg til private boliger, dvs. aktivt udøve (»kabelfødt«)  

 programvirksomhed.
Endvidere fastlægges, hvilke eksisterende programmer  

 fællesantenneanlæg må - evt. skal - anvendes til at fordele, tilligemed en  

 nærmere regulering af hovedsagelig teknisk karakter.
 Lovforslagets kapitel 1 indeholder derimod kun de almindelige regler om,  

 hvilke foretagender der må iværksætte den omtalte trådløse udsendelse eller  

 kabel-fordeling, medens fællesantenneanlæggenes benyttelse i øvrigt er  

 udskilt til et selvstændigt kapitel 2.
 Med hensyn til udøvelse af programvirksomhed ved hjælp af radiosendere  

 fastslår den nuværende § 1, at Danmarks Radio (DR) og TV 2 har ret til  

»spredning af lyd- og billedprogrammer til almenheden ved hjælp af  

 radioanlæg« , og at selskaber, foreninger og lign. samt kommuner,  

 der har fået tilladelse til lokal radio- eller fjernsynsvirksomhed, i  

 overensstemmelse med tilladelsen kan »sprede programmer til  

 almenheden ved hjælp af radioanlæg« .
For så vidt angår udøvelse af programvirksomhed ved hjælp af kabelanlæg  

 fastslår den nuværende § 3 a, at DR og TV 2 har ret til at »lade  

 programmer fordele ... ved hjælp af fællesantenneanlæg og andre kabelanlæg  

 til lokaler, som anvendes til privat beboelse.« Denne mulighed har  

 aldrig været udnyttet i praksis, og den er i øvrigt ifølge lovmotiverne  

 undergivet en vis geografisk og indholdsmæssig begrænsning.
Endvidere kan  

 selskaber, foreninger og lign. samt kommuner, der har fået tilladelse til  

 lokal radio- eller fjernsynsvirksomhed, i overensstemmelse med tilladelsen  

»lade programmer fordele« ved hjælp af de nævnte anlæg.
Begrebet spredning er hidtil i loven blevet anvendt i forbindelse med  

 trådløs udsendelsesvirksomhed, som denne traditionelt foregår ved hjælp af  

 rundspredende sendere på jorden til almenheden.
Lovens § 1 har endvidere  

 givet grundlag for den opfattelse, at landsdækkende dansk programvirksomhed  

 ad trådløs vej generelt måtte være forbeholdt DR ogTV 2, dvs. uanset hvilken  

 form for radioanlæg (satellit eller »terrestriske« sendere) der  

 blev benyttet.
I praksis sendes de nuværende udenlandske satellitprogrammer dels over  

 rundspredende satellitter (DBS-satellitter), dels over  

 kommunikationssatellitter.
Med de nye regler vil begrebet spredning af  

 praktiske grunde omfatte begge disse former for sendinger.
Det afgørende vil  

 være, om programmerne af afsenderen er bestemt til modtagning hos almenheden,  

 evt. at de sendes via satellit med fordeling i fællesantenneanlæg for øje.  

 Undtaget fra begrebet er således radio/tv-selskabers programudvekslinger, som  

 finder sted over kommunikationssatellitter med sigte på at indgå i  

 modtagerens programvirksomhed.
Den foreslåede ordning vil dermed være i  

 overensstemmelse med den praksis, som er dannet i takt med med udviklingen i  

 de teknologiske muligheder.
Til § 1 Med den foreslåede § 1 er det hensigten for fremtiden generelt at betegne  

 den programvirksomhed, som reguleres af loven om radio- og  

 fjernsynsvirksomhed, som »spredning af lyd- og billedprogrammer«,  

 uanset om der er tale om programvirksomhed ad trådløs vej eller via  

 kabelanlæg (jf. bemærkningerne til § 2).
 Nr. 1 og 2, om DR's og TV 2's adgang til at sprede programmer,  

 viderefører således den nugældende§ 1, nr. 1 og 2, og § 3 a, nr. 1 og 2, idet  

 den hidtil forudsatte begrænsning for så vidt angår programvirksomhed via  

 fællesantenneanlæg dog ophæves.
 Nr. 3 giver som noget nyt adgang til på landsplan at sprede  

 programmer ved hjælp af satellit eller kabelanlæg (fællesantenneanlæg). (Der  

 henvises i øvrigt til de almindelige bemærkninger og til bemærkningerne til  

 kapitel 5).
 Nr. 4, om lokal radio og tv, viderefører den nugældende § 1, nr.  

 3, og § 3 a, nr. 3.
 I øvrigt er den nugældende § 3 a, nr. 4, om eengangstilladelse til lokal  

 programvirksomhed i fællesantenneanlæg, sammen med § 3 a, nr. 5, om friheden  

 for kravet om tilladelse til lokal programvirksomhed i de mindste  

 fællesantenneanlæg, overført til kapitel 6 om lokal radio- og  

 fjernsynsvirksomhed (§ 46 og § 47).
Til § 2 Stk. 1 fastslår den anførte bredere anvendelse af begrebet spredning.
Den beskrevne udsendelse af programmer til almenheden ved hjælp af  

 radioanlæg, herunder satellitter, henhører endvidere under loven om  

 radiokommunikation.
Denne foreskriver, at der for enhver oprettelse og drift  

 af radioanlæg skal indhentes tilladelse fra kommunikationsministeren.
 Sådanne tilladelser kan først gives, når de dertil nødvendige  

 frekvensmæssige løsninger er tilvejebragt, dels nationalt og dels efter  

 særlige aftaler med udenlandske teleadministrationer i henhold til de  

 internationale traktatlige forpligtelser, som Danmark har indgået.  

 Afklaringen af disse forhold varetages inden for kommunikationsministerens  

 område.
 Stk. 2 indebærer en terminologisk forenkling, som er i  

 overensstemmelse med almindelig sprogbrug, nemlig at alle kabelanlæg til  

 fordeling af programmer til lokaler, som anvendes til privat beboelse, i  

 loven betegnes som fællesantenneanlæg.
 Til kapitel 2. Fordeling af programmer i fællesantenneanlæg.
 Dette kapitel omfatter kun bestemmelser, der vedrører benyttelsen af  

 fællesantenneanlæg og det offentlige telenet (hybridnettet) til  

 programforsyning, idet alle bestemmelser, der vedrører udøvelse af  

 programvirksomhed, er samlet i kapitel 1.
 De radioanlæg, som benyttes til modtagning af radio- og tv-udsendelser,  

 reguleres ikke i denne lov, men er omfattet af bestemmelser i lov om  

 radiokommunikation, som navnlig indeholder tekniske forskrifter for  

 anlæggene, såvel til individuel modtagning som via fælles antenne.
Udsendelser af lyd- og billedprogrammer kan for det første modtages  

 individuelt.
Herved forstås, at programmet modtages ved hjælp af en antenne  

 indbygget i den enkelte radio- eller fjernsynsmodtager eller et antenneanlæg,  

 som kun benyttes af den pågældende bruger.
Individuel modtagning kan omfatte  

 alle danske og udenlandske programmer.
 Endvidere kan programmer modtages og fordeles i kabelanlæg med central  

 modtagning af programmer med henblik på fordeling til de tilsluttede brugere.
Denne modtagning kan ske 1) ved hjælp af en antenne i det pågældende anlæg, 2) ved hjælp af kabelfremføring fra et andet fællesantenneanlæg el.lign.  

 eller 3) ved hjælp af programfremføring gennem det offentlige telenet  

 (hybridnettet).
 Herudover kan programmer indfødes direkte i anlægget.
 Hvis der er tale om kabelanlæg til fordeling af programmer til lokaler,  

 som anvendes til privat beboelse, er de omfattet af loven om radio- og  

 fjernsynsvirksomhed og betegnes i dette lovforslag under eet som  

 fællesantenneanlæg.
Programforsyning af andre typer af lokaler falder uden for loven om radio-  

 og fjernsynsvirksomhed.
Dette gælder f.eks. butiks-, opholds- og  

 udstillingsarealer, eller hotelværelser og lokaler for klienter, patienter og  

 indsatte i diverse former for institutioner.
 Den nugældende § 4 foreslås ikke videreført, idet denne bestemmelse er  

 uden selvstændig betydning.
Til § 3 Den nugældende § 3, stk. 1, bestemmer, at fællesantenneanlæg alene må  

 benyttes til fordeling af de i lovens § 1 omhandlede programmer (fra DR, TV 2  

 og lokale stationer), som enten modtages direkte ved hjælp af anlæggets  

 antenne eller fremføres via hybridnettet.
Herudover vil danske programmer  

 eventuelt kunne indfødes direkte i henhold til § 3 a (jf. bemærkningerne til  

 kapitel 1). I praksis er der i dag kun tale om lokale programmer.
Endelig er det efter den gældende § 3, stk. 1, som udgangspunkt tilladt  

 anlæggene at fordele alle udenlandske programmer, der modtages direkte via  

 antenne eller fremføres via hybridnettet.
For så vidt angår den hidtidige  

 indskrænkende fortolkning af denne bestemmelse henvises til de almindelige  

 bemærkninger.
Den foreslåede § 3 indebærer en opgivelse af de eksisterende begrænsninger  

 i de oprindelige lovmotiver for så vidt angår fordeling af programmer fra  

 udlandet.
En yderligere konsekvens heraf vil være, at også programmer, der i  

 udlandet alene spredes ved hjælp af kabelanlæg, i givet fald lovligt vil  

 kunne fordeles her i landet.
 § 3, stk. 1, er en videreførelse af den nugældende§ 3, stk. 2.
Stk. 2 er en ny bestemmelse vedrørende muligheden for at  

 tidsforskyde og tekste programmer.
Det må fremhæves, at et samtykke fra det  

 pågældende radio- eller tv-foretagende ikke i sig selv vil være  

 tilstrækkeligt til at gøre tekstning og tidsforskudt fordeling af programmer  

 lovlig, idet ophavsretslovgivningen også kræver, at der skal foreligge  

 samtykke fra ophavsmænd, udøvende kunstnere m.fl., hvis værker indgår i  

 programmerne.(Der henvises i øvrigt til de almindelige bemærkninger).
 Tekstning m.v. og tidsforskydning vil eventuelt også kunne foretages  

 centralt i hybridnettets overordnede dele med henblik på fordeling af det  

 pågældende program i tilsluttede fællesantenneanlæg.
Det skal understreges, at bestemmelsen ikke åbner adgang til en egentlig  

 redigering af et nyt selvstændigt program på basis af forskellige  

 programleverandørers udsendelser.
En sådan aktivitet må i givet fald udøves  

 på grundlag af reglerne i lovforslagets § 1,nr. 3, og kapitel 5.
 Stk. 3, om den begrænsede fremføring af lokale programmer via  

 hybridnettet, er en videreførelse af den nugældende § 3, stk. 1, nr. 1, 2.  

 pkt.
Til § 4 Bestemmelserne svarer til den nugældende § 3 b om fællesantenneanlægs  

 »must carry«-forpligtelser vedrørende DR's og TV 2's tv-programmer  

 samt - i anlæg med over 8 programkanaler - lokale tv-programmer.
Stk. 1 udstrækker dog disse forpligtelser til også at omfatte DR's  

 radioprogrammer.
Flere og flere lyttere får deres radioprogrammer leveret  

 gennem fællesantenneanlæg, og det må derfor anses for rimeligt, at der ved  

 lov sikres dem adgang til DR's programmer.
Disse programmer findes allerede i  

 anlæggene, og en »must carry«-forpligtelse vil således kunne  

 pålægges, uden at der opstår kapacitetsmæssige problemer for anlæggene.
Til § 5 og § 6 Bestemmelserne viderefører i hovedsagen den nugældende § 5 og § 5 a om  

 bl.a. kommunikationsministerens adgang til at fastsætte de fornødne regler  

 for fællesantenneanlægs indretning og brug, regler vedrørende det offentlige  

 telenets (hybridnettets) rolle i programforsyningen samt om kommunernes  

 deltagelse i planlægningen af fællesantenneanlæg og deres tilslutning til  

 hybridnettet.
 Til kapitel 3. Danmarks Radio.
 Bortset fra forslaget om, at Danmarks Radio eventuelt vil kunne sprede  

 programmer ved hjælp af fællesantenneanlæg (§ 7, stk. 3), er kapitlet  

 indholdsmæssigt identisk med den gældende lovs kapitel 2.
Ud fra lovtekniske hensyn er der foretaget enkelte redaktionelle  

 ændringer.
Således er DR's forpligtelse vedrørende kortbølgeprogrammer  

 (hidtil: § 14 b, stk. 1) nu indsat i formålsbestemmelsen som § 7,stk. 4, og  

 bestemmelserne om statens finansiering af kortbølgevirksomheden og eventuelt  

 andre dele af DR's virksomhed (hidtil: § 14 b, stk. 2, og § 15) er samlet som  

 § 16.
Til § 7, stk. 3 Danmarks Radios ret til at udøve anden programvirksomhed foreslås udvidet  

 til at omfatte landsdækkende spredning af programmer ved hjælp af  

 fællesantenneanlæg. (Der henvises nærmere til de almindelige bemærkninger).
 Det foreslås, at en eventuel supplerende programvirksomhed ved hjælp af  

 kabelanlæg i DR's regi skal udøves efter bestemmelserne i kapitel 5. Det  

 indebærer, at den ikke må være konkurrenceforvridende i forhold til andre  

 foretagenders lignende virksomhed.
 Til kapitel 4. TV 2.
Bortset fra forslaget om, at den landsdækkende TV 2-virksomhed eventuelt  

 vil kunne sprede programmer ved hjælp af fællesantenneanlæg (§ 18, stk. 4),  

 er kapitlet indholdsmæssigt identisk med den gældende lovs kapitel 2 b.
Dog  

 er der ud fra lovtekniske hensyn foretaget en række redaktionelle ændringer.
Endelig afspejler § 19, stk. 1, det samtidig fremsatte forslag til  

 lov om ændring af lov om radio- og fjernsynsvirksomhed (TV 2's bestyrelse og  

 reklameregler for TV 2), der bl.a. indeholder forslag om, at TV 2's  

 bestyrelse udvides med 1 medlem.
Dette lovforslag, som er baseret på et bredt  

 forlig mellem regeringen og Socialdemokratiet, Socialistisk Folkeparti,  

 Centrum-Demokraterne, Det Radikale Venstre og Kristeligt Folkeparti,  

 forventes vedtaget således at det kan træde i kraft allerede pr. 1. februar  

 1992, dvs. før det her foreliggende lovforslag.
Der henvises i øvrigt til det  

 pågældende lovforslag med tilhørende bemærkninger.
Til § 18, stk. 4 Bestemmelsen om den landsdækkende TV 2-virksomheds adgang til at udøve  

 programvirksomhed ved hjælp af fællesantenneanlæg i større områder er  

 parallel til bestemmelsen om Danmarks Radio (§ 7, stk. 3). Der vil ikke kunne  

 indgå reklamer i denne programvirksomhed, jf. § 65, stk. 2.
 Til kapitel 5. Programvirksomhed ved hjælp af satellit eller ved hjælp  

 af kabelanlæg til områder, der går ud over eet lokalt område.
 Formålet med dette kapitel er at tilvejebringe de fornødne regler, som  

 skal gælde for de nye former for dansk programvirksomhed.
Som beskrevet i de almindelige bemærkninger til lovforslaget gør den  

 teknologiske udvikling det nødvendigt, at Danmark indfører tidssvarende  

 bestemmelser, som gør det muligt her i landet at udøve denne form for  

 udsendelsesvirksomhed.
Denne udvikling tilsiger også, at denne virksomhed bør  

 kunne foregå på vilkår, som svarer til dem, der gælder i en række andre  

 europæiske lande.
 Kabelspredning efter nærværende kapitel vil i princippet kunne være  

 landsdækkende, men kan også være et tilbud til fællesantenneanlæggene i en  

 enkelt landsdel eller mindre områder.
Fællesantenneanlæg må ikke overskride en kommunegrænse.
Brugen af  

 telenettet til fremføring af radio- og fjernsynsprogrammer er omfattet af  

 koncessionen i henhold til lov om visse forhold på telekommunikationsområdet.  

 Derfor vil kabelfødt programvirksomhed, som skal dække flere kommuner, skulle  

 gøre brug af det offentlige telenet (hybridnettet) for at kunne få det  

 kabelfødte program fordelt samtidig i flere kommuner.
Kabelfødte programmer vil også kunne distribueres til interesserede  

 fællesantenneanlæg ved hjælp af kassetter eller lignende.
Der vil blive  

 fastsat regler for programforetagendernes anvendelse af hybridnettets  

 overordnede dele (det offentlige telenet) til fremføring af deres programmer  

 i overensstemmelse med, hvad der i øvrigt er gældende for offentlige  

 teletjenester.
Det vil først og fremmest sige takstprincipper og  

 abonnementsvilkår for programtransporten fra programforetagendet til og med  

 HF-punkterne (overgangspunkterne fra det offentlige telenet til tilsluttede  

 fællesantenneanlæg). Det lægges i den forbindelse til grund, at  

 programudbyderen betaler televirksomhedernes monopoldel for  

 programtransporten frem til og med HF-punkterne.
Programforetagenderne må  

 samtidig træffe aftale med ejerne/operatørerne af de tilsluttede  

 fællesantenneanlæg vedrørende levering og betaling for programmet.
Det skal  

 endvidere være muligt for ejeren af det pågældende fællesantenneanlæg  

 udelukkende at aftage et eller flere af de programmer fra hybridnettets  

 HF-punkter, som er resultatet af den foreslåede programvirksomhed ved hjælp  

 af kabler.
Til § 34 Stk. 1 indeholder den almindelige regel om, at et foretagende skal  

 indhente tilladelse hos Satellit- og Kabelnævnet, hvis det vil udøve  

 virksomhed her i landet i form af programspredning enten via satellit eller  

 via fællesantenneanlæg i et område, som er mere omfattende end et enkelt  

 lokalt område inden for lokal radio- og tv-ordningen.
I bestemmelsen foreslås som kriterium for, om en tilladelse fra nævnet er  

 påkrævet, at vedkommende foretagende »hører under dansk myndighed«.  

 I overensstemmelse med dansk retstradition må det i almindelighed antages, at  

 den fornødne tilknytning til Danmark vil foreligge, når foretagendet reelt  

 har sit hjemsted her i landet.
I praksis vil dette normalt afhænge af  

 beliggenheden af hovedkontoret, eventuelt den bestemmende eller  

 programansvarlige enhed.
Dette vil i øvrigt harmonere med reglerne om  

 værneting (retsplejelovens § 238).
 Ved bedømmelsen af, om et foretagende skal søge nævnets tilladelse, er det  

 således efter denne hovedregel ikke i sig selv afgørende, om foretagendet  

 eventuelt benytter sig af visse danske tekniske faciliteter i forbindelse med  

 distributionen af sine programmer, f.eks. en radioforbindelse (uplink) fra  

 dansk område til en satellit.
Det kan ikke udelukkes, at der lejlighedsvis vil kunne opstå tvivl, om et  

 medieforetagende har tilknytning til Danmark frem for et andet land, og  

 dermed om, hvilket lands regler der skal lægges til grund.
Sådanne eventuelle  

 problemer må imidlertid i givet fald løses ud fra en konkret vurdering.
 Indhentelsen af Satellit- og Kabelnævnets tilladelse til programvirksomhed  

 fritager ikke et medieforetagende for at tilvejebringe tilladelser, som måtte  

 være påkrævede efter anden lovgivning, herunder lov om radiokommunikation.  

 (Der henvises til bemærkningerne til § 2).
Stk. 2 udgør et supplement til hovedreglen i stk. 1 om, hvornår  

 der skal søges tilladelse hos Satellit- og Kabelnævnet.
Formålet er i  

 overensstemmelse med Europarådets konvention om grænseoverskridende fjernsyn  

 og EF's direktiv om »tv uden grænser« at undgå, at der opstår  

 »huller« imellem forskellige europæiske landes regulering af  

 udsendelsesaktiviteter, for så vidt angår fjernsyn.
I tilfælde, hvor et tv-foretagende ikke henhører under noget lands  

 myndighed inden for EF, men hvor der dog foreligger en uomtvistelig  

 tilknytning til Danmark, foreslås det, at der også skal stilles krav om en  

 tilladelse fra nævnet.
Denne tilknytning skal foreligge ved, at man fra dansk  

 side har stillet en frekvens eller en satellitkapacitet til rådighed, eller  

 ved, at forbindelsen til vedkommende satellit (uplink) udgår fra dansk  

 territorium.
 Igennem en sådan regel vil der være tilvejebragt gensidighed mellem  

 Danmark og de øvrige EF-lande, idet disse i medfør af direktivet har indført  

 eller har forpligtet sig til at indføre en tilsvarende bestemmelse.
Tilladelse fra nævnet vil alene skulle kræves, hvis spredningen er  

 afhængig af de tekniske faciliteter, der i givet fald stilles til rådighed  

 fra dansk side.
Under de nuværende forhold vil dette formentlig i praksis kun  

 kunne forekomme i den form, at der foretages uplink fra Danmark til en  

 satellit, medens hovedsædet for virksomheden ligger i et andet land, nemlig  

 et land uden for EF.
Hvis der kun er tale om, at der lejlighedsvis foretages  

 uplink fra Danmark, f.eks. i forbindelse med transmission af enkelte  

 programmer, nyhedsindslag eller lignende, som skal indgå i en  

 programvirksomhed, kræves der ikke tilladelse fra nævnet.
 Stk. 3 har til formål at gøre det muligt for Danmark at tilslutte  

 sig Europarådets konvention om grænseoverskridende fjernsyn, således at der  

 også mellem Danmark og en række europæiske lande uden for EF vil kunne  

 tilvejebringes gensidighed med hensyn til udstedelsen af tilladelser.
 Det er i denne forbindelse et problem, at konventionens regler om, hvilket  

 land der skal udstede tilladelse, ikke er identiske med dem, som er valgt i  

 EF-direktivet og her foreslået i stk. 1 og 2.
 Efter direktivet (art. 2, stk. 1) er kriterierne i prioritetsorden:
 1. Hjemsted.
 2. Frekvens/satellitkapacitet/uplink.
 Efter konventionen (art. 5, stk. 2, litra b) er kriterierne, for så vidt  

 angår satellitudsendelser, derimod prioriteret således:
 1. Uplink.
 2. Frekvens/satellitkapacitet.
 3. Hjemsted.
 Konventionen finder ikke anvendelse i forholdet mellem lande inden for EF.  

 Men der vil kunne forekomme tilfælde i forhold til lande uden for EF, der har  

 tilsluttet sig konventionen, hvor konventionen fører til et andet resultat  

 med hensyn til udstedelsen af tilladelse, end det her foreslåede stk. 1.
Som eksempel kan nævnes det tilfælde, at et foretagende har hjemsted i et  

 andet EF-land, men benytter et uplink her i landet for udsendelser, der  

 modtages i et land uden for EF, som har tilsluttet sig konventionen.
Mellem  

 Danmark og EF-landet er det klart, at tilladelsen skal udstedes i dette land,  

 men imellem ikke-EF-landet og Danmark er det også klart, at konventionen  

 fører til, at tilladelsen skal udstedes her i landet.
Sådanne forhold bør  

 kunne reguleres ad administrativ vej.
Der er derfor behov for en hjemmel til,  

 at kommunikationsministeren kan udfærdige de fornødne supplerende regler.
Til § 35 Bestemmelsen fastslår, at tilladelse til spredning via satellit eller via  

 kabelanlæg i større områder ikke vil kunne udstedes til foretagender, som har  

 tilladelse til at udøve lokal radio- eller fjernsynsvirksomhed.
Der  

 tilstræbes således en tydelig - i hvert fald organisatorisk - adskillelse  

 mellem de selskaber m.v., som driver landsdækkende virksomhed, og dem, som  

 driver lokal virksomhed.
Formålet hermed er, at der skal være fuld klarhed  

 om, inden for hvilket regelsæt et medieforetagende i givet fald udøver sin  

 virksomhed, og at undgå, at der opstår tilfælde, hvor både Satellit- og  

 Kabelnævnet og et lokalt radio- og fjernsynsnævn (henholdsvis Udvalget vedr.  

 Lokal Radio og TV) kan tænkes at være rette myndighed.
 Bestemmelsen fastslår også, at tilladelse ikke vil kunne udstedes til de  

 af Tele Danmarks datterselskaber, der udfører aktiviteter på vegne af  

 koncessionshaveren i henhold til loven om visse forhold på  

 telekommunikationsområdet, (fra 1. marts 1992: KTAS, Fyns Telefon, Tele  

 Sønderjylland, Jydsk Telefon og TELECOM A/S). (Der henvises til de indledende  

 bemærkninger til dette kapitel).
 Endelig fastslås det, at foretagender, der er nærtstående til de nævnte  

 datterselskaber, ikke vil kunne opnå tilladelse til at udøve  

 programvirksomhed.
Televirksomhedernes nuværende transportørrolle i forbindelse med  

 hybridnettets monopoldel, hvorefter televirksomhederne ikke må erhverve  

 eksklusive programrettigheder, har til formål at sikre, at der ikke er  

 rettighedsmæssige forhold, der måtte forhindre et fællesantenneanlæg i at  

 modtage og fordele et givet program.
Hermed sikres, at leverancen af  

 programmer i hybridnettets HF-punkter som forudsat bliver  

 efterspørgselsstyret.
 Hvis televirksomhederne går aktivt ind i rollen som programforetagende via  

 kabel eller satellit, kan dette komme i konflikt med transportørrollen, idet  

 f.eks. en filmkanal forudsætter, at programforetagendet erhverver  

 kabelspredningsrettigheder til de pågældende film.
Den opstillede forudsætning om, at televirksomhederne som offentlige  

 programtransportører ikke kan erhverve tilladelse til at udøve  

 programvirksomhed er udelukkende begrundet i ovennævnte forhold.
Dette hensyn  

 tilsiger derudover, at televirksomhederne heller ikke må have væsentlig  

 økonomisk eller ejerskabsmæssig indflydelse i et foretagende, der opnår  

 tilladelse til programvirksomhed.
Konkret anses foretagender for nærtstående, hvis ejerforholdene indicerer  

 dette, enten i form af, at det ene foretagende direkte eller indirekte ejer  

 en væsentlig del af det andet foretagendes kapital, eller at en væsentlig del  

 af begge foretagenders kapital direkte eller indirekte ejes af samme  

 foretagende.
Hvis et programforetagende modtager væsentlige økonomiske  

 tilskud fra et af de omtalte datterselskaber, vil dette ligeledes indicere,  

 at der er tale om hinanden nærtstående foretagender.
Til § 36 Stk. 1 foreskriver, at ansøgere skal fremlægge beskrivelser af  

 deres projekter, som dels skal indeholde oplysninger om programspredningen,  

 igangsættelsestidspunkt, sendetider, organisations- og ledelsesforhold og  

 lignende, og dels belyser karakteren af den programvirksomhed, som det er  

 hensigten at udøve.
Det skal i den forbindelse oplyses, om den retter sig mod  

 bestemte målgrupper, f.eks. hvis der er tale om undervisningsvirksomhed.  

 Endvidere skal ejerforholdene belyses, således at det klart fremgår, hvem der  

 står bag initiativet.
Herudover skal der redegøres for det økonomiske grundlag, herunder om der  

 er tale om reklamefinansiering eller en form for brugerbetaling.
Denne  

 beskrivelse skal sandsynliggøre, at det fornødne økonomiske grundlag er til  

 stede.
Såfremt oplysningerne findes utilstrækkelige, kan nævnet eventuelt  

 give afslag.
Stk. 2 åbner mulighed for, at kommunikationsministeren kan  

 fastsætte bindende forskrifter om ansøgningers udformning og indhold.  

 Formålet vil i givet fald være at sikre, at der bliver indsendt ensartede og  

 fyldestgørende oplysninger om projekterne.
Men det vil eventuelt også kunne  

 indebære, at der bliver stillet visse krav angående ansøgernes  

 organisationsform, hvis dette viser sig påkrævet.
 Ligeledes vil ministeren om fornødent kunne give forskrifter om  

 udstedelsen af tilladelser, og det vil i denne forbindelse kunne pålægges  

 indehavere af tilladelse i passende omfang at levere oplysninger af  

 statistisk karakter vedrørende programvirksomhedens omfang og indhold.
Stk. 3 bestemmer, at ministeren fastsætter gebyrer for tilladelser  

 til programspredning via satellit eller via kabel.
Det er hensigten at  

 opkræve gebyr årligt, sålænge tilladelsen løber.
Til § 37 Stk. 1 bestemmer, at kommunikationsministeren fastsætter visse  

 regler om programvirksomheden.
Formålet vil være at opstille regler, som  

 svarer til dem, der findes i de to europæiske regelsæt. (Der henvises til de  

 almindelige bemærkninger og til bilag 1).
 Stk. 2 fastslår, at reklamer kan indgå i satellitudsendelser efter  

 reglerne i lovens kapitel 8 (§ 66 og§ 67), medens reklamer ikke må forekomme  

 i de kabelspredte programmer. (Der henvises til de almindelige bemærkninger).
 Stk. 3 henviser med hensyn til sponsorering - af både satellit- og  

 kabelspredte programmer - ligeledes til kapitel 8 (§ 73).
 Stk. 4 giver ministeren mulighed for at fastsætte regler for  

 identifikation af de nye programforetagender med henblik på at lette seernes  

 og lytternes orientering om det øgede programudbud.
Til § 38 Bestemmelsen om optagelse og opbevaring af udsendelser m.v. svarer fuldt  

 ud til den gældende § 15 c for lokal radio og tv's vedkommende, jf.  

 lovforslagets § 54.
Til § 39 Bestemmelsen - der skal ses i sammenhæng med§ 42, stk. 2, nr. 2 og 3, om  

 Satellit- og Kabelnævnets kompetence - fastlægger, i hvilke tilfælde en  

 inddragelse af tilladelse vil kunne ske.
En inddragelse vil kunne være  

 midlertidig eller endelig.
Til § 40 Bestemmelsen om, at en tilladelse bortfalder, hvis den ikke udnyttes i  

 eet år, har til formål at holde registreringen af programudbydere ajour, uden  

 at der skal anstilles nærmere undersøgelser af, om tilladelseshaveren måtte  

 have planer om at udnytte den på et senere tidspunkt.
Foretagendet vil ikke  

 være afskåret fra at søge tilladelse igen.
Til § 41 Det er hensigten, at tilladelsesordningen for satellit- og kabelspredte  

 programmer skal forvaltes af et lille sagkyndigt nævn udpeget af  

 kommunikationsministeren.
 For så vidt angår overholdelse af god presseskik og spørgsmål om genmæle  

 over for muligt skadevoldende oplysninger, vil klager henhøre under  

 Pressenævnet, ligesom det gælder vedrørende de øvrige radio- og  

 fjernsynsforetagender, jf. nærmere medieansvarslovens kapitel 5-7. (Se § 78).
 Sager vedrørende indholdet af reklamer vil dog henhøre under Radio- og  

 TV-Reklamenævnet.
Til § 42 Stk. 1 fastslår generelt, at Satellit- og Kabelnævnet er  

 berettiget til at indkalde oplysninger fra tilladelseshaverne om  

 virksomhedens drift, uden at der nødvendigvis vil foreligge en konkret sag  

 for nævnet om den pågældende virksomhed.
Stk. 2 fastslår, at nævnet afgør, om tilladelse skal udstedes, jf.  

 §§ 34-36, om en tilladelse skal inddrages, jf. § 39, eller om den er  

 bortfaldet på grund af passivitet, jf. § 40, og at nævnet kan vælge den  

 mildere reaktion påtale i stedet for inddragelse.
Nævnets afgørelser kan ikke  

 indbringes for kommunikationsministeren eller nogen anden administrativ  

 myndighed.
Nævnets virksomhed udøves selvsagt inden for rammerne af de  

 almindelige forvaltningsretlige regler, som forvaltningsloven,  

 offentlighedsloven m.v.
 Til kapitel 6. Lokal radio- og fjernsynsvirksomhed.
Kapitlet, der afløser den gældende lovs kapitel 2 a, har været  

 underkastet en gennemgribende lovteknisk revision.
Hertil kommer en række  

 forslag til præciseringer m.v., jf. bemærkningerne til de enkelte  

 bestemmelser.
Til §§ 43-45 Bestemmelserne svarer til den gældende lovs§ 15 a, stk. 1-3.
Til § 46 Bestemmelsen er en videreførelse af den nugældende § 3 a, nr. 4. (Der  

 henvises til bemærkningerne til § 1).
 Dog foreslås den hidtidige bestemmelse i § 3 a,nr. 4, 2. pkt., ikke  

 videreført, idet den i en årrække ikke har været anvendt.
Til § 47 Bestemmelsen er en videreførelse af den nugældende § 3 a, nr. 5. (Der  

 henvises til bemærkningerne til § 1).
Til §§ 48-49 § 48, stk. 1, svarer til den gældende § 15 b, stk. 2.
§ 48, stk. 2's, og § 49, stk. 5's, bestemmelser, hvorefter  

 kommunikationsministeren kan udstede regler om ansøgninger og tilladelser,  

 har det formål, at der vil kunne skabes et fastere grundlag for de lokale  

 radio- og fjernsynsnævns behandling af ansøgninger og for deres efterfølgende  

 tilsyn.
Dette forudsætter, at nævnene sættes i stand til at stille krav om  

 flere oplysninger og dermed få en øget viden om såvel ansøgere som  

 eksisterende stationer i området, blandt andet med henblik på at påse, at  

 lovens krav om selvstændig programvirksomhed opfyldes.
 Med hensyn til indholdet af ansøgninger vil der eksempelvis kunne  

 fastsættes bindende krav om oplysninger om bestyrelsens og den daglige  

 ledelses sammensætning og ansøgerens organisatoriske og økonomiske forhold.
 Med hensyn til indholdet af tilladelser vil der eksempelvis kunne stilles  

 bindende krav om, at tilladelseshaverne er forpligtet til at informere om  

 ændringer vedrørende oplysninger angivet i ansøgningen, som herefter skal  

 godkendes af nævnet.
 § 49, stk. 1-4, svarer til den gældende § 15 b, stk. 1 og 3, § 15  

 e, stk. 4, og § 15 a, stk. 7.
Til § 50 Forslaget er reelt en tydeliggørelse af de allerede gældende regler.
Der  

 har imidlertid vist sig at være et behov for, i forlængelse af tidligere  

 præciseringer i loven, at foretage en nærmere præcisering af kravet i den  

 nugældende § 15 a, stk. 4, 1. pkt., om, at programvirksomheden skal udøves  

 selvstændigt.
Formålet hermed er især at sikre, at der virkelig er tale om  

 lokal programvirksomhed.
 Kravet om selvstændig programvirksomhed indebærer navnlig, at der ikke må  

 oprettes såkaldte network, d.v.s. faste samarbejdsforhold - enten mellem  

 stationer indbyrdes eller mellem stationer og udenforstående foretagender -  

 der betyder, at lokale tilladelseshavere udsender de samme programmer som  

 andre radio- eller tv-foretagender, enten samtidig eller tidsforskudt.  

 Endvidere må ledelsen af en station, specielt vedrørende programmerne, ikke  

 helt eller delvis overlades til en anden end tilladelsens indehaver.
Dette indebærer blandt andet, at samme person ikke kan være  

 programansvarlig på flere lokale stationer.
Også andre personsammenfald,  

 f.eks. i bestyrelser for flere stationer, vil være et stærkt indicium for, at  

 programvirksomheden ikke udøves selvstændigt.
Det samme vil kunne gælde, hvis  

 der er tale om personsammenfald i forhold til bestyrelser for udenforstående  

 foretagender.
For så vidt angår programmer, der tilgår stationer fra andre radio- eller  

 tv-foretagender, indebærer reglen særlig, at en videre udsendelse kun kan  

 anses for lovlig, hvis der forinden er sket en konkret stillingtagen til det  

 foreliggende program.
Det vil således være udelukket, at den lokale  

 udsendelse af et program, der føres frem udefra, kan være lovlig, hvis  

 udsendelsen foregår samtidig med, at fremføringen sker, eller alene med en  

 mindre tidsforskydning, således at det ikke har været muligt at vurdere  

 programmerne på forhånd.
Eksempelvis vil en lokal stations udsendelse af  

 satellitprogrammer samtidig med at fremføringen sker - eller med en mindre  

 tidsforskydning - være i strid med bestemmelsen.
Forbudet gælder kun for de ordinære programmer.
Reklamer er således ikke  

 omfattet af forbudet mod network.
Reglen indebærer ikke et forbud mod samarbejde i almindelighed.  

 Eksempelvis kan flere tilladelseshavere danne en forening med henblik på at  

 foretage gunstige programindkøb, blot programvirksomheden udøves selvstændigt  

 af den enkelte tilladelseshaver.
Den enkelte tilladelseshaver skal i alle  

 tilfælde bevare sin redaktionelle frihed.
Bestemmelsen i den nugældende § 15 a, stk. 4,2. pkt., om, at der  

 undtagelsesvis kan ske samsending, hvis dette i det enkelte tilfælde er  

 særlig begrundet i lokale forhold, foreslås opretholdt.
Som eksempel kan  

 nævnes en transmission af en fodboldkamp, der vedrører to forskellige  

 lokalområder.
Ved forslaget ophæves derimod kommunikationsministerens adgang til i  

 sjældne tilfælde at dispensere fra forbudet mod samsending.
Denne  

 dispensationsadgang, som findes i den nugældende § 15 a, stk. 4, 3. pkt., som  

 er meget snæver, har aldrig været anvendt i praksis.
 Det er hensigten, i medfør af lovens § 60, med udgangspunkt i det anførte  

 at fastsætte nærmere regler vedrørende kravet om selvstændig  

 programvirksomhed.
Til § 51 Stk. 1 svarer til den gældende § 15 a, stk. 5.
Stk. 2 svarer til lovforslagets § 37, stk. 4, om identifikation af  

 foretagender, der udøver programvirksomhed ved hjælp af satellit eller  

 fællesantenneanlæg.
En sådan bestemmelse foreslås indført også for lokal  

 programvirksomhed af hensyn til det ønskelige i at have ensartede regler på  

 dette område.
De lokale radio- og tv-stationer, der spreder programmer ved  

 hjælp af radioanlæg, pålægges efter fast praksis allerede i dag i forbindelse  

 med den tekniske sendetilladelse at identificere sig, mens der ikke gives et  

 lignende pålæg i forbindelse med lokal programvirksomhed ved hjælp af  

 fællesantenneanlæg.
Stk. 3 er en ny bestemmelse.
I forbindelse med tilvejebringelsen  

 af en større indbyrdes overensstemmelse mellem de regler, som vil være  

 gældende i europæiske lande i henhold til Europarådets konvention om  

 grænseoverskridende fjernsyn og EF-direktivet om »tv uden grænser«,  

 foreslås det at skabe hjemmel til, at der også herhjemme for lokal-tv's  

 vedkommende vil kunne udfærdiges regler, som pålægger tilladelseshaverne at  

 udøve programvirksomheden på en sådan måde, at der tages hensyn til børn og  

 unges særlige forhold.
 Stk. 4 svarer til den gældende § 15 a, stk. 6.
Til § 52 Bestemmelsen svarer til den gældende § 15 d,stk. 3.
Til § 53 Bestemmelserne svarer til den gældende § 15 d, stk. 1 og 2.
Til § 54 Bestemmelsen svarer til den gældende § 15 c.
Til § 55 Bestemmelserne svarer til den gældende § 15 f, stk. 3-6.
Til § 56 Bestemmelserne svarer til den gældende § 15 e, stk. 1-3, dog indgår  

 nævnets kompetence til at udstede tilladelser nu i § 57, stk. 2.
Til § 57 Stk. 1 svarer til den gældende § 15 f, stk. 2.
 Stk. 2 svarer i det væsentlige til den gældende§ 15 f, stk. 1, og  

 sammenfatter nævnets kompetence.
Til § 58 og § 59 Bestemmelserne er generelt en ny redaktion af den gældende § 15 h, men  

 med de i det følgende berørte ændringer.
Til § 58, stk. 2 De gældende regler giver mulighed for indtil 7 medlemmer i udvalget.  

 Udvalget har siden dets første nedsættelse bestået af 5 medlemmer, hvilket  

 har vist sig at være et hensigtsmæssigt antal.
Det foreslås ud fra disse  

 erfaringer, at antallet begrænses til maksimalt 5 medlemmer.
Til § 59, stk. 1 I praksis træffer Udvalget vedr.
Lokal Radio og TV naturligvis altid sine  

 afgørelser på grundlag af oplysninger indkaldt fra de lokale nævn og  

 ansøgere/tilladelseshavere.
Ved at formalisere grundlaget herfor understreger  

 og styrker bestemmelsen udvalgets muligheder for at varetage sine opgaver.  

 Bestemmelsen er i øvrigt på linie med den kompetence, som lovens ord allerede  

 i dag har tillagt udvalget i forbindelse med network-sager.
Til § 59, stk. 4 Med henblik på at sikre en lovmæssig forvaltning lokalt, foreslås det at  

 give Udvalget vedr.
Lokal Radio og TV kompetence til i ganske særlige  

 tilfælde at gå ind i sager, som i øvrigt fortsat skal behandles og afgøres  

 lokalt:
 1. I tilfælde, hvor et lokalt nævn synes at forholde sig passivt over for  

 åbenbare tilsidesættelser af gældende bestemmelser, bør udvalget kunne  

 pålægge nævnet at tage sagen op til behandling og afgørelse, hvis sagen  

 ligger inden for nævnets kompetence og ikke tidligere har været behandlet i  

 nævnet.
2. I tilfælde, hvor et lokalt nævn har truffet en afgørelse, der synes at  

 indebære en åbenbar tilsidesættelse af gældende bestemmelser, bør udvalget  

 kunne pålægge nævnet at genbehandle sagen.
Som eksempel kan nævnes, at et  

 nævn har truffet en afgørelse, som ikke er påklaget til udvalget, men som er  

 i åbenbar modstrid med udvalgets afgørelse i tilsvarende sager.
 3. Udvalget bør i helt ekstraordinære tilfælde kunne beslutte at overtage  

 det lokale nævns beføjelser efter loven.
Til § 60 Bestemmelsen viderefører den gældende § 15 j.
Der er hidtil blevet udvist stor tilbageholdenhed med hensyn til at  

 udnytte denne almindelige hjemmel til at regulere ordningen.
Under hensyn til  

 ordningens decentrale og principielt liberale karakter har man indtil videre  

 nøjedes med at udsende en række vejledninger til brug for de lokale nævn, for  

 ansøgere og for tilladelseshavere.
Kun i et enkelt tilfælde er der med  

 hjemmel i denne bestemmelse udstedt en bekendtgørelse, nemlig om inhabilitet  

 i lokale radio- og fjernsynsnævn (bkg. nr. 703 af 17. november 1989).
 Der henvises desuden til bemærkningerne til § 50, hvoraf fremgår, at det  

 er hensigten bl.a. at udnytte bestemmelsen til at fastsætte uddybende regler  

 om selvstændig programvirksomhed.
 Til kapitel 7. Afgifter for benyttelse af radio- og  

 fjernsynsmodtagere.
 Kapitlet er indholdsmæssigt identisk med den gældende lovs kapitel 2 c.
 Til kapitel 8. Reklamer og tilskud til programmer.
Formålet med forslaget er at fastsætte reklameregler m.v. for de nye  

 former for programvirksomhed via satellit.
Herudover er der foretaget en  

 redaktionel gennemgang af den gældende lovs kapitel 3 a.
 De gældende regler for reklame i TV 2 samt i lokal radio og tv foreslås i  

 øvrigt ikke ændret.
Til § 64 Bestemmelsen viderefører den gældende § 19 b, stk. 1.
Til § 65 Bestemmelsen viderefører den gældende § 19 b, stk. 2 og stk. 4, nr. 1,  

 samt § 19 c.
§ 65, stk. 1, nr. 3, afspejler dog det samtidig fremsatte forslag  

 til lov om ændring af lov om radio- og fjernsynsvirksomhed (TV 2's bestyrelse  

 og reklameregler for TV 2), der bl.a. indeholder forslag om, at TV 2's  

 muligheder for at sende reklamer udvides til 10 pct. af den daglige sendetid.  

 Dette lovforslag, som er baseret på et bredt forlig mellem regeringen og  

 Socialdemokratiet, Socialistisk Folkeparti, Centrum-Demokraterne, Det  

 Radikale Venstre og Kristeligt Folkeparti, forventes vedtaget således at det  

 kan træde i kraft allerede pr. 1. februar 1992, dvs. før det her foreliggende  

 lovforslag.
Der henvises i øvrigt til det pågældende lovforslag med  

 tilhørende bemærkninger.
 Stk. 2 er en ny bestemmelse, der fastslår, at TV 2's eventuelle  

 programvirksomhed ved hjælp af fællesantenneanlæg, jf. § 18, stk. 4, ikke må  

 indeholde reklamer.
Til § 66 og § 67 De foreslåede reklameregler for satellit-tv er udformet med udgangspunkt  

 i de fælles europæiske regelsæt på dette område, således som disse fremgår  

 dels af EF-direktivet om »tv uden grænser« dels af  

 Europarådskonventionen om grænseoverskridende fjernsyn. (Der henvises til  

 bilag 1).
Selv om disse regelsæt alene vedrører fjernsynsvirksomhed, foreslås det,  

 at principperne heri også lægges til grund ved fastsættelsen af reglerne for  

 radiovirksomhed via satellit for så vidt angår indholdet og omfanget af  

 reklamer.
For så vidt angår placering af reklameindslag foreslås det derimod,  

 at man her fastsætter regler parallelle til de regler, der gælder for reklame  

 i lokal radio.
De foreslåede regler vil blive uddybet yderligere i en bekendtgørelse, som  

 vil tage udgangspunkt i de europæiske regelsæt.
Der vil bl.a. indgå følgende:
 - Generelle bestemmelser om, at reklamer ikke må krænke menneskelig  

 værdighed, religiøse eller politiske overbevisninger, diskriminere, tilskynde  

 til farlig adfærd m.v.
 - At reklame for alkoholholdige drikkevarer kun kan finde sted med visse  

 begrænsninger, herunder at reklame for alkohol ikke må tilskynde til  

 umådeholden indtagelse af alkohol eller fremstille mådehold i et negativt  

 lys, samt at disse reklamer ikke må rette sig specielt imod børn og unge.
 - Særlige bestemmelser for reklamer, der retter sig imod børn og unge, der  

 sigter på at hindre udnyttelse af børn og unges manglende erfaring eller  

 særlige tillid til forældre, lærere eller andre.
Endelig følger det af Europarådskonventionen, at det skal sikres, at der  

 ikke fra Danmark sendes reklamer, der særligt retter sig mod en anden stat,  

 såfremt disse reklamer har til hensigt at omgå det pågældende lands  

 reklameregler.
Der vil blive fastsat regler, som tager højde for denne  

 bestemmelse.
For så vidt angår reklame for lægemidler er de foreslåede regler ikke i  

 overensstemmelse med de fælles europæiske minimumsregler, der alene  

 indeholder et forbud mod reklame for receptpligtige lægemidler.
Baggrunden  

 for det foreslåede generelle forbud mod reklame for lægemidler er  

 lægemiddellovens nuværende regler om radio- og fjernsynsreklamer, som lov om  

 radio- og fjernsynsvirksomhed er en afspejling af.
Såfremt lægemiddellovens  

 regler på dette område senere ændres, vil lov om radio- og  

 fjernsynsvirksomhed blive ændret i overensstemmelse hermed.
Til § 68 Bestemmelserne viderefører den gældende § 19 b, stk. 2 og stk. 4, nr. 2,  

 samt § 19 c.
Til § 69 Bestemmelserne viderefører den gældende § 19 b, stk. 3 og stk. 4, nr. 3,  

 samt § 19 c, stk. 1.
Til § 70 Bestemmelsen viderefører § 19 d.
Til § 71 og § 72 Forslagene indebærer, at Radio- og TV-Reklamenævnet bliver klageinstans  

 med hensyn til indholdet af reklamer i forbindelse med udsendelser via  

 satellit.
Herudover er forslagene af redaktionel karakter.
Til § 73 Det foreslås, at de gældende regler om sponsorering af radio- og  

 fjernsynsprogrammer også finder anvendelse på de nye former for  

 programvirksomhed via satellit og kabelanlæg.
De nærmere regler for  

 sponsorering af programmer i disse medier vil blive uddybet i en  

 bekendtgørelse, som i det store og hele svarer til den gældende  

 bekendtgørelse om sponsorering af programmer i Danmarks Radio,TV 2 og lokal  

 radio og tv (bkg. nr. 340 af 22. maj 1990). Dog vil sponsorbidrag fra  

 producenter af alkohol, politiske partier, fagforeninger og  

 arbejdsgiverorganisationer blive tilladt i programvirksomhed via satellit.
 Til kapitel 9. Forskellige bestemmelser.
Til § 74 Bestemmelsen viderefører den gældende § 20.
Til § 75 Det stigende antal nye tv-kanaler, som især satellit-udviklingen har  

 medført, øger seernes muligheder for at blive informeret om begivenheder af  

 væsentlig interesse.
Samtidig indebærer den øgede konkurrence mellem  

 tv-foretagenderne, at køb af enerettigheder til transmission fra sådanne  

 begivenheder bliver mere udbredt, også når det drejer sig om begivenheder,  

 som finder sted i et andet land end tv-foretagendets eget.
Herved er der  

 risiko for, at store dele af publikum udelukkes fra muligheden for at følge  

 de omtalte begivenheder gennem fjernsynet.
Hovedformålet med den foreslåede bestemmelse er således at sikre  

 offentlighedens ret til at blive informeret.
Det er ikke hensigten at  

 indskrænke tv-foretagenders ret til at erhverve enerettigheder til  

 transmission, men at pålægge indehavere af enerettigheder at lade andre  

 tv-foretagender bringe korte nyhedsindslag om begivenhederne.
Ministeren vil  

 fastsætte nærmere regler herom i en bekendtgørelse.
Bestemmelsen er en opfølgning af en Europaråds-rekommandation, som  

 omhandler regulering på dette område af forholdet mellem forskellige landes  

 fjernsynsvirksomhed.
For ikke at stille danske tv-foretagender ringere end  

 udenlandske er det fundet hensigtsmæssigt at lade bestemmelsen omfatte også  

 forholdet mellem danske landsdækkende tv- foretagender.
For så vidt angår  

 udenlandske tv-foretagenders ret til at kræve adgang til korte nyhedsindslag  

 fra danske foretagender, vil det være en forudsætning, at de pågældende  

 landes lovgivning indeholder en tilsvarende bestemmelse.
Det er tanken i de nærmere regler at fastslå, at indehaveren af eneretten  

 til transmission fra en begivenhed skal give andre tv-foretagender mulighed  

 for at bringe korte indslag - typisk på 90 sekunder - fra begivenheden i  

 deres nyhedsudsendelser.
Denne mulighed skal i princippet kunne udnyttes  

 vederlagsfrit.
Benyttelse af de korte nyhedsindslag tænkes underlagt visse  

 restriktioner, bl.a. med hensyn til tidspunkt for udsendelse, placering i  

 programfladen og genudsendelse.
Til § 76 Som en konsekvens af den foreslåede ændrede opbygning af lovens hidtidige  

 kapitel 1, er der herved foretaget en redaktionel ændring af lovens  

 bestemmelse om bødestraf.
Udøvelse af programvirksomhed i strid med lovens § 1 vil som hidtil kunne  

 medføre bødestraf.
Dette gælder også en eventuel udøvelse af  

 programvirksomhed via satellit eller via kabelanlæg, der rækker ud over eet  

 lokalt område, såfremt denne virksomhed udøves uden tilladelse fra Satellit-  

 og Kabelnævnet.
 Det foreslås, at bestemmelsen i § 76, nr. 3, vedr. bødestraf for  

 overtrædelse af reglerne om opbevaring af bånd i forbindelse med lokal  

 programvirksomhed, overføres til også at gælde for de nye former for  

 programvirksomhed.
Derimod foreslås det, at bødestraf for overtrædelse af § 52  

 (tilladelsesindehaverens opsyn med, at reklamereglerne overholdes)  

 bortfalder.
Bestemmelsen er overflødig, idet bestemmelse om bødestraf kan  

 indgå i reklamebekendtgørelserne, jf. § 70. Sådanne bestemmelser findes  

 allerede for så vidt angår lokal radio- og fjernsynsvirksomhed.
 Det foreslås endvidere, at bødestraf for overtrædelse af § 53 (oplysning  

 om programleder i forbindelse med lokal radio- og fjernsynsvirksomhed)  

 bortfalder.
 Endelig foreslås det, at bødestraf for overtrædelse af regler fastsat i  

 henhold til § 60, der generelt giver ministeren hjemmel til at fastsætte  

 regler for lokal radio- og fjernsynsvirksomhed under hensyn til erfaringer  

 med ordningen, bortfalder.
Til § 77 Det foreslås, at loven træder i kraft den 1. april 1992.
Til § 79 Medieansvarslovens § 1, nr. 2, fastslår, at loven omfatter »Lyd- og  

 billedprogrammer, der spredes eller fordeles af Danmarks Radio, TV 2, TV 2's  

 regionale virksomheder og foretagender, der har tilladelse til lokal radio-  

 eller fjernsynsvirksomhed«.
 Lovens § 5, stk. 1, fastslår, at de nævnte foretagender over for  

 Pressenævnet skal angive, hvem der er redaktør.
 Lovens § 32, stk. 1, 1. pkt., fastslår, at de nævnte foretagender  

 umiddelbart hæfter for erstatninger og tilhørende sagsomkostninger, der efter  

 loven er idømt forfatteren til en tekst, den, der har fremsat en udtalelse,  

 eller redaktøren.
 Det foreslås, at ordene »eller fordeles« udgår af§ 1, nr. 2,  

 fordi iværksættelse af fordeling af programmer gennem fællesantenneanlæg  

 efter forslaget til ny § 1 og § 2 i lov om radio- og fjernsynsvirksomhed  

 fremtidig vil være omfattet af begrebet »spredning af programmer«.  

 ændringen er af redaktionel karakter.
 Endvidere foreslås det, at ordet »lokal« udgår af§ 1, nr. 2, §  

 5, stk. 1, og § 32, stk. 1, 1. pkt.
Formålet med dette forslag er at sikre, at medieansvarslovens bestemmelser  

 kommer til at omfatte alle foretagender, der efter loven om radio- og  

 fjernsynsvirksomhed har en tilladelse til radio- og fjernsynsvirksomhed, hvad  

 enten der som hidtil er tale om lokal virksomhed, eller der er tale om de nye  

 former for virksomhed via satellit eller gennem fællesantenneanlæg i områder,  

 der går ud over eet lokalt område.
Forslaget indebærer således, at den ved  

 medieansvarsloven etablerede ensartede ansvarsordning for pressen og de  

 elektroniske medier opretholdes.
Bilag 1 Oversigt over indholdet af direktivet om »tv uden grænser« og  

 eventuelle ændringer af loven om radio- og fjernsynsvirksomhed samt  

 administrative forskrifter 1. Direktivets indhold Direktivet har en »modtager-» og en »afsenderside«.
 På den ene side forpligter direktivet landene til ikke at lægge hindringer  

 i vejen for udbredelsen af de udsendelser fra andre medlemslande, som kan  

 modtages i landet.
På den anden side skal landene sørge for, at alle tv-stationer, som sender  

 i eller fra landet, efterlever et vist regelsæt.
Der er tale om en  

 minimumsregulering, landene kan derfor godt have strengere regler.
Direktivet  

 indeholder følgende minimumsregler:
 1) Regler om omfang, placering og indhold af reklamer:
 - Omfang: maks. 15 pct. af daglig sendetid + særlige regler for  

 teleshopping.
 - Placering: adskilt fra programmerne ved indhold og præsentation,  

 primært i blokke, ikke skjult reklame, reklamer skal som udgangspunkt  

 placeres mellem programmerne, men kan dog indsættes i programmer med  

 naturlige pauser, programmer af en vis varighed m.v.
- Indhold: reklamer må ikke krænke menneskelig værdighed, religiøse  

 eller politiske overbevisninger, diskriminere, tilskynde til farlig adfærd,  

 skade mindreårige m.v.
Der må ikke reklameres for tobaksvarer, receptpligtig  

 medicin og kun med visse begrænsninger for alkohol.
 2) Regler om sponsorering:
- Forbud mod sponsorindflydelse på programlægningen, krav om  

 identifikation af sponsor m.v.
Reglerne er stort set parallelle til de  

 gældende danske regler.
Direktivet forbyder dog ikke sponsorbidrag fra  

 producenter af alkohol, politiske partier, fagforeninger eller  

 arbejdsgiverorganisationer.
 3) Regler om berigtigelse:
 - Krav om adgang til berigtigelse.
 4) Særlig hensyntagen til børn og unge:
 - Medlemslandene skal træffe »passende foranstaltninger med henblik  

 på at sikre«, at der ikke gennem udsendelser voldes skade på  

 mindreåriges udvikling, og de skal sørge for, at der ikke tilskyndes til had  

 på grund af race, køn, religion eller nationalitet.
 5) Programmæssige mål (»kvoter«):
 - Medlemsstaterne skal, »når det er muligt, med passende midler  

 drage omsorg for«, at over 50 pct. af sendetiden (ekskl. nyheder, sport,  

 konkurrencer, reklamer og tekst-tv) afsættes til europæiske programmer.  

 Ligeledes skal staterne »når det er muligt, med passende midler«  

 sørge for, at foretagenderne afsætter mindst 10 pct. af sendetiden (ekskl.  

 nyheder osv.), evt. 10 pct. af programbudgettet, til europæiske programmer  

 fra producenter, der er uafhængige af foretagenderne.
2. Eventuelle ændringer af loven om radio- og fjernsynsvirksomhed samt  

 administrative forskrifter 1. På »afsendersiden« mangler der generelt lovbestemmelser med  

 henblik på den situation, at nogen kunne ønske fra Danmark at sende via  

 satellit.
Det skal sikres, at eventuelle nye danske satellit-tv-stationer  

 overholder direktivets regler om programmæssige målsætninger, reklamer,  

 sponsorering, beskyttelse af mindreårige og berigtigelse.
Det samme vil i  

 givet fald gælde for eventuelle nye landsdækkende kabel-tv-stationer.
 Dette kræver lovændringer, som indgår i lovforslaget.
 2. På »modtagersiden« må det fastslås, at fællesantenneanlæg  

 frit kan fordele alle udsendelser, som sendes fra udlandet (uanset om disse  

 er »danske« eller »udenlandske«).
 Dette kræver ikke i sig selv lovændring, idet problemet bortfalder i og  

 med, at lovforslaget åbner for danske satellitudsendelser og  

 kabeludsendelser.
 Yderligere indebærer direktivet for så vidt angår Danmarks Radio, TV 2,  

 lokal radio og tv:
 3. Efter direktivets ordlyd skal der indføres bestemmelser om de  

 programmæssige mål (»kvoter«) også for de landsdækkende  

 tv-stationer Danmarks Radio og TV 2.
 Dette kræver ikke en egentlig lovændring, men vil kunne gennemføres  

 administrativt, dvs. ved, at kommunikationsministeren indsætter bestemmelser  

 herom i vedtægterne for Danmarks Radio og TV 2.
 4. For lokal-tv må der indføres regler om særlig hensyntagen til børn og  

 unge.
 Dette kræver lovændring i form af en præcisering af ministerens kompetence  

 til at fastsætte nærmere regler for lokal fjernsynsvirksomhed.
 For Danmarks Radios og TV 2's vedkommende antages det, at den fornødne  

 hensyntagen til børn og unge er forudsat i deres forpligtelser som  

 »public service«-institutioner, men eventuelt kunne bestemmelser  

 indsættes i vedtægterne.
I øvrigt giver direktivet ikke anledning til ændring af danske  

 forskrifter.
Loven indeholder allerede (endda strengere) regler for reklame  

 og sponsorering og tilstrækkelige regler om berigtigelse for de nuværende  

 tv-stationers vedkommende.
Kommunikationsmin.
G.P.T. 4. Afd. j.nr. 91.1229-42QLOVb/komm70711 Bilag  

 2 Bekendtgørelse af lov om radio- og fjernsynsvirksomhed Herved bekendtgøres lov nr. 421 af 15. juni 1973 om radio- og  

 fjernsynsvirksomhed, jf. lovbekendtgørelse nr. 339 af 22. maj 1990, med de  

 ændringer, der følger af lov nr. 743 af 14. november 1990, lov nr. 771 af 21.  

 november 1990 og lov nr. 348, nr. 353 og nr. 380 af 6. juni 1991.
Kapitel 1 Almindelige bestemmelser om spredning og fordeling af lyd- og  

 billedprogrammer § 1. Danmarks Radio har ret til spredning af lyd- og  

 billedprogrammer til almenheden ved hjælp af radioanlæg.
 Stk. 2. TV 2 har ret til spredning af lyd- og billedprogrammer til  

 almenheden ved hjælp af radioanlæg.
 Stk. 3. Selskaber, foreninger og lign. samt kommuner, der har fået  

 tilladelse efter kapitel 2 a, kan i overensstemmelse med tilladelsen sprede  

 programmer til almenheden ved hjælp af radioanlæg.
§ 2. (Ophævet) § 3. Fællesantenneanlæg og andre kabelanlæg til fordeling af lyd-  

 og billedprogrammer til lokaler, som anvendes til privat beboelse, må kun  

 benyttes til fordeling af:
1) Danske lyd- og billedprogrammer omfattet af § 1, som kan modtages  

 direkte på frekvenser, der er bestemt til radiospredning, eller som fremføres  

 til anlægget af en televirksomhed.
Televirksomhedens fremføring af lokale  

 programmer, jf. § 1, stk. 3, må dog kun ske til de kommuner, der grænser op  

 til tilladelsens område, samt til kommuner, der grænser op til disse  

 kommuner.
 2) Udenlandske lyd- og billedprogrammer, som kan modtages direkte på  

 frekvenser, der er bestemt til radiospredning, eller som fremføres til  

 anlægget af en televirksomhed, herunder også programmer, som overføres via  

 kommunikationssatellitter med henblik på viderefordeling i fællesantenneanlæg  

 og andre kabelanlæg.
 3) Udenlandske lyd- og billedprogrammer, der overføres via  

 kommunikationssatellit, og som modtages af et fællesantenneanlæg efter  

 tilladelse i henhold til lov om radiokommunikation.
 Stk. 2. Fordelingen af de i stk. 1 nævnte programmer må kun finde  

 sted uden ændringer og samtidig med, at udsendelsen eller overføringen finder  

 sted.
§ 3 a.
Lyd- og billedprogrammer må endvidere uanset § 3 fordeles  

 ved hjælp af fællesantenneanlæg og andre kabelanlæg til lokaler, som anvendes  

 til privat beboelse, i følgende tilfælde:
 1) Danmarks Radio har ret til at lade programmer fordele.
 2) TV 2 har ret til at lade programmer fordele.
 3) Selskaber, foreninger og lign. samt kommuner, der har fået tilladelse  

 efter kapitel 2 a, kan i overensstemmelse med tilladelsen lade programmer  

 fordele.
4) Det nævn, der er omtalt i § 15 e, kan i særlige tilfælde tillade, at  

 programmer om enkeltstående begivenheder af lokal karakter fordeles i kortere  

 perioder inden for et lokalt område.
Hvor et nævn ikke er oprettet, træffes  

 afgørelsen af det udvalg, der er omtalt i § 15 h.
 5) Fordeling af programmer kan uden tilladelse ske i anlæg, som ikke  

 omfatter mere end 25 tilslutninger i en bygning eller en gruppe af  

 nærliggende bygninger.
§ 3 b.
Det påhviler ejere af fællesantenneanlæg og andre  

 kabelanlæg til lokaler, som anvendes til privat beboelse, at sikre, at der i  

 anlægget sker en fordeling af Danmarks Radios og TV 2's fjernsynsprogrammer,  

 herunder regionale fjernsynsprogrammer, der er bestemt til modtagelse i det  

 pågældende område.
 Stk. 2. Såfremt anlæggene indeholder mere end 8 kanaler, skal der  

 tillige stilles en kanal til rådighed for lokale fjernsynsprogrammer, der  

 spredes eller fordeles i det pågældende område i henhold til tilladelse efter  

 kapitel 2 a.
 § 4. De anlæg, som er påkrævede til fremføring af programmer som  

 nævnt i § 3, stk. 1, til den pågældende televirksomhed, etableres i henhold  

 til den i § 2 i lov om visse forhold på telekommunikationsområdet meddelte  

 koncession.
§ 5. Kommunikationsministeren fastsætter forskrifter om oprettelse  

 og drift af fællesantenneanlæg og andre kabelanlæg til fordeling af lyd- og  

 billedprogrammer til lokaler, der anvendes til privat beboelse.
I  

 forskrifterne kan der fastsættes bestemmelser om følgende forhold:
 1) Tilladelse til oprettelse, udbygning, indretning og benyttelse af  

 fællesantenneanlæg og andre kabelanlæg, herunder om brugerindflydelse på  

 programvalg i anlæg, der ikke ejes af brugerne.
 2) Anlæg og drift af forbindelser til og mellem fællesantenneanlæg og  

 andre kabelanlæg samt om ejerforhold til disse.
 3) Fremføring af lokale programmer efter § 3, stk. 1, nr. 1. I tilfælde,  

 hvor særlige geografiske forhold tilsiger det, kan kravet om kommunernes  

 beliggenhed i forhold til tilladelsens område fraviges.
 4) Fremføring af udenlandske lyd- og billedprogrammer til fordeling efter  

 § 3, stk. 1, nr. 2, herunder om midlertidig fremføring ved hjælp af  

 radiokæde.
 5) Overordnede regler for beregning af betaling for fællesantenneanlægs  

 tilslutning til og forsyning fra televirksomhedernes net og om indseende med  

 reglernes overholdelse.
 6) At fællesantenneanlæg og andre kabelanlæg kun under særlige lokale  

 forhold kan overskride en kommunes grænse.
 7) Fællesantenneanlæg og andre kabelanlægs tekniske udførelse og  

 typegodkendelse af det anvendte materiel.
 8) Gebyrer til dækning af de udgifter, som er forbundet med  

 administrationen af § 5 og § 5 a, stk. 1 og 2, herunder de i medfør heraf  

 fastsatte bestemmelser.
 Stk. 2. Kommunikationsministeren kan tillade, at en televirksomhed  

 opretter og driver fællesantenneanlæg, og kan fastsætte nærmere regler herom.
Stk. 3. Tilladelse til oprettelse og drift af fællesantenneanlæg  

 og forbindelser til og mellem fællesantenneanlæg kan betinges af, at  

 vedkommende televirksomhed mod betaling senere kan erhverve de dele af de  

 pågældende anlæg, som er nødvendige af hensyn til udbygning af det offentlige  

 telenet.
Vilkårene for en eventuel overtagelse skal være knyttet til  

 tilladelsen.
§ 5 a.
Tilladelse til oprettelse og udbygning af  

 fællesantenneanlæg og andre kabelanlæg til fordeling af lyd- og  

 billedprogrammer til lokaler, der anvendes til privat beboelse, meddeles  

 efter indhentet udtalelse fra kommunen.
 Stk. 2. Tilladelse til oprettelse og udbygning af  

 fællesantenneanlæg og andre kabelanlæg meddeles efter en vurdering af, om der  

 sker en hensigtsmæssig udnyttelse af tilslutningsmuligheder, som er indeholdt  

 i en godkendt plan, jf. stk. 3, eller i en igangværende planlægning, hvorom  

 der er enighed mellem kommunen og vedkommende televirksomhed.
Stk. 3. En televirksomhed kan efter forhandling med kommunen  

 udarbejde en plan for forsyning af kommunen eller en del af denne med punkter  

 for tilslutning af fællesantenneanlæg og andre kabelanlæg til  

 televirksomhedens net.
Planen skal godkendes af kommunikationsministeren, der  

 inden godkendelse kan foretage ændringer heri.
 Stk. 4. Kommunikationsministeren kan pålægge en televirksomhed at  

 udarbejde en plan efter stk. 3.
Kapitel 2 Danmarks Radio § 6. Danmarks Radio er en selvstændig offentlig institution, der  

 er forpligtet over for hele befolkningen til at udsende radiofoni- og  

 fjernsynsprogrammer omfattende nyhedsformidling, oplysning, underholdning og  

 kunst.
Der skal ved programlægningen lægges afgørende vægt på hensynet til  

 informations- og ytringsfriheden.
Der skal i programudbudet tilstræbes  

 kvalitet, alsidighed og mangfoldighed.
Ved informationsformidlingen skal der  

 lægges vægt på saglighed og upartiskhed.
 Stk. 2. Programmer, hvortil der ydes tilskud, kan indgå i  

 programvirksomheden efter reglerne i kapitel 3 a.
 Stk. 3. Danmarks Radio kan udøve anden programvirksomhed, herunder  

 ved udsendelse til udlandet og ved fremstilling af programmer til  

 distribution på anden måde end gennem udsendelser.
 Stk. 4. Danmarks Radio kan udøve anden virksomhed i tilknytning  

 til programvirksomheden eller med henblik på udnyttelse af institutionens  

 tekniske udstyr, særlige sagkundskab m.v.
 Stk. 5. Efter regler fastsat af kommunikationsministeren er  

 Danmarks Radio forpligtet til at udsende meddelelser af beredskabsmæssig  

 betydning til befolkningen.
 § 7. Danmarks Radios virksomhed finansieres gennem afgifter for  

 benyttelse af radiofoni- og fjernsynsmodtagere samt gennem indtægter ved salg  

 af programmer og andre ydelser, tilskud m.v.
§ 8. Danmarks Radio ledes af en bestyrelse på 11 medlemmer, som  

 beskikkes af kommunikationsministeren. 1 medlem (formanden) udpeges af  

 kommunikationsministeren, og 9 medlemmer udpeges af Folketinget.
De fast  

 ansatte medarbejdere i Danmarks Radio udpeger 1 medlem.  

 Kommunikationsministeren beskikker næstformanden blandt de medlemmer, der er  

 udpeget af Folketinget.
 Stk. 2. I tilfælde af udtræden udpeges et nyt medlem for den  

 resterende del af beskikkelsesperioden.
 Stk. 3. Medlemmer af Folketinget kan ikke være medlemmer af  

 bestyrelsen.
 Stk. 4. Beskikkelserne gælder for 4 år.
§ 9. Bestyrelsen er Danmarks Radios øverste ledelse og har det  

 overordnede ansvar for, at de bestemmelser for institutionens virksomhed, der  

 er fastsat i loven, overholdes.
Bestyrelsen fastsætter de almindelige  

 retningslinjer for Danmarks Radios virksomhed og ansætter generaldirektøren  

 og øvrige medlemmer af Danmarks Radios direktion.
 Stk. 2.  (* 1) Danmarks Radios afgørelser i sager, der vedrører  

 institutionens virksomhed, kan ikke indbringes for anden administrativ  

 myndighed, jf. dog § 15 og §§ 16-18.
 Stk. 3. (* 1) Kommunikationsministeren fastsætter en vedtægt for  

 Danmarks Radio efter forslag udarbejdet af bestyrelsen.
§ 10. Generaldirektøren har det daglige programansvar og varetager  

 den daglige administrative og økonomiske ledelse af Danmarks Radio.
Det  

 personale, som ikke ansættes af bestyrelsen, jf. § 9, stk. 1, ansættes af  

 generaldirektøren.
 § 11. Kommunikationsministeren nedsætter et programråd.  

 Medlemmerne beskikkes for en periode på 4 år.
 Stk. 2. Programrådet er et rådgivende organ, der skal drøfte  

 Danmarks Radios programvirksomhed, og som kan afgive udtalelse herom til  

 bestyrelse og direktion.
 Stk. 3. Nærmere regler om rådets sammensætning og virksomhed  

 fastsættes i vedtægten for Danmarks Radio.
 § 12. For hvert amt og for Københavns og Frederiksberg kommuner i  

 fællesskab nedsættes et programråd efter regler, der fastsættes af amtsrådet.  

 Programrådet er et rådgivende organ, som har til opgave at følge Danmarks  

 Radios regionale programvirksomhed, og som kan fremkomme med synspunkter  

 herom samt om programvirksomheden i øvrigt over for det programråd, der er  

 nævnt i § 11. Medlemmerne beskikkes for en periode på 4 år.
 Stk. 2. Nærmere regler for amtsprogramrådenes virksomhed  

 fastsættes i vedtægten for Danmarks Radio.
 § 13. Bestyrelsen fremsætter over for kommunikationsministeren  

 forslag til rammefastsættelse tillige med forslag til størrelsen af  

 afgifterne for benyttelse af radiofoni- og fjernsynsmodtagere, jf. § 15 æ,  

 stk. 1.
 Stk. 2. Bestyrelsen fastsætter for hvert finansår inden for den af  

 kommunikationsministeren fastsatte ramme budgettet for Danmarks Radios  

 virksomhed.
 Stk. 3. Når Danmarks Radio har fastsat det budget, som er nævnt i  

 stk. 2, tilsendes det kommunikationsministeren og Folketinget til  

 orientering.
Stk. 4. Institutionens regnskab revideres af Rigsrevisionen.
Det  

 af bestyrelsen udarbejdede regnskab for det enkelte finansår forelægges med  

 revisionens bemærkninger kommunikationsministeren til godkendelse og  

 tilsendes derefter Folketinget til orientering.
 § 14. Danmarks Radios andel af afgifterne for benyttelse af radio-  

 og fjernsynsmodtagere indgår i en særlig fond, der benævnes Radiofonden og  

 administreres af Danmarks Radios bestyrelse, jf. § 15 æ, stk. 1.
§ 14 a.
Kommunikationsministeren kan efter forhandling med  

 finansministeren stille en statsgaranti til sikring af opfyldelsen af de  

 pensionsforpligtelser, der påhviler Pensionsfonden for Danmarks Radios  

 Tjenestemænd.
§ 14 b.
Danmarks Radio producerer kortbølgeprogrammer til udlandet  

 og har programansvaret.
Kommunikationsministeren fastsætter i forbindelse med  

 de årlige rammefastsættelser, jf. § 13, de nærmere vilkår for produktionen  

 efter forslag fra bestyrelsen.
 Stk. 2. Produktion og udsendelse af Danmarks Radios  

 kortbølgeprogrammer finansieres af Statskassen.
§ 15. Der kan stilles midler til rådighed af Statskassen til  

 dækning af udgifterne ved dele af Danmarks Radios virksomhed.
Aftale om  

 vilkårene herfor træffes mellem kommunikationsministeren, bestyrelsen og den  

 minister, hvis forretningsområde berøres af den pågældende del af  

 virksomheden.
 Stk. 2. Ved en aftale efter stk. 1 kan bestemmelserne i § 9, stk.  

 2, og § 10 fraviges.
Kapitel 2 a Lokal radio- og fjernsynsvirksomhed § 15 a.
Det nævn, der er omtalt i § 15 e, kan give selskaber,  

 foreninger og lign. tilladelse til radio- og fjernsynsvirksomhed ved hjælp af  

 radioanlæg eller kabelanlæg inden for et lokalt område.
 Stk. 2. Tilladelse kan kun udstedes, hvis følgende betingelser er  

 opfyldt:
 1) Udstedes tilladelse til et selskab, en forening el.lign., skal et  

 flertal af bestyrelsens medlemmer have bopæl i området.
 2) Selskabet, foreningen el.lign. skal have radio- eller  

 fjernsynsvirksomhed som eneste formål.
3) I selskabet, foreningen el.lign. må erhvervsvirksomheder, bortset fra  

 dagblade og distriktsblade, ikke have bestemmende indflydelse.
Tilladelse til  

 selskaber m.v., hvori dagblade eller distriktsblade har bestemmende  

 indflydelse, forudsætter, at lokalradioen eller -tv-stationen opfylder en  

 funktion som forum for en bred lokal debat.
 Stk. 3. Kommuner har ret til at få en tilladelse som nævnt i stk.  

 1, såfremt kommunens formål med programvirksomheden alene vil være at stille  

 produktions- og sendefaciliteter til rådighed for interesserede borgere eller  

 at formidle kommunal information.
Stk. 4. Tilladelsens indehaver skal selvstændigt udøve  

 programvirksomheden, som ikke må omfatte programmer, der i medfør af et fast  

 samarbejdsforhold udsendes af en anden indehaver af en tilladelse.  

 Programvirksomheden må ikke omfatte programmer, der udsendes samtidig af en  

 anden indehaver af en tilladelse, medmindre dette i det enkelte tilfælde er  

 særlig begrundet i lokale forhold.
Herudover kan kommunikationsministeren  

 tillade samtidig udsendelse af et program i tilfælde, hvor ganske særlige  

 omstændigheder foreligger.
 Stk. 5. Reklamer og programmer, hvortil der ydes tilskud, samt  

 programmer, for hvilke der er betalt for sendetid, kan indgå i  

 programvirksomheden efter reglerne i kapitel 3 a.
 Stk. 6. Efter regler fastsat af kommunikationsministeren kan det  

 pålægges indehavere af en tilladelse at medvirke til udsendelsen af  

 meddelelser af beredskabsmæssig karakter til befolkningen.
 Stk. 7. Tilladelse til programspredning ved hjælp af radioanlæg er  

 betinget af, at der inden for en fastsat frist, der kan forlænges, foreligger  

 tilladelse til radiospredning efter lov om radiokommunikation.
§ 15 b.
Tilladelse udstedes for en bestemt periode, der maksimalt  

 kan være 3 år for radio og 5 år for fjernsyn.
Fornyelse af tilladelse kan ske  

 ved periodens udløb.
En tilladelse bortfalder ikke, fordi det område, som  

 tilladelsen vedrører, inden for tilladelsens gyldighedsperiode helt eller  

 delvis kommer til at henhøre under et andet lokalt nævn end det, som har  

 udstedt tilladelsen.
Stk. 2. I ansøgninger om sendetilladelse skal der gives en  

 beskrivelse af programvirksomheden, således at det nævn, der er omtalt i § 15  

 e, kan påse, at denne har tilknytning til det lokale område.
Ved behandlingen  

 af ansøgninger skal nævnet søge at sikre det enkelte lokale område en samlet  

 programvirksomhed af alsidig karakter.
 Stk. 3. Nævnet kan i forbindelse med udstedelsen af en tilladelse  

 bl.a. stille vilkår om, at programvirksomheden udøves i overensstemmelse med  

 ansøgningen.
§ 15 c.
Tilladelsens indehaver skal optage og i 3 måneder opbevare  

 alle udsendelser på bånd i overensstemmelse med regler, der fastsættes af  

 kommunikationsministeren.
I forbindelse med behandlingen af en sag vedrørende  

 programvirksomheden kan det pålægges indehaveren at aflevere optagelser af  

 udsendelserne.
Hvis behandlingen af sager vedrørende programvirksomheden gør  

 det nødvendigt, kan det pålægges indehaveren at opbevare bånd i mere end 3  

 måneder.
§ 15 d.
Tilladelsens indehaver skal sørge for, at der for hver  

 udsendelse findes en programleder.
Programlederen skal i videst muligt omfang  

 have kendskab til, hvem der har deltaget i eller på anden måde medvirket til  

 udsendelsen.
 Stk. 2. Tilladelsens indehaver skal sørge for, at der ved  

 afslutningen af hvert program gives oplysning om, hvem der er programleder.
 Stk. 3. Tilladelsens indehaver skal påse, at regler om reklamer  

 efter kapitel 3 a overholdes.
§ 15 e.
Tilladelse efter § 15 a udstedes af et lokalt nævn, der  

 nedsættes af kommunalbestyrelsen.
Flere kommunalbestyrelser kan nedsætte et  

 fælles nævn.
Hvis forholdene taler derfor, kan der nedsættes eet nævn for  

 radiovirksomhed og eet nævn for fjernsynsvirksomhed.
Stk. 2. Nævnet består af et ulige antal medlemmer, mindst 5 og  

 højst 13. Ministeren kan gøre undtagelse fra denne bestemmelse i forbindelse  

 med oprettelse af fælles nævn.
Et mindretal vælges direkte af  

 kommunalbestyrelsen.
De øvrige medlemmer vælges efter følgende regler:  

 Kommunalbestyrelsen indkalder med mindst 14 dages varsel til et møde med  

 deltagelse af lokale foreninger og organisationer, der udvælges efter  

 kommunalbestyrelsens skøn.
Der skal ved udøvelsen af dette skøn lægges vægt  

 på en alsidig repræsentation af det lokale foreningsliv.
Opnås der på mødet  

 enighed om valget af de øvrige medlemmer til nævnet, anses de pågældende for  

 valgt.
Opnås der ikke enighed, vælger kommunalbestyrelsen medlemmerne efter  

 indhentet udtalelse fra de pågældende foreninger og organisationer.
For de  

 medlemmer, der repræsenterer det lokale foreningsliv, kan der vælges  

 suppleanter.
Stk. 3. Nævnets funktionsperiode følger den kommunale valgperiode.  

 Ministeren kan afkorte et nævns funktionsperiode i forbindelse med oprettelse  

 af et fælles nævn, forudsat at et flertal af det pågældende nævns medlemmer  

 vedtager dette.
Kommunalbestyrelsen fastsætter regler for nævnets virksomhed.
 Stk. 4. Nævnets afgørelse om afslag på ansøgning om  

 sendetilladelse i henhold til stk. 1 kan inden 4 uger fra meddelelsen om  

 afgørelsen kræves indbragt for det udvalg, der er omtalt i § 15 h.
§ 15 f.
Nævnet fører tilsyn med programvirksomheden og påtaler  

 overtrædelser af loven, bestemmelser fastsat efter loven og vilkår for  

 tilladelser.
 Stk. 2. Nævnet kan afkræve en tilladelses indehaver oplysninger om  

 virksomhedens drift.
 Stk. 3. En tilladelse kan inddrages midlertidigt eller endeligt,  

 hvis indehaveren ikke udnytter tilladelsen, eller der sker en væsentlig  

 afbrydelse af programvirksomheden.
Stk. 4. En tilladelse kan inddrages midlertidigt eller endeligt,  

 hvis indehaveren 1) ikke længere opfylder betingelserne i § 15 a, stk. 2, 2) overtræder § 15 a, stk. 4, 3) tilsidesætter pålæg, meddelt efter § 15 a, stk. 6, 4) tilsidesætter § 15 c eller pålæg, der er meddelt efter denne  

 bestemmelse, eller 5) overtræder § 15 d.
 Stk. 5. En tilladelse kan i øvrigt inddrages midlertidigt eller  

 endeligt, hvis en overtrædelse som nævnt i stk. 1 er grov, eller  

 overtrædelser er ofte gentagne.
Stk. 6. Nævnets afgørelse om inddragelse af en tilladelse kan  

 inden 4 uger fra meddelelsen om afgørelsen kræves indbragt for det udvalg,  

 der er omtalt i § 15 h.
En klage har opsættende virkning, medmindre udvalget  

 bestemmer andet.
§ 15 g.  (* 1) Bestemmelserne i §§ 9-11 i lov om pressens brug  

 finder tilsvarende anvendelse på spørgsmål om berigtigelse i forbindelse med  

 lokal radio- og fjernsynsvirksomhed.
I sådanne sager erstattes det medlem af  

 Berigtigelsesnævnet, som er udpeget efter indstilling fra Danske Dagblades  

 Fællesrepræsentation, med et medlem, som udnævnes af justitsministeren efter  

 indstilling fra kommunikationsministeren.
Dette medlem skal have kendskab til  

 lokal radio- og fjernsynsvirksomhed.
 Stk. 2. Ved anvendelse af de regler, der er nævnt i stk. 1,  

 sidestilles indehaveren af en tilladelse med redaktøren af et periodisk  

 skrift.
§ 15 h.
Kommunikationsministeren nedsætter et udvalg med følgende  

 opgaver:
 1) Efter forhandling med Generaldirektoratet for P&T at træffe den  

 endelige administrative afgørelse om fordelingen af sendestationer på  

 lokalområder under hensyn til de frekvensmæssige muligheder.
 2) At træffe den endelige administrative afgørelse i klagesager om  

 udstedelse af sendetilladelser.
 3) At træffe den endelige administrative afgørelse i klagesager om  

 inddragelse af sendetilladelser.
4) At træffe den endelige administrative afgørelse i sager om  

 tilladelseshaveres udøvelse af programvirksomheden, hvor sådanne sager  

 omfatter flere lokalområder.
Udvalget kan i denne forbindelse afkræve  

 tilladelseshavere oplysninger om virksomhedernes drift.
 5) At rådgive ministeren om lokal radio- og fjernsynsvirksomhed.
Stk. 2. Udvalget består af 5-7 medlemmer, der skal repræsentere  

 juridisk, teknisk og mediemæssig sagkundskab.
Udvalget nedsættes for 4 år ad  

 gangen.
 Stk. 3. Ministeren fastsætter efter indhentet udtalelse fra  

 udvalget en forretningsorden for dette.
 § 15 i.  (* 1 ) For tilladelser givet efter § 3 a, nr. 4, finder  

 bestemmelserne i § 15 a, stk. 4, § 15 c, § 15 d, § 15 g og kapitel 3 a  

 anvendelse.
§ 15 j.
Kommunikationsministeren kan fastsætte regler om lokal  

 radio- og fjernsynsvirksomhed.
Kapitel 2 b TV 2 § 15 k.
TV 2 er en selvejende institution, der gennem selvstændig  

 programvirksomhed har til formål at tilvejebringe og sprede landsdækkende og  

 regionale fjernsynsprogrammer.
Ved programlægningen skal der lægges afgørende  

 vægt på kvalitet, alsidighed og mangfoldighed.
Ved programlægningen i de  

 regionale TV 2virksomheder, jf. § 15 n, skal der endvidere lægges vægt på  

 tilknytning til regionen.
 Stk. 2. TV 2 skal producere nyheds- og aktualitetsudsendelser.  

 Øvrige programmer tilvejebringes fortrinsvis ved køb hos andre producenter.
 Stk. 3. Reklamer og programmer, hvortil der ydes tilskud, kan  

 indgå i programvirksomheden efter reglerne i kapitel 3 a.
 Stk. 4. Efter regler fastsat af kommunikationsministeren er TV 2  

 forpligtet til at udsende meddelelser af beredskabsmæssig betydning til  

 befolkningen.
§ 15 l.
TV 2 ledes af en bestyrelse på 8 medlemmer, som beskikkes  

 af kommunikationsministeren. 5 af medlemmerne udpeges af ministeren og skal  

 tilsammen repræsentere mediemæssig, kulturel og ledelsesmæssig indsigt.
De  

 regionale bestyrelser i fællesskab, jf. § 15 n, stk. 5, udpeger 2 medlemmer  

 og medarbejderne i den landsdækkende virksomhed 1 medlem til den centrale  

 bestyrelse.
 Stk. 2. I tilfælde af udtræden udpeges et nyt medlem for den  

 resterende del af beskikkelsesperioden.
 Stk. 3. Medlemmer af Folketinget kan ikke være medlemmer af den  

 centrale bestyrelse.
 Stk. 4. Blandt medlemmerne udpeger kommunikationsministeren en  

 formand og en næstformand.
Stk. 5. Beskikkelserne gælder for 4 år.
Umiddelbar genbeskikkelse  

 kan kun finde sted een gang.
 Stk. 6. Kommunikationsministeren fastsætter en vedtægt for den  

 samlede TV 2-virksomhed efter forslag udarbejdet af den centrale bestyrelse.
§ 15 m.
Den centrale bestyrelse har den overordnede ledelse af TV  

 2-virksomheden, hvor den ikke udtrykkeligt er henlagt til andre, og  

 fastsætter de almindelige retningslinjer for TV 2-virksomheden.
 Stk. 2. Bestyrelsen træffer beslutning om indgåelse og opsigelse  

 af kollektive overenskomster for TV 2's fast ansatte medarbejdere.
 Stk. 3. Bestyrelsen ansætter den administrerende direktør og andre  

 medlemmer af direktionen for den landsdækkende virksomhed.
Stk. 4. Den administrerende direktør har det daglige programansvar  

 og varetager den daglige administrative og økonomiske ledelse vedrørende den  

 landsdækkende virksomhed.
Den administrerende direktør ansætter virksomhedens  

 personale.
§ 15 n.
Der kan oprettes et antal regionale virksomheder.
Hver  

 regional virksomhed skal omfatte een eller flere amtskommuner.
 Stk. 2. Ønskes en regional virksomhed oprettet, dannes et  

 repræsentantskab, der skal sammensættes med en alsidig repræsentation for det  

 regionale kultur- og samfundsliv.
 Stk. 3. Kommunikationsministeren fastsætter nærmere regler om,  

 hvilke betingelser der i øvrigt skal være opfyldt for at oprette en regional  

 TV 2-virksomhed.
Stk. 4. Regionale virksomheder skal godkendes af  

 kommunikationsministeren.
Ansøgning om oprettelse af en regional virksomhed  

 indsendes af repræsentantskabet gennem det eller de pågældende amtsråd til  

 den centrale bestyrelse.
Ansøgningen fremsendes af bestyrelsen til  

 kommunikationsministeren med bestyrelsens bemærkninger.
Stk. 5. Såfremt den regionale virksomhed godkendes, vælger  

 repræsentantskabet for en 4-årig periode en bestyrelse på 5-7 medlemmer (den  

 regionale bestyrelse). Bestyrelsen vælger selv sin formand.
Medlemmer af  

 Folketinget, kommunalbestyrelser og amtsråd kan ikke være medlemmer af den  

 regionale bestyrelse.
Umiddelbart genvalg kan kun finde sted een gang.
§ 15 o.
Den regionale bestyrelse har den overordnede ledelse af  

 den regionale virksomhed.
 Stk. 2. Den regionale bestyrelse ansætter en direktør.
 Stk. 3. Direktøren for den regionale virksomhed har det daglige  

 programansvar og varetager den daglige administration og økonomiske ledelse.  

 Direktøren ansætter virksomhedens personale.
§ 15 p.
Den centrale bestyrelse stiller efter forhandling med de  

 regionale bestyrelser forslag til kommunikationsministeren om fordeling af  

 sendetid og budgetrammer for det kommende år mellem den landsdækkende og de  

 regionale virksomheder efter nærmere regler, der fastsættes i vedtægten for  

 TV 2. Fordelingen af sendetid og budgetrammer fastlægges årligt af  

 kommunikationsministeren.
§ 15 q.
Den centrale bestyrelse fastsætter årligt inden for den af  

 kommunikationsministeren fastsatte ramme budgettet for den landsdækkende  

 virksomhed.
Stk. 2. Den centrale bestyrelse udarbejder de årlige regnskaber  

 for den landsdækkende virksomhed og for TV 2-fonden, jf. § 15 v.
Regnskaberne  

 revideres af Rigsrevisionen.
Regnskaberne for det enkelte finansår forelægges  

 med revisionens bemærkninger ministeren til godkendelse.
Stk. 3. Beretninger og reviderede regnskaber for regionernes  

 virksomhed, jf. § 15 s, stk. 2, indsendes årligt til den centrale bestyrelse.  

 Rigsrevisionen har adgang til at gennemgå disse regnskaber.
Ved gennemgangen  

 påses navnlig, at de er undergivet betryggende revision, at midlerne er  

 anvendt i overensstemmelse med givne bestemmelser, og at der i øvrigt er  

 taget skyldige økonomiske hensyn ved forvaltningen af midlerne.
 Stk. 4. Den centrale bestyrelse afgiver årligt til  

 kommunikationsministeren beretning over den samlede TV 2-virksomhed.  

 Beretningen vedlægges reviderede regnskaber for de regionale virksomheder.
§ 15 r.
Kommunikationsministeren nedsætter et programråd.  

 Medlemmerne beskikkes for en periode på 4 år.
 Stk. 2. Programrådet er et rådgivende organ, der skal drøfte TV  

 2's programvirksomhed, og som kan afgive udtalelse herom til den centrale  

 bestyrelse og direktion.
 Stk. 3. Kommunikationsministeren fastsætter nærmere regler om  

 rådets sammmensætning og virksomhed.
§ 15 s.
Bestyrelsen for en regional TV 2-virksomhed fastsætter  

 årligt inden for den godkendte ramme budgettet for den regionale virksomhed.
 Stk. 2. Bestyrelsen udarbejder årligt et regnskab, der revideres  

 af en statsautoriseret revisor, og en beretning, der sammen med regnskabet  

 indsendes til den centrale bestyrelse.
§ 15 t.
Det regionale repræsentantskab er programråd for den  

 regionale virksomhed.
Programrådet er et rådgivende organ, der skal drøfte  

 den regionale virksomhed, og som kan afgive udtalelse herom til bestyrelse og  

 direktør.
 § 15 u.  (* 1) Klager over et program skal indgives til den TV  

 2-virksomhed, der er ansvarlig for programmet, inden 4 uger efter, at  

 programmet er udsendt.
§ 15 v.
TV 2's andel af afgifterne for benyttelse af radio- og  

 fjernsynsmodtagere indgår i en særlig fond, der benævnes TV 2-fonden og  

 administreres af den centrale bestyrelse, jf. § 15 æ, stk. 1.
 Stk. 2. I fonden indgår desuden overskud ved reklamering i TV 2.  

 Kommunikationsministeren fastsætter for et eller flere år ad gangen med  

 tilslutning fra Folketingets finansudvalg den andel af TV  

 2-reklameaktieselskabets overskud, som skal indbetales til TV 2-fonden.
§ 15 w.
TV 2's samlede virksomhed finansieres ved beløb, der  

 overføres fra TV 2-fonden i overensstemmelse med de af  

 kommunikationsministeren fastsatte rammebudgetter, og gennem indtægter ved  

 salg af programmer og andre ydelser, tilskud m.v.
 Stk. 2. Til sikring af de nødvendige midler til driften af TV  

 2-virksomheden stilles en statsgaranti, hvis størrelse fastsættes af  

 kommunikationsministeren med tilslutning fra Folketingets finansudvalg.
 Stk. 3. I det omfang den samlede programvirksomhed ikke kan  

 gennemføres for de indtægter, der er nævnt i stk. 1, kan den centrale  

 bestyrelse med godkendelse af kommunikationsministeren trække på  

 statsgarantien.
Stk. 4. TV 2-virksomheden kan optage lån til finansiering af  

 virksomhedens etablering.
Lån optages efter finansministerens nærmere  

 bestemmelse med henblik på at opnå de bedst mulige vilkår.
Finansministeren  

 bemyndiges til at yde garanti af Statskassen for betaling af renter og afdrag  

 samt andre løbende forpligtelser.
Finansministeren er endvidere bemyndiget  

 til, i det omfang det måtte anses for hensigtsmæssigt, at dække virksomhedens  

 finansieringsbehov gennem statslån.
Sådanne lån må ikke ydes på bedre vilkår  

 end dem, som staten selv kan opnå som låntager.
§ 15 x.
Kommunikationsministeren opretter et aktieselskab, som på  

 forretningsmæssigt grundlag skal formidle reklameindslag i TV 2.  

 Aktieselskabets kapital tegnes af staten.
Kommunikationsministeren skal  

 godkende aktieselskabets vedtægter og ændringer heraf.
Stk. 2. For aktieselskabet gælder lovgivningen om aktieselskaber  

 med de ændringer, der følger af denne lov.
Rigsrevisionen har adgang til at  

 gennemgå aktieselskabets regnskab.
Ved gennemgangen påses navnlig, at  

 regnskabet er undergivet betryggende revision, at midlerne er anvendt i  

 overensstemmelse med givne bestemmelser, og at der i øvrigt er taget skyldige  

 økonomiske hensyn ved forvaltningen af midlerne.
 Stk. 3. Aktieselskabet må ikke påbegynde virksomhed, der ikke er  

 henlagt til selskabet ved denne lov, uden godkendelse af  

 kommunikationsministeren med tilslutning af et af Folketinget nedsat udvalg.
Stk. 4. Reklameselskabet kan optage lån til finansiering af  

 virksomhedens etablering.
Lån optages efter finansministerens nærmere  

 bestemmelse med henblik på at opnå de bedst mulige vilkår.
Finansministeren  

 bemyndiges til at yde garanti af Statskassen for betaling af renter og afdrag  

 samt andre løbende forpligtelser.
Finansministeren er endvidere bemyndiget  

 til, i det omfang det måtte anses for hensigtsmæssigt, at dække virksomhedens  

 finansieringsbehov gennem statslån.
Sådanne lån må ikke ydes på bedre vilkår  

 end dem, som staten selv kan opnå som låntager.
§ 15 y.
Aktieselskabet skal til TV 2-virksomheden levere  

 reklameprogrammer.
Aktieselskabet påser, at regler om reklamer i TV 2 efter  

 kapitel 3 a overholdes.
§ 15 z.
Den del af aktieselskabets akkumulerede overskud, der ikke  

 overføres til TV 2-fonden, kan af kommunikationsministeren med tilslutning  

 fra Folketingets finansudvalg anvendes til tilbagebetaling af tidligere  

 udløst statsgaranti eller til kulturelle formål.
Kapitel 2 c Afgifter for benyttelse af radio- og fjernsynsmodtagere § 15 æ. Størrelsen af afgifterne for benyttelse af radio- og  

 fjernsynsmodtagere fastsættes for et eller flere år ad gangen af  

 kommunikationsministeren med tilslutning fra Folketingets finansudvalg.  

 Afgifterne opkræves af Danmarks Radio og indgår efter  

 kommunikationsministerens nærmere bestemmelse i Radiofonden og TV 2-fonden,  

 jf. § 14 og § 15 v.
Stk. 2. Kommunikationsministeren fastsætter nærmere regler om  

 afgiftspligtens indtræden og ophør m.v.
Efter forhandling med  

 socialministeren og bestyrelserne for Danmarks Radio og TV 2 kan  

 kommunikationsministeren fastsætte regler om nedsættelse eller bortfald af  

 afgifterne.
Der kan stilles midler til rådighed af Statskassen til dækning af  

 det indkomsttab, sådanne regler medfører.
Stk. 3. Efter regler, der fastsættes af kommunikationsministeren,  

 påhviler det indehaveren af en radio- eller fjernsynsmodtager at give  

 Danmarks Radio meddelelse om opstillingen af apparatet.
Virksomheder, der  

 sælger eller udlejer radio- eller fjernsynsmodtagere til forbrugere, skal  

 efter regler fastsat af ministeren give Danmarks Radio meddelelse om  

 stedfundne salg eller lejemål.
 Stk. 4. Ubetalte afgiftsbeløb efter stk. 1 kan med tillæg af  

 renter og omkostninger inddrives af Kongeriget Danmarks Hypotekbank og  

 Finansforvaltning (Hypotekbanken). Hypotekbanken kan inddrive skyldige beløb  

 ved indeholdelse i løn m.v. hos den pågældende efter reglerne om inddrivelse  

 af personlige skatter i kildeskatteloven.
 Stk. 5. Kommunikationsministeren kan fastsætte nærmere regler om  

 fremgangsmåden i forbindelse med lønindeholdelsen.
 Stk. 6. Hypotekbanken kan indhente de oplysninger hos  

 skattemyndigheder og andre offentlige myndigheder om den afgiftspligtige, som  

 er nødvendige for at varetage inddrivelsen af de i stk. 4 nævnte beløb,  

 herunder oplysninger om indkomst- og formueforhold.
Kapitel 3) (* 1) Radionævnet § 16. (* 1) Klager over bestemte programmer eller programserier,  

 der er udsendt af Danmarks Radio, skal indgives til Danmarks Radio inden 4  

 uger efter, at programmet eller programserien er udsendt.
 Stk. 2. Danmarks Radios afgørelse i en klagesag efter stk. 1 kan  

 af den, afgørelsen vedrører, indbringes for et nævn, Radionævnet, der  

 nedsættes af kommunikationsministeren.
 Stk. 3. Radionævnet kan kun optage en sag til behandling, hvis den  

 er indbragt for nævnet inden 4 uger efter, at Danmarks Radios afgørelse er  

 meddelt den pågældende.
§ 17. (* 1) Radionævnet består af 3 medlemmer, der udpeges af  

 kommunikationsministeren for 4 år ad gangen.
Et af medlemmerne skal opfylde  

 de almindelige betingelser for at kunne udnævnes til landsdommer.
 Stk. 2. Ministeren udnævner blandt medlemmerne nævnets formand.
 Stk. 3. Ministeren fastsætter Radionævnets forretningsorden.
 Stk. 4. Udgifterne ved nævnets virksomhed afholdes af Statskassen.
§ 18.  (* 1) Radionævnet kan pålægge Danmarks Radio at berigtige  

 fejlagtige oplysninger om faktiske forhold, der er udsendt af Danmarks Radio,  

 og kan træffe afgørelse om berigtigelsens indhold, form og plads.  

 Radionævnets afgørelser herom kan ikke indbringes for anden administrativ  

 myndighed.
Radionævnet kan ikke i øvrigt træffe afgørelser, der er bindende  

 for Danmarks Radio, men kan alene fremsætte sin opfattelse af sagen.
 Stk. 2. Radionævnets udtalelser offentliggøres, og nævnet kan i  

 det enkelte tilfælde pålægge Danmarks Radio at give meddelelse om den af  

 nævnet afgivne udtalelse i sine udsendelser og kan bestemme, på hvilken måde  

 og i hvilken form dette skal ske.
 § 19. (* 1) §§ 16-18 gælder tilsvarende med hensyn til afgørelser  

 truffet af andre end Danmarks Radio i overensstemmelse med en i henhold til §  

 15 indgået aftale.
 § 19 a. (* 1) Bestemmelserne i §§ 16-18 finder tilsvarende  

 anvendelse på afgørelser i klagesager, der er truffet af den TV 2-virksomhed,  

 der er programansvarlig efter kapitel 2 b.
Kapitel 3 a Reklamer og tilskud til programmer § 19 b.
Reklamer skal klart kunne identificeres som sådanne,  

 således at de i indhold og præsentation adskiller sig fra de ordinære  

 udsendelser.
 Stk. 2. I fjernsyn må reklamer kun sendes i blokke, som skal  

 placeres mellem udsendelserne.
 Stk. 3. Inden for lokal radiovirksomhed kan reklamer placeres  

 overalt i sendefladen.
 Stk. 4. Reklameudsendelser må ikke udgøre mere end:
1) I TV 2 20 minutter daglig beregnet som et årligt gennemsnit.  

 Reklametiden kan ikke overstige 27 minutter pr. dag.
Der må maksimalt  

 udsendes 5 reklameblokke pr. dag.
 2) Inden for lokal fjernsynsvirksomhed 10 pct. af den del af hver  

 tilladelseshavers daglige sendetid, der anvendes til udsendelser af  

 egenproduktion eller udsendelser, som har tilknytning til det lokale område.  

 Hver tilladelseshaver må dog maksimalt udsende een reklameblok af maksimalt 5  

 minutters varighed pr. dag.
 3) Inden for lokal radiovirksomhed 10 pct. af den daglige sendetid.
§ 19 c.
Der må ikke reklameres for lægemidler, øl, vin, spiritus  

 og tobak.
 Stk. 2. I fjernsyn må der endvidere ikke reklameres for økonomiske  

 interessegrupper samt religiøse og politiske anskuelser.
§ 19 d.
Kommunikationsministeren fastsætter nærmere regler om,  

 hvorledes reklamer kan indgå i programvirksomheden.
§ 19 e.
Kommunikationsministeren nedsætter et nævn vedrørende  

 reklame i radio og fjernsyn (Radio- og TV-Reklamenævnet).
 Stk. 2. Nævnet rådgiver ministeren om indholdet af reklamer i  

 radio og fjernsyn.
Stk. 3. Nævnet træffer den endelige administrative afgørelse i  

 sager om radio- og fjernsynsreklamers indhold.
Nævnet kan påtale  

 overtrædelser af reglerne og kan pålægge indehaveren af en tilladelse til  

 lokal radio- eller fjernsynsvirksomhed eller TV 2-reklameaktieselskabet at  

 offentliggøre afgørelsen.
Nævnet kan bestemme, på hvilken måde og i hvilken  

 form dette skal ske.
Stk. 4.  (* 1) Nævnet kan pålægge indehaveren af en tilladelse til  

 lokal radio- eller fjernsynsvirksomhed eller TV 2-reklameaktieselskabet at  

 berigtige fejlagtige oplysninger om faktiske forhold, der er udsendt i  

 reklameindslag.
Bestemmelsen i § 18 finder tilsvarende anvendelse.
 Stk. 5. Klager over indholdet af reklameindslag, jf. stk. 3 og 4,  

 skal indgives til nævnet inden 4 uger efter, at indslaget er udsendt.
 Stk. 6. Nævnet består af 3 medlemmer, der udpeges af ministeren  

 for 4 år ad gangen.
 Stk. 7. Ministeren fastsætter nærmere regler om nævnets  

 sammmensætning og virksomhed.
§ 19 f.
Tilskud til programmer efter § 6, stk. 2, § 15 a, stk. 5,  

 og § 15 k, stk. 3, omfatter enhver ydelse af direkte eller indirekte tilskud  

 til finansieringen af radio- eller fjernsynsprogrammer fra en fysisk eller  

 juridisk person, der ikke selv udøver virksomhed ved udsendelse eller  

 produktion af radio- eller fjernsynsprogrammer, film, fonogrammer m.v., med  

 henblik på at fremme den pågældendes navn, mærke (logo), image, aktiviteter  

 eller produkter.
Stk. 2. Et program, hvortil der ydes tilskud i henhold til stk. 1,  

 skal klart kunne identificeres, ved at tilskudsgiverens navn eller mærke  

 (logo) er angivet ved programmets begyndelse eller slutning, eller begge  

 steder.
Sådanne angivelser må derimod ikke forekomme i programmet.
 Stk. 3. Indholdet og programsætningen af et program, hvortil der  

 ydes tilskud i henhold til stk. 1, må ikke påvirkes af tilskudsgiveren på en  

 sådan måde, at det indvirker på radio- eller fjernsynsvirksomhedens ansvar og  

 redaktionelle selvstændighed med hensyn til programmerne.
 Stk. 4. Kommunikationsministeren fastsætter efter indhentet  

 udtalelse fra Danmarks Radio, TV 2 og det i § 15 h omhandlede udvalg nærmere  

 regler om tilskud til programmer, herunder om, hvorledes udsendelser, hvortil  

 der ydes tilskud, samt for så vidt angår lokal radio- eller  

 fjernsynsvirksomhed programmer, for hvilke der er betalt for sendetid, kan  

 indgå i programvirksomheden.
Kapitel 4 Forskellige bestemmelser § 20. Kommunikationsministeren kan fastsætte regler om, at  

 Danmarks Radio mod godtgørelse af de hermed forbundne udgifter skal stille  

 optagelser af sine udsendelser til rådighed for et i forskningsøjemed  

 oprettet arkiv, og om adgangen til de arkiverede optagelser.
Udgifterne ved  

 oprettelse og drift af et sådant arkiv afholdes af Statskassen.
§ 21. (Ophævet) § 22. Med bøde straffes den, der 1) spreder lyd- eller billedprogrammer, der er bestemt til modtagelse af  

 almenheden, ved hjælp af radioanlæg i strid med § 1, 2) fordeler lyd- eller billedprogrammer til lokaler, som anvendes til  

 privat beboelse, ved hjælp af fællesantenneanlæg eller andre kabelanlæg i  

 strid med § 3 eller § 3 a, 3) (* 1) tilsidesætter en afgørelse om berigtigelse, jf. § 15 g eller § 19  

 e, stk. 4, eller 4) overtræder § 3 b, § 15 c, § 15 d eller § 15 æ, stk. 3.
 Stk. 2. I forskrifter, der udstedes efter § 5, § 15 a, stk. 6, §  

 15 j, § 15 æ, stk. 5, § 19 d og § 19 f, kan der fastsættes straf af bøde for  

 overtrædelse af bestemmelser i forskrifterne.
Stk. 3. For overtrædelse begået af aktieselskaber,  

 anpartsselskaber, andelsselskaber eller lignende kan der pålægges selskabet  

 som sådant bødeansvar.
Er overtrædelsen begået af en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab som sådant bødeansvar.
 § 23. (* 1) Danmarks Radio er erstatningsansvarlig for skade, der  

 retsstridigt forvoldes ved institutionens radiofoni- og fjernsynsudsendelser.  

 Ansvaret gælder dog ikke for skade forvoldt ved transmission af offentlige  

 møder eller af aktuelle begivenheder, medmindre skaden er forvoldt i  

 tjenesten af en ansat i Danmarks Radio.
 Stk. 2. Erstatning, som Danmarks Radio har måttet udrede efter  

 stk. 1, kan kræves betalt af skadevolderen i det omfang, det findes rimeligt  

 under hensyn til handlingens beskaffenhed, skadevolderens stilling og  

 omstændighederne i øvrigt.
Stk. 3. Skadevolderens erstatningsansvar over for skadelidte kan  

 nedsættes eller bortfalde, hvis det findes rimeligt under hensyn til de i  

 stk. 2 nævnte omstændigheder og til skadelidtes interesse.
Erstatning, som  

 skadevolderen har måttet udrede, kan kræves betalt af Danmarks Radio i det  

 omfang, ansvaret endeligt skal påhvile institutionen efter stk. 2.
 Stk. 4. Bestemmelserne i stk. 1-3 finder tilsvarende anvendelse på  

 skade, der retsstridigt forvoldes ved radiofoni- og fjernsynsudsendelser fra  

 andre institutioner, selskaber m.v. end Danmarks Radio, jf. § 15, stk. 2.
 § 23 a.  (* 1) Bestemmelserne i § 23, stk. 1-3, finder tilsvarende  

 anvendelse på spørgsmål om erstatningsansvar for TV 2, henholdsvis for det  

 aktieselskab, der er nævnt i § 15 x.
 § 23 b.  (* 1) TV 2 kan ikke pålægges straf eller  

 erstatningsansvar for den reklamevirksomhed, der drives af det aktieselskab,  

 som er nævnt i § 15 x.
 § 24. Loven træder i kraft den 1. april 1974.
 Stk. 2. Lov nr. 215 af 11. juni 1959 om radiospredning og lov nr.  

 413 af 18. december 1968 om fællesantenneanlæg m.v. ophæves.
 Stk. 3. Loven gælder ikke for Færøerne og Grønland.
§ 25. (Ophævet) § 26. (Ophævet) Lov nr. 743 af 14. november 1990 om visse forhold  

 på telekommunikationsområdet indeholder følgende bestemmelse:
§ 13. Loven træder i kraft dagen efter bekendtgørelse i  

 Lovtidende.
Lov nr. 771 af 21. november 1990 om ændring af lov om radio- og  

 fjernsynsvirksomhed (Flerårig fastsættelse af licens m.v.) indeholder  

 følgende bestemmelse:
§ 2 Loven træder i kraft den 1. januar 1991. Lov nr. 348 af 6. juni 1991,  

 medieansvarsloven, indeholder følgende bestemmelser:
 § 55. Loven træder i kraft den 1. januar 1992.
 § 57. I lov om radio- og fjernsynsvirksomhed, jf.  

 lovbekendtgørelse nr. 339 af af 22. maj 1990, som ændret ved lov nr. 743 af  

 14. november 1990 og lov nr. 771 af 21. november 1990, foretages følgende  

 ændringer:
 1. I § 9, stk. 2, udgår: »og §§ 16-18«, og efter  

 stk. 2 indsættes som nyt stykke:
» Stk. 3. Danmarks Radios afgørelser i sager om god presseskik  

 og om genmæle kan dog indbringes for Pressenævnet efter reglerne i  

 medieansvarslovens kapitel 5-7.« Stk. 3 bliver herefter stk. 4.
 2. § 15 g ophæves.
 3. I § 15 i udgår: », § 15 g«.
 4. § 15 u affattes således:
»I sager om god presseskik og om genmæle kan afgørelser truffet af  

 den TV 2-virksomhed, der er ansvarlig for programmet, indbringes for  

 Pressenævnet efter reglerne i medieansvarslovens kapitel 5-7.« 5. Kapitel 3 ophæves.
 6. § 19 e, stk. 4, affattes således:
» Stk. 4. Nævnet træffer den endelige administrative afgørelse  

 i sager om genmæle over for oplysninger af faktisk karakter, som er udsendt i  

 reklameindslag.
Retten til genmæle forudsætter, at oplysningerne er egnede  

 til at påføre nogen økonomisk eller anden skade af betydning, og at deres  

 rigtighed ikke er utvivlsom.
Nævnet kan pålægge indehaveren af en tilladelse  

 til lokal radio- eller fjernsynsvirksomhed eller TV 2-reklameaktieselskabet  

 at udsende et genmæle og kan træffe afgørelse om genmælets indhold, form og  

 plads.« 7. I § 22, stk. 1, nr. 3, udgår: »§ 15 g eller«.
8. §§ 23-23 b ophæves.
Lov nr. 353 af 6. juni 1991 om  

 ophævelse af lov om Lokalradiofonden m.v. indeholder følgende bestemmelse:
§ 4 Stk. 1. Loven træder i kraft den 1. juli 1991. Lov nr. 380 af 6.  

 juni 1991 om ændring af forskellige lovbestemmelser om inddrivelse af  

 offentlige fordringer (Lønindeholdelse m.v.) indeholder følgende bestemmelse:
§ 33 Loven træder i kraft ved bekendtgørelsen i Lovtidende og finder også  

 anvendelse på fordringer forfaldne før lovens ikrafttræden.
Kommunikationsministeren, Generaldirektoratet for P&T, den 27.  

 november 1991 Torben Rechendorff / Liselotte Heslet Sestoft (* 1) De markerede bestemmelser er med virkning fra 1. januar 1992 ændret  

 eller ophævet.
Der henvises til gengivelsen af §§ 55 og 57 i lov nr. 348 af  

 6. juni 1991, medieansvarsloven.
