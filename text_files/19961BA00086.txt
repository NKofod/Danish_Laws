Nr BSF 86 Forslag til folketingsbeslutning om tiltrædelse af rammeaftale om  

 samarbejde mellem Det Europæiske Fællesskab og dets medlemsstater på den ene  

 side og Republikken Chile på den anden side Fremsat af udenrigsministeren (Niels Helveg Petersen) den 18. december 1996 Vedtaget ved anden (sidste) behandling den 22. april 1997 Folketinget meddeler sit samtykke til, at regeringen på Danmarks vegne tiltræder den i Firenze den 21. juni 1996 undertegnede rammeaftale om samarbejde med henblik på som endeligt formål at forberede en associering af politisk og økonomisk art mellem Det Europæiske Fællesskab og dets medlemsstater på den ene side og Republikken Chile på den anden side.
Bilag Den rammeaftale, som er omtalt i folketingsbeslutningen, er optrykt som  

 bilag til det fremsatte forslag.
Oprindelig fremsat forslag Folketinget meddeler sit samtykke til, at regeringen på Danmarks vegne  

 tiltræder den i Firenze den 21. juni 1996 undertegnede rammeaftale om  

 samarbejde med henblik på som endeligt formål at forberede en associering af  

 politisk og økonomisk art mellem Det Europæiske Fællesskab og dets  

 medlemsstater på den ene side og Republikken Chile på den anden side.
INDHOLDSFORTEGNELSE 1. Rammeaftale om samarbejde med henblik på som endeligt mål at  

 forberede en associering af politisk og økonomisk art mellem Det Europæiske  

 Fællesskab og dets medlemsstater på den ene side og Republikken Chile på den  

 anden side.
Præambel Afsnit I.
Aftalens art og anvendelsesområde Afsnit II Politisk dialog Afsnit III Det handelsmæssige område Afsnit IV Økonomisk samarbejde Afsnit V Andre samarbejdsområder Afsnit VI Samarbejdsmidler Afsnit VII Institutionelle rammer Afsnit VIII Afsluttende bestemmelser Fælles erklæringer 2. Bemærkninger til forslaget RAMMEAFTALE OM SAMARBEJDE MED HENBLIK PÅ SOM ENDELIGT MÅL AT FORBEREDE  

 EN ASSOCIERING AF POLITISK OG ØKONOMISK ART MELLEM DET EUROPÆISKE FÆLLESSKAB  

 OG DETS MEDLEMSSTATER PÅ DEN ENE SIDE OG REPUBLIKKEN CHILE PÅ DEN ANDEN  

 SIDE KONGERIGET BELGIEN, KONGERIGET DANMARK, FORBUNDSREPUBLIKKEN TYSKLAND, DEN HELLENSKE REPUBLIK, KONGERIGET SPANIEN, DEN FRANSKE REPUBLIK, IRLAND, DEN ITALIENSKE REPUBLIK, STORHERTUGDØMMET LUXEMBOURG, KONGERIGET NEDERLANDENE, REPUBLIKKEN ØSTRIG, DEN PORTUGISISKE REPUBLIK, REPUBLIKKEN FINLAND, KONGERIGET SVERIGE, DET FORENEDE KONGERIGE STORBRITANNIEN OG NORDIRLAND, som er kontraherende parter i traktaten om oprettelse af Det Europæiske  

 Fællesskab og traktaten om Den Europæiske Union, i det følgende benævnt  

 »Det Europæiske Fællesskabs medlemsstater«, og DET EUROPÆISKE FÆLLESSKAB, i det følgende benævnt »Fællesskabet«, på den ene side, og REPUBLIKKEN CHILE, i det følgende benævnt »Chile«, på den anden side, SOM TAGER HENSYN TIL den fælles kulturarv og de tætte historiske,  

 politiske og økonomiske bånd, der knytter dem sammen, SOM TAGER HENSYN TIL, at rammeaftalen om samarbejde, der blev undertegnet  

 mellem Det Europæiske Økonomiske Fællesskab og Chile den 20. december 1990,  

 har bidraget væsentligt til at styrke samtlige disse bånd, SOM TAGER HENSYN TIL, at de fuldt ud tilslutter sig respekten for de  

 demokratiske principper og de grundlæggende menneskerettigheder som omhandlet  

 i verdenserklæringen om menneskerettigheder, SOM TAGER HENSYN TIL den betydning, de to parter tillægger værdierne og  

 principperne i sluterklæringen fra verdenskonferencen om social udvikling,  

 der fandt sted i København i marts 1995, SOM TAGER I BETRAGTNING, at de to parter lægger stor vægt på at sikre en  

 bæredygtig udvikling, under hensyntagen til nødvendigheden af samtidig at  

 bevare og beskytte miljøet, SOM TAGER HENSYN TIL, at de tilslutter sig markedsøkonomi, og på ny  

 bekræfter deres vilje til at opretholde og styrke reglerne for international  

 frihandel i overensstemmelse med reglerne for Verdenshandelsorganisationen  

 (WTO), idet de især understreger betydningen af en åben regionalpolitik, SOM TAGER HENSYN TIL de to parters fælles interesse i at oprette nye  

 aftalebaserede forbindelser med henblik på at etablere et styrket og udvidet  

 samarbejde, intensivere og diversificere samhandelen og øge  

 investeringsstrømmene, SOM TAGER HENSYN TIL de to parters politiske vilje til som endeligt mål at  

 oprette en associering af politisk og økonomisk art mellem Det Europæiske  

 Fællesskab og dets medlemsstater og Chile baseret på uddybet politisk  

 samarbejde, gradvis og gensidig liberalisering af al samhandel under  

 hensyntagen til visse varers følsomhed og i overensstemmelse med  

 Verdenshandelsorganisationens regler og baseret på fremme af investeringer og  

 udvidet samarbejde, SOM TAGER HENSYN TIL indholdet af den fælles erklæring om den politiske  

 dialog, hvori de to parter aftaler at indlede en uddybet politisk dialog for  

 at sikre et tættere samarbejde om emner af fælles interesse med henblik på at  

 lade deres forbindelser indgå i dette langsigtede perspektiv, HAR VEDTAGET at indgå denne aftale:
AFSNIT I AFTALENS ART OG ANVENDELSESOMRÅDE ARTIKEL 1 Aftalens grundlag Respekten for de demokratiske principper og de grundlæggende  

 menneskerettigheder som omhandlet i verdenserklæringen om menneskerettigheder  

 ligger til grund for parternes interne og internationale politikker og udgør  

 et væsentligt element i aftalen.
ARTIKEL 2 Mål og anvendelsesområde 1. Aftalens mål er at styrke de bestående forbindelser mellem parterne på  

 grundlag af principperne om gensidighed og interessefællesskab, særlig gennem  

 forberedelse af en gradvis og gensidig liberalisering af al samhandel, med  

 henblik på at danne grundlaget for en proces, der tager sigte på senere at  

 oprette en associering af politisk og økonomisk art mellem Det Europæiske  

 Fællesskab og dets medlemsstater og Chile i overensstemmelse med reglerne for  

 Verdenshandelsorganisationen (WTO) og under hensyntagen til visse varers  

 følsomhed.
 2. Aftalen omfatter med henblik på virkeliggørelsen af disse mål en  

 politisk dialog og områderne handel, økonomi og samarbejde samt andre områder  

 af fælles interesse med det formål at intensivere forbindelserne mellem  

 parterne og deres respektive institutioner.
AFSNIT II POLITISK DIALOG ARTIKEL 3 1. Parterne er enige om at indlede en regelmæssig politisk dialog om  

 bilaterale og internationale spørgsmål af fælles interesse.
Dialogen skal  

 udvikles i overensstemmelse med bestemmelserne i den fælles erklæring, der  

 udgør en integrerende del af aftalen.
 2. Den i den fælles erklæring forudsete dialog på ministerniveau  

 gennemføres inden for rammerne af Det Fælles Råd, der nedsættes ved artikel  

 33, eller i andre fora på samme niveau, som parterne måtte blive enige om.
AFSNIT III DET HANDELSMÆSSIGE OMRÅDE:
HANDELSMÆSSIGT SAMARBEJDE OG FORBEREDELSE AF HANDELSLIBERALISERING ARTIKEL 4 Mål Parterne forpligter sig til at styrke deres indbyrdes forbindelser med  

 henblik på at fremme en forøgelse og diversificering af deres samhandel,  

 forberede den senere gradvise og gensidige liberalisering heraf og skabe  

 gunstige betingelser for den fremtidige oprettelse af en politisk og  

 økonomisk associering, som overholder WTO-reglerne og tager hensyn til visse  

 varers følsomhed.
ARTIKEL 5 Økonomisk og handelsmæssig dialog 1. Parterne forpligter sig til at opretholde en regelmæssig økonomisk og  

 handelsmæssig dialog inden for de institutionelle rammer, der er fastlagt i  

 afsnit VII, med henblik på at virkeliggøre deres handelsmæssige mål og træffe  

 forberedelser til den fremtidige liberalisering af samhandelen.
 2. Parterne fastlægger efter fælles overenskomst områderne for det  

 handelsmæssige samarbejde uden at udelukke nogen sektor.
 3. Samarbejdet skal især omfatte følgende områder:
a) markedsadgang og handelsliberalisering, undersøgelse og opstilling af  

 muligheder for gennemførelsen af den gensidige handelsliberalisering,  

 herunder især tidsplan og struktur for forhandlingerne samt overgangsperioder b) toldmæssige og ikke-toldmæssige hindringer, kvantitative import- og  

 eksportrestriktioner og foranstaltninger med tilsvarende virkning; analyser,  

 undersøgelser og forvaltning, herunder kontingenter, administrative regler  

 for udenrigshandelen, antidumpingtold, beskyttelsesklausuler, tekniske  

 standarder, sundheds- og plantesundhedsstandarder, gensidig anerkendelse af  

 certificeringssystemer c) parternes toldmæssige strukturer d) handelsliberaliseringens forenelighed med WTO-reglerne e) fastlæggelse af muligheder for toldnedsættelser og afskaffelse af  

 toldlignenede foranstaltninger f) identifikation af for parterne følsomme og prioriterede varer g) samarbejde og udveksling af oplysninger om tjenesteydelser, særlig på  

 områderne transport, forsikringsvirksomhed og finansielle tjenesteydelser,  

 inden for rammerne af parternes respektive beføjelser h) tilsyn med konkurrencebegrænsende praksis i) oprindelsesregler, der kan fremme anvendelsen af regionalt input og  

 således stimulere integrationen.
ARTIKEL 6 Samarbejde om standardisering, godkendelse, certificering, metrologi  

 og overensstemmelsesvurdering Parterne er enige om at samarbejde om standardisering, godkendelse,  

 certificering, metrologi og overensstemmelsesvurdering.
 Samarbejdet vil navnlig antage form af:
a) faglige bistandsprogrammer til Chile inden for standardisering,  

 godkendelse, certificering og metrologi for på dette område at udvikle et  

 system og strukturer, der er forenelige - med de internationale standarder - med de vigtigste betingelser, der tager sigte på at beskytte menneskers  

 og dyrs liv og sundhed, bevare dyr og planter, beskytte forbrugerne samt  

 bevare miljøet b) et samarbejde, der som mål har at lette forhandlingen om en rammeaftale  

 om gensidig anerkendelse, når det tekniske niveau på de relevante områder gør  

 dette muligt c) et samarbejde inden for tekniske standarder med henblik på at lette  

 markedsadgangen.
ARTIKEL 7 Toldsamarbejde 1. Parterne fremmer under iagttagelse af deres respektive beføjelser  

 toldsamarbejdet med henblik på at forbedre og befæste de juridiske rammer for  

 deres handelsforbindelser.
 Toldsamarbejdet har ligeledes som mål at styrke parternes toldmæssige  

 strukturer og forbedre deres funktion inden for rammerne af det  

 interinstitutionelle samarbejde.
 2. Toldsamarbejdet kan især antage form af:
a) udveksling af oplysninger, under hensyntagen til beskyttelsen af  

 persondata b) udvikling af nye teknikker inden for uddannelse og koordination af  

 aktioner i internationale organisationer, der er kompetente på dette område c) udveksling af embedsmænd og ledende personale i told- og  

 afgiftsadministrationerne d) forenkling af toldprocedurer e) faglig bistand.
 3. Parterne udtrykker interesse for senere inden for de institutionelle  

 rammer, der er fastlagt i denne aftale, at overveje muligheden for at indgå  

 en protokol om gensidig bistand i toldspørgsmål.
ARTIKEL 8 Midlertidig indførsel af varer Parterne forpligter sig til at tage hensyn til fritagelse for told og  

 afgifter ved midlertidig indførsel på deres område af varer, som er omfattet  

 af internationale konventioner på dette område.
ARTIKEL 9 Samarbejde på det statistiske område Parterne er enige om at fremme en tilnærmelse med hensyn til metoder på  

 det statistiske område, således at de på et gensidigt anerkendt grundlag kan  

 anvende statistiske data vedrørende samhandelen med varer og tjenesteydelser  

 og mere generelt alle områder, der kan gøres til genstand for statistisk  

 behandling.
ARTIKEL 10 Samarbejde på området intellektuel ejendomsret 1. Parterne er enige om at samarbejde på området intellektuel ejendomsret  

 med henblik på at fremme samhandel med varer og tjenesteydelser,  

 investeringer, teknologioverførsel, udbredelse af oplysninger, kulturelle og  

 kreative aktiviteter samt økonomiske aktiviteter i tilknytning hertil.
 2. I forbindelse med denne artikel omfatter intellektuel ejendomsret især  

 ophavsret, herunder ophavsret til edb-programmer og sammenstillinger af data,  

 og dermed beslægtede rettigheder, vare- eller servicemærker, geografiske  

 betegnelser, herunder oprindelsesbetegnelser, industrielle design og mønstre,  

 patenter, integrerede kredsløbs topografi, beskyttelse af fortrolige  

 oplysninger og beskyttelse mod illoyal konkurrence som omhandlet i artikel  

 10a i Paris-konventionen om beskyttelse af industriel ejendomsret.
 3. Parterne er enige om inden for rammerne af deres respektive love,  

 forskrifter og politikker at sikre en passende og effektiv beskyttelse af  

 intellektuel ejendomsret i overensstemmelse med de højeste internationale  

 standarder, således som det kræves i aftalen om handelsrelaterede  

 intellektuelle ejendomsrettigheder (TRIPS), der er indgået inden for rammerne  

 af WTO, og gennemfører om fornødent en styrkelse heraf, f.eks. ved at indgå  

 en aftale om beskyttelse og gensidig anerkendelse af geografiske betegnelser  

 og oprindelsesbetegnelser.
 4. Samarbejdet på dette område kan omfatte faglig bistand, der ydes i form  

 af gennemførelse af fælles programmer og projekter.
 5. Hvis der opstår handelstvister i forbindelse med beskyttelsen af  

 intellektuel ejendomsret, kan parterne afholde konsultationer med henblik på  

 at løse tvivlsspørgsmål eller problemer i tilknytning til anvendelsen af  

 deres respektive regler for beskyttelse af intellektuel ejendomsret.
 6. I forbindelse med undersøgelser og andre videnskabelige fælles  

 aktiviteter, der iværksættes på det videnskabelige og teknologiske område,  

 skal parterne aftale de kriterier for indrømmelse af intellektuel  

 ejendomsret, der skal gælde for resultaterne heraf.
ARTIKEL 11 Samarbejde om offentlige indkøb 1. Parterne er enige om at samarbejde for på et gensidigt grundlag at  

 sikre åbne, ikke-diskriminerende og gennemskuelige procedurer for deres  

 respektive regeringsindkøb og indkøb foretaget af organer i den offentlige  

 servicesektor på centralt, føderalt, regionalt, provins- og lokalniveau.
 2. Parterne er for at virkeliggøre dette mål enige om at undersøge  

 mulighederne for at indgå en aftale om adgangen til indkøbsaftaler på disse  

 områder, hvori der fastsættes gennemskuelige og rimelige betingelser, der er  

 omfattet af klare klageprocedurer.
 3. Samarbejdet mellem parterne på dette område omfatter ligeledes faglig  

 bistand i spørgsmål vedrørende aftalen om offentlige indkøb.
 4. Parterne overvejer muligheden for at afholde årlige konsultationer på  

 dette område.
AFSNIT IV ØKONOMISK SAMARBEJDE ARTIKEL 12 Mål 1. På baggrund af de positive resultater af rammeaftalen om samarbejde  

 mellem Fællesskabet og Chile af december 1990 forpligter de to parter sig i  

 denne aftale til at styrke og udvide hele det økonomiske samarbejde med  

 henblik på at stimulere den produktive synergi, skabe nye muligheder og  

 befæste deres økonomiske konkurrenceevne.
 2. Det økonomiske samarbejde mellem parterne skal bygge på det bredest  

 mulige grundlag, uden at nogen sektor på forhånd må udelukkes, og under  

 hensyntagen til parternes respektive prioriteringer, fælles interesser og  

 egne beføjelser.
 3. Parterne prioriterer samarbejde, der kan fremme oprettelsen af  

 økonomiske og sociale forbindelser og netværk mellem virksomheder på områder  

 som f.eks. handel, investeringer, teknologier, informationssystemer eller  

 kommunikation.
 4. Inden for rammerne af dette samarbejde fremmer parterne udvekslingen af  

 oplysninger, der gør det muligt løbende at følge udviklingen i de  

 makroøkonomiske politikker og balancer hos parterne samt overvåge, om  

 markederne fungerer effektivt.
 5. På baggrund af den liberalisering, Chile har opnået inden for  

 tjenesteydelser, investeringer og videnskabeligt, teknologisk, industrielt og  

 landbrugsmæssigt samarbejde, forpligter parterne sig navnlig til at  

 gennemføre en særlig indsats for at udvide og styrke deres samarbejde på  

 disse områder.
 6. Parterne tager i forbindelse med de økonomiske samarbejdsaktioner, de  

 iværksætter, hensyn til miljøbeskyttelse og bevarelse af de økologiske  

 balancer.
 7. De aktioner og foranstaltninger, som parterne støtter på dette område,  

 bygger på social udvikling, herunder især fremme af de grundlæggende sociale  

 rettigheder.
ARTIKEL 13 Industri- og virksomhedssamarbejde 1. Parterne fremmer industri- og virksomhedssamarbejdet med det formål at  

 skabe et for den økonomiske udvikling gunstigt grundlag, som tilgodeser de  

 gensidige interesser.
 2. Samarbejdet tager især sigte på:
a) at forøge samhandelsstrømmene, investeringerne, de industrielle  

 samarbejdsprojekter og teknologioverførslen b) at støtte den industrielle modernisering og diversificering c) at identificere og fjerne hindringer for industrisamarbejdet mellem  

 parterne ved hjælp af foranstaltninger, der kan styrke overholdelsen af  

 konkurrencelovgivningen og fremme dennes tilpasning til markedsbehovene under  

 hensyntagen til virksomhedernes deltagelse og indbyrdes samarbejde d) at tilskynde til samarbejde mellem begge parters økonomiske aktører,  

 særlig de små og mellemstore virksomheder (SMV) e) at fremme industriinnovation gennem udvikling af en integreret og  

 decentral tilgang til samarbejdet mellem de to parters virksomheder f) at bevare sammenhængen mellem samtlige de aktioner, der kan få positiv  

 indvirkning på samarbejdet mellem virksomhederne i de to regioner.
 3. Samarbejdet skal inden for rammerne af en dynamisk, integreret og  

 decentral indfaldsvinkel især udvikles gennem følgende aktioner:
a) intensivering af organiserede kontakter mellem de to parters  

 virksomheder, især små og mellemstore virksomheder, og økonomiske aktører,  

 som gør det muligt at identificere og udnytte fælles interesser hos  

 virksomhederne med henblik på generelt at øge samhandelen, investeringerne og  

 projekter for industri- og virksomhedssamarbejde, særlig ved at fremme fælles  

 foretagender (joint ventures) b) fremme af samarbejdsinitiativer og -projekter, der identificeres ved  

 hjælp af en styrkelse af dialogen mellem chilenske og europæiske netværk af  

 erhvervsdrivende c) udvikling af supplerende samarbejdsinitiativer mellem virksomhederne,  

 især i tilknytning til politikkerne for virksomhedernes industrikvalitet og  

 industriinnovation, uddannelse og anvendt forskning samt teknologisk  

 udvikling og overførsel.
ARTIKEL 14 Samarbejde om tjenesteydelser 1. Parterne erkender tjenesteydelsernes voksende betydning for udviklingen  

 af deres økonomier.
De styrker og intensiverer på den baggrund samarbejdet på  

 dette område inden for rammerne af deres beføjelser og i overensstemmelse med  

 bestemmelserne i den almindelige overenskomst om handel med tjenesteydelser  

 (GATS).
 2. For at virkeliggøre dette samarbejde identificerer parterne  

 prioriterede sektorer på dette område med henblik på at sikre en effektiv  

 anvendelse af de disponible instrumenter.
 De aktioner, der skal gennemføres, vil især været koncentreret om:
a) lettelse af SMV's adgang til kapital og markedsteknologier b) styrkelse af handelen mellem parterne og med markederne i tredjelande c) stimulering af øget produktivitet og konkurrenceevne samt større  

 diversificering i denne sektor d) udveksling af oplysninger om regler, love og forskrifter, der regulerer  

 handelen med tjenesteydelser e) udveksling af oplysninger om procedurerne for udstedelse af:
- licenser og certifikater til leverandører af faglige tjenesteydelser og - anerkendelse af faglige kvalifikationsbeviser f) udvikling af turistsektoren med henblik på at forbedre informationen og  

 udvekslingen af erfaringer, som kan fremme en bæredygtig og ordnet udvikling  

 af turistudbuddet.
Det skal ligeledes tilstræbes at fremme udviklingen af  

 menneskelige ressourcer i denne sektor og gennemføre fælles foranstaltninger  

 inden for salgsfremstød og marketing.
ARTIKEL 15 Fremme af investeringer Parterne bidrager inden for rammerne af deres beføjelser til at opretholde  

 et attraktivt og stabilt klima for de gensidige investeringer.
 Samarbejdet vil bl.a. antage form af:
a) ordninger for information, identifikation og udbredelse af lovgivninger  

 og investeringsmuligheder b) støtte til udviklingen af juridiske rammer, der kan fremme  

 investeringerne mellem parterne, eventuelt ved, at der mellem Chile og de af  

 Fællesskabets medlemsstater, som er interesseret heri, indgås bilaterale  

 aftaler om fremme og beskyttelse af investeringer og bilaterale aftaler om  

 undgåelse af dobbeltbeskatning c) udvikling af harmoniserede og forenklede administrative procedurer d) udvikling af mekanismer for samfinansiering, især med parternes SMV.
ARTIKEL 16 Videnskabeligt og teknologisk samarbejde 1. Parterne er enige om at samarbejde på det videnskabelige og  

 teknologiske område til fælles fordel og i overensstemmelse med de respektive  

 politikker.
 2. Dette samarbejde vil have følgende mål:
a) udveksling af videnskabelige og teknologiske oplysninger og erfaringer,  

 især i forbindelse med gennemførelsen af politikker og programmer b) fremme af oprettelsen af varige forbindelser mellem parternes  

 forskersamfund c) intensivering af innoverende aktiviteter i de chilenske og europæiske  

 virksomheder d) fremme af teknologioverførsel.
 3. Samarbejdet skal primært gennemføres ved hjælp af:
a) fælles forskningsprojekter på områder af fælles interesse, eventuelt  

 med aktiv deltagelse fra virksomhedernes side b) udveksling af videnskabsmænd med henblik på at fremme forskning,  

 udarbejdelse af projekter og uddannelse på højt niveau c) fælles videnskabelige møder med henblik på at fremme udveksling af  

 oplysninger, fremme samvirke og lette identifikationen af fælles  

 forskningsområder d) efter omstændighederne udbredelse af resultater og udvikling af  

 forbindelserne mellem den offentlige og den private sektor e) udveksling af erfaringer inden for standardisering f) evaluering af aktiviteter.
 4. Parterne tilstræber under gennemførelsen af dette samarbejde at få  

 deres respektive højere læreanstalter, forskningscentre og  

 produktionssektorer, særlig SMV, til at deltage.
 5. Parterne fastlægger efter fælles overenskomst og uden på forhånd at  

 foretage udelukkelser samarbejdsområderne og samarbejdets udstrækning, art og  

 prioriteter ved hjælp af et flerårigt program, der skal kunne tilpasses  

 omstændighederne.
ARTIKEL 17 Samarbejde på energiområdet Formålet med samarbejdet mellem parterne er at fremme en tilnærmelse af  

 deres økonomier inden for vedvarende og ikkevedvarende, konventionelle og  

 alternative energikilder samt teknologier for effektiv energiudnyttelse.
 Samarbejdet på dette område skal primært gennemføres ved hjælp af:
a) udvekslinger af oplysninger under alle egnede former, herunder  

 udvikling af databanker mellem parternes økonomiske aktører, uddannelse og  

 fælles konferencer b) teknologioverførsel c) forundersøgelser og projektgennemførelse foretaget af parternes  

 kompetente institutioner og virksomheder d) inddragelse af parternes økonomiske aktører i fælles projekter for  

 teknologisk udvikling eller infrastrukturer e) efter omstændighederne indgåelse af specifikke aftaler for  

 nøglesektorer af fælles interesse f) støtte til de chilenske institutioner, der er ansvarlige for  

 energispørgsmål og fastlæggelse af energipolitikken g) programmer for teknisk uddannelse.
ARTIKEL 18 Samarbejde på transportområdet 1. Samarbejdet skal navnlig sigte mod:
a) at støtte moderniseringen af transportsystemerne b) at forbedre personers og varers bevægelighed og adgangen til  

 transportmarkederne c) at fremme anvendelsen af driftsstandarder.
 2. Samarbejdet skal primært gennemføres ved hjælp af:
a) udveksling af oplysninger om de respektive transportpolitikker samt  

 andre emner af gensidig interesse b) uddannelsesprogrammer for de økonomiske aktører og de ansvarlige i den  

 offentlige administration c) udveksling af oplysninger vedrørende installation af  

 overvågningsstationer (monitoring stations) som elementer i infrastrukturen  

 for det verdensomspændende satellitnavigationssystem (GNSS).
 3. Parterne skal inden for rammerne af deres respektive beføjelser,  

 lovgivninger og internationale forpligtelser udvise opmærksomhed om alle  

 aspekter vedrørende internationale søtransporttjenester, således at de ikke  

 udgør en hindring for handelsudvidelsen, idet de især skal sikre uhindret  

 markedsadgang på et kommercielt og ikke-diskriminerende grundlag.
ARTIKEL 19 Samarbejde vedrørende informationssamfund og telekommunikation 1. Parterne erkender, at de avancerede informations- og  

 kommunikationsteknologier udgør en nøglesektor i det moderne samfund, og at  

 de er af vital betydning for den økonomiske og sociale udvikling og for en  

 harmonisk overgang til informationssamfundet.
 2. Samarbejdsforanstaltningerne på dette område vil især blive rettet mod:
a) en dialog om de forskellige aspekter af informationssamfundet, herunder  

 politikken for telekommunikationsområdet b) udveksling af oplysninger og eventuelt faglig bistand for så vidt angår  

 normer og standardisering, overensstemmelsesprøvning og certificering  

 vedrørende informationsteknologi og telekommunikation c) udbredelse af nye informations- og telekommunikationsteknologier og  

 udvikling af nye instrumenter inden for avanceret kommunikation og  

 informationsfaciliteter og -teknologier d) stimulation og gennemførelse af fælles projekter inden for forskning og  

 teknologisk og industriel udvikling, for så vidt angår nye informations- og  

 kommunikationsteknologier, telematik og informationssamfundet e) mulighed for, at de chilenske organer deltager i Fællesskabets  

 pilotprojekter og programmer, særlig på det regionale område, i  

 overensstemmelse med de specifikke bestemmelser, der gælder for de pågældende  

 sektorer f) indbyrdes forbindelse og driftskompatibilitet mellem Fællesskabets og  

 Chiles telenet og -tjenester.
ARTIKEL 20 Samarbejde om miljøbeskyttelse 1. Parterne forpligter sig til at udvikle samarbejdet om beskyttelse og  

 forbedring af miljøet, forebyggelse af miljøforringelse, kontrol med  

 forurening og fremme af rationel udnyttelse af naturressourcerne med henblik  

 på at opnå en bæredygtig udvikling.
 I den forbindelse skal der rettes særlig opmærksomhed mod bevarelsen af  

 økosystemer, integreret forvaltning af naturressourcerne, de økonomiske  

 aktiviteters virkninger for miljøet, miljøet i byerne og  

 dekontamineringsprogrammer.
 2. Samarbejdet skal navnlig koncentreres om:
a) projekter, der tager sigte på at styrke Chiles miljøstrukturer og  

 -politik b) udveksling af oplysninger og erfaringer, også om de respektive normer  

 og standarder c) uddannelse og belæring vedrørende miljøspørgsmål d) faglig bistand og iværksættelse af fælles forskningsprogrammer.
ARTIKEL 21 Samarbejde om landbrugssektoren og landdistrikterne 1. Parterne fremmer det gensidige samarbejde om landbrugssektoren og  

 landdistrikterne.
Med henblik herpå undersøger de:
a) foranstaltninger, der kan fremme samhandelen med landbrugsprodukter b) miljøforanstaltninger på sundheds- og plantesundhedsområdet samt andre  

 aspekter i tilknytning hertil, under hensyntagen til hver parts gældende  

 lovgivning for disse områder og i overensstemmelse med WTO-reglerne.
 2. Samarbejdet realiseres gennem foranstaltninger, der bl.a. omfatter  

 gensidig udveksling af information, faglig bistand og erfaringer på det  

 videnskabelige og teknologiske område.
AFSNIT V ANDRE SAMARBEJDSOMRÅDER ARTIKEL 22 Mål og anvendelsesområder Parterne er enige om at opretholde samarbejdet inden for social udvikling,  

 offentlig administration, information og kommunikation, uddannelse og  

 regional integration, idet der lægges størst vægt på de områder, der vil  

 kunne styrke tilnærmelsesprocessen med henblik på oprettelse af en politisk  

 og økonomisk associering mellem parterne.
ARTIKEL 23 Finansielt og fagligt samarbejde og samarbejde vedrørende social  

 udvikling 1. Parterne bekræfter på ny betydningen af deres finansielle og faglige  

 samarbejde, som bør fokuseres strategisk mod bekæmpelse af ekstrem fattigdom  

 og mere generelt til fordel for de fattigste befolkningsgrupper.
 2. Samarbejdet kan omfatte pilotprogrammer som f.eks.:
a) programmer for jobskabelse og erhvervsuddannelse b) projekter for forvaltning og administration af sociale tjenester c) projekter vedrørende udvikling og beboelse i landdistrikter samt fysisk  

 planlægning d) programmer på området sundhed og grunduddannelse e) støtte til aktiviteter, som gennemføres af det civile samfunds  

 basisorganisationer f) programmer og projekter, der kan fremme fattigdomsbekæmpelsen ved at  

 skabe nye muligheder inden for produktion og beskæftigelse g) programmer til forbedring af livskvaliteten, særlig hos de fattigste  

 befolkningsgrupper.
ARTIKEL 24 Samarbejde vedrørende offentlig administration og regional  

 integration 1. Parterne støtter samarbejdet inden for den offentlige administration,  

 idet målet herfor er at fremme tilpasningen af administrationssystemerne til  

 den indbyrdes åbning af handelen med varer og tjenesteydelser.
 2. I den forbindelse samarbejder parterne ligeledes for at lette de  

 administrative omlægninger som følge af integrationsprocessen i Latinamerika.
 3. Med henblik herpå og for at støtte Chiles mål om administrativ  

 modernisering, decentralisering og regionalisering fremmer parterne et  

 samarbejde, der vil kunne udvides til at omfatte hele det institutionelle  

 apparat, idet der til dette formål gøres brug af erfaringerne fra  

 Fællesskabets mekanismer og politikker.
 4. Samarbejdet skal især realiseres ved hjælp af:
a) bistand til de chilenske instanser, der tager sig af udformningen og  

 gennemførelsen af politikker, primært via kontakter mellem personalet i de  

 europæiske og de chilenske institutioner b) systemer for udveksling af oplysninger under alle egnede former, også  

 via edb-net.
Beskyttelsen af persondata vil blive respekteret på alle de  

 områder, hvor der planlægges udvekslinger af sådanne oplysninger c) videregivelse af erfaringer d) forundersøgelser og gennemførelse af fælles projekter e) uddannelse og støtte af institutionerne.
ARTIKEL 25 Samarbejde mellem institutionerne 1. Parterne er enige om, at det er nødvendigt at tilstræbe et tættere  

 samarbejde mellem de relevante institutioner.
 2. Dette samarbejde skal gennemføres på det bredest mulige grundlag,  

 navnlig ved hjælp af:
a) alle midler, der kan fremme en regelmæssig udveksling af oplysninger,  

 herunder fælles udvikling af datamatiserede kommunikationsnet b) rådgivning og uddannelse c) videregivelse af erfaringer.
ARTIKEL 26 Samarbejde vedrørende kommunikation, information og kultur 1. Parterne har i betragtning af de meget tætte kulturelle bånd mellem  

 Chile og Fællesskabets medlemsstater besluttet at styrke samarbejdet på dette  

 område, som også omfatter kommunikation og information.
 2. Samarbejdet skal inden for rammerne af parternes respektive beføjelser  

 tage sigte på at fremme:
a) møder mellem parternes ansvarlige for kommunikation og information,  

 herunder eventuelt faglig bistand b) styrkelse af udvekslingerne af oplysninger om spørgsmål af fælles  

 interesse c) tilrettelæggelse af kulturarrangementer d) aktiviteter som f.eks. undersøgelser og uddannelsesaktioner, der tager  

 sigte på at beskytte kulturarven.
 3. Parterne er enige om at tilstræbe det bredest mulige samarbejde, bl.a.  

 inden for den audiovisuelle sektor og pressen.
ARTIKEL 27 Samarbejde på uddannelsesområdet 1. Parterne definerer inden for rammerne af deres respektive beføjelser  

 midler til at forbedre uddannelsen, både på ungdomsområdet og inden for  

 grunduddannelse, erhvervsuddannelse eller samarbejde mellem universiteter og  

 virksomheder.
Der udvises særlig opmærksomhed om undervisning og  

 erhvervsuddannelse for de vanskeligst stillede befolkningsgrupper.
 2. Parterne retter særlig opmærksomhed mod aktioner, der gør det muligt at  

 etablere varige forbindelser mellem deres respektive specialiserede organer,  

 og som kan fremme en sammenlægning af tekniske ressourcer og udvekslinger af  

 erfaringer.
3. Disse aktioner realiseres primært ved hjælp af a) aftaler mellem uddannelsesinstitutioner b) møder mellem organer, der er ansvarlige for uddannelsesspørgsmål.
 4. Samarbejdet mellem parterne tager ligeledes sigte på at indgå  

 sektorspecifikke aftaler inden for uddannelse og ungdomsanliggender.
ARTIKEL 28 Samarbejde om bekæmpelse af narkotikamisbrug 1. Parterne koordinerer inden for rammerne af deres respektive beføjelser  

 deres aktioner og intensiverer deres samarbejde for at forebygge  

 narkotikamisbrug, bekæmpe ulovlig handel med narkotika og misbrug af kemiske  

 prækursorer samt hindre hvidvaskning af penge fra handel med narkotika.  

 Parterne koordinerer med henblik herpå deres bestræbelser og  

 samarbejdsområder på bilateralt plan og i internationale organisationer og  

 fora.
 2. Samarbejdet, der skal støtte sig på de kompetente instanser på området,  

 skal især koncentreres om:
a) projekter vedrørende uddannelse, behandling og rehabilitering af  

 stofmisbrugere samt programmer, der tager sigte på at forebygge ulovligt  

 stofmisbrug b) fælles forskningsprojekter c) uddannelsesprogrammer for offentlige embedsmænd vedrørende bl.a.  

 forebyggelse af og kontrol med ulovlig narkotikahandel, hvidvaskning af penge  

 og kontrol med handelen med prækursorer og væsentlige kemiske produkter d) udveksling af relevante oplysninger og vedtagelse af passende  

 foranstaltninger til bekæmpelse af ulovlig narkotikahandel og hvidvaskning af  

 penge inden for rammerne af de gældende multilaterale aftaler og  

 henstillingerne fra gruppen for internationale finansielle foranstaltninger  

 (FATF) og e) forebyggelse af omledning af kemiske prækursorer og andre væsentlige  

 stoffer, der anvendes til ulovlig fremstilling af narkotika og psykotrope  

 stoffer.
Denne forebyggelse baseres på De Forenede Nationers konvention af  

 1988 mod ulovlig handel med narkotika og psykotrope stoffer, de principper,  

 der er vedtaget af Fællesskabet og de kompetente internationale myndigheder  

 og på henstillingerne fra Chemical Action Task Force (CATF).
 3. Parterne kan efter fælles overenskomst udvide dette samarbejdsområde  

 til at omfatte andre supplerende indsatsområder.
ARTIKEL 29 Samarbejde om forbrugerbeskyttelse 1. Parterne er enige om, at samarbejdet på dette område skal tage sigte på  

 at forbedre deres forbrugerbeskyttelsessystemer, idet de inden for rammerne  

 af deres respektive lovgivninger tilstræber at gøre disse mere forenelige.
 2. Samarbejdet koncentreres primært om følgende aspekter:
a) udveksling af oplysninger og eksperter b) tilrettelæggelse af uddannelsesaktioner og levering af faglig bistand.
ARTIKEL 30 Samarbejde vedrørende havfiskeri Parterne er enige om, at samarbejdet på dette område skal udvikles under  

 iagttagelse af de handels- og miljømæssige internationale forpligtelser og  

 gennem etableringen af en regelmæssig dialog, hvorunder det undersøges, om  

 der er mulighed for at udvikle et tættere samarbejde på fiskeriområdet, der  

 eventuelt kan føre til indgåelse af en fiskeriaftale.
ARTIKEL 31 Tresidet samarbejde Parterne, der anerkender værdien af internationalt samarbejde med henblik  

 på at fremme en rimelig og bæredygtig udvikling, er enige om at anspore  

 programmer for tresidet samarbejde med tredjelande på områder og i sektorer  

 af fælles interesse.
AFSNIT VI SAMARBEJDSMIDLER ARTIKEL 32 1. For at lette virkeliggørelsen af aftalens mål for samarbejdet  

 forpligter parterne sig til at tilvejebringe passende midler, herunder  

 finansielle midler, til gennemførelsen af disse mål, i det omfang deres  

 muligheder og mekanismer tillader det.
 2. Parterne tilskynder Den Europæiske Investeringsbank til i  

 overensstemmelse med sine procedurer og finansieringskriterier at intensivere  

 sin indsats i Chile.
AFSNIT VII INSTITUTIONELLE RAMMER ARTIKEL 33 1. Der oprettes et fælles råd for rammeaftalen om samarbejde, i det  

 følgende benævnt »Det Fælles Råd«, der overvåger aftalens  

 gennemførelse.
Det Fælles Råd træder sammen på ministerniveau regelmæssigt,  

 og når omstændighederne kræver det.
 2. Det Fælles Råd undersøger alle større problemer, som opstår inden for  

 rammerne af aftalen, og alle andre bilaterale eller internationale spørgsmål  

 af fælles interesse med henblik på at virkeliggøre aftalens mål.
3. Det Fælles Råd kan ligeledes fremsætte hensigtsmæssige forslag efter  

 fælles overenskomst mellem de to parter.
Det skal under varetagelsen af disse  

 opgaver især fremsætte henstillinger, der kan bidrage til at realisere det  

 senere mål om oprettelse af en politisk og økonomisk associering.
ARTIKEL 34 1. Det Fælles Råd består af medlemmer af Rådet for Den Europæiske Union og  

 Europa-Kommissionen på den ene side og repræsentanter for Chile den anden  

 side.
 2. Det Fælles Råd fastsætter selv sin forretningsorden.
 3. Formandskabet i Det Fælles Råd varetages på skift af en repræsentant  

 for hver part.
ARTIKEL 35 1. Det Fælles Råd bistås til varetagelsen af sine opgaver af en blandet  

 kommission, der består af repræsentanter for Rådet for Den Europæiske Union  

 og Europa-Kommissionen på den ene side og repræsentanter for Chile på den  

 anden side.
2. Den Blandede Kommission træder almindeligvis sammen en gang om året,  

 skiftevis i Bruxelles og i Chile, på en dato og med en dagsorden, som  

 fastsættes efter fælles overenskomst.
Der kan indkaldes til ekstraordinære  

 møder, hvis parterne er enige herom.
Formandskabet i Den Blandede Kommission  

 varetages på skift af en repræsentant for hver part.
 3. Det Fælles Råd fastsætter i sin forretningsorden de nærmere  

 bestemmelser for Den Blandede Kommissions funktion.
 4. Det Fælles Råd kan uddelegere alle eller nogle af sine beføjelser til  

 Den Blandede Kommission, som skal sikre kontinuiteten mellem dets møder.
5. Den Blandede Kommission bistår Det Fælles Råd med at varetage sine  

 funktioner.
Under udøvelsen af disse opgaver skal Den Blandede Kommission  

 især:
a) fremme handelsforbindelserne i overensstemmelse med aftalens mål og de  

 i afsnit III fastlagte bestemmelser b) udveksle holdninger vedrørende fremtidige samarbejdsprogrammer og  

 disponible midler til realiseringen heraf samt alle spørgsmål af fælles  

 interesse i forbindelse med den gradvise og gensidige handelsliberalisering c) forelægge Det Fælles Råd forslag fra underkommissionen for handel med  

 henblik på at fremskynde forberedelsen af den gradvise og gensidige  

 handelsliberalisering og intensivere samarbejdet på dette område, og d) i almindelighed fremsætte forslag til Det Fælles Råd, som kan bidrage  

 til at virkeliggøre det endelige mål om oprettelse af en politisk og  

 økonomisk associering mellem parterne.
ARTIKEL 36 Det Fælles Råd kan beslutte at oprette andre organer til at bistå det med  

 at varetage dets opgaver og fastlægge sådanne organers sammensætning, mål og  

 funktion.
ARTIKEL 37 1. Parterne er enige om at nedsætte en blandet underkommission for handel,  

 som skal sikre overholdelsen af de i artikel 5 fastlagte handelsmæssige mål  

 og udføre det forberedende arbejde for den gradvise og gensidige  

 handelsliberalisering.
 2. Den Blandede Underkommission for Handel består af repræsentanter for  

 Rådet for Den Europæiske Union og EuropaKommissionen på den ene side og  

 repræsentanter for Chile på den anden side.
 3. Den Blandede Underkommission for Handel kan anmode om alle de tekniske  

 undersøgelser og analyser, som den finder nødvendige.
 4. Den Blandede Underkommission for Handel fremlægger mindst en gang om  

 året for Den Blandede Kommission, der er omhandlet i artikel 35, rapporter om  

 udviklingen i dens arbejde samt forslag til den yderligere liberalisering af  

 samhandelen.
 5. Den Blandede Underkommission for Handel forelægger sin forretningsorden  

 til godkendelse for Den Blandede Kommission.
ARTIKEL 38 Konsultationer Parterne forpligter sig til inden for rammerne af deres beføjelser at  

 afholde konsultationer om alle områder, der er omfattet af denne aftale.
 Fremgangsmåden for de i stk. 1 omhandlede konsultationer fastlægges i Den  

 Blandede Kommissions forretningsorden.
AFSNIT VIII AFSLUTTENDE BESTEMMELSER ARTIKEL 39 Definition af parterne I denne aftale forstås ved »parter« på den ene side Fællesskabet  

 eller dets medlemsstater eller Fællesskabet og dets medlemsstater i  

 overensstemmelse med deres respektive beføjelser som fastlagt i traktaten om  

 oprettelse af Det Europæiske Fællesskab og på den anden side Republikken  

 Chile.
ARTIKEL 40 Fremtidig udvikling Parterne kan, efter fælles overenskomst og i overensstemmelse med deres  

 respektive lovgivninger, for at styrke og komplettere områderne og niveauerne  

 for samarbejde udvide denne aftale ved hjælp af indgåelse af aftaler om  

 særlige sektorer eller aktiviteter under hensyntagen til erfaringerne fra  

 aftalens gennemførelse.
ARTIKEL 41 Territorial anvendelse Denne aftale gælder på den ene side for de områder, hvor traktaten om  

 oprettelse af Det Europæiske Fællesskab finder anvendelse, og på de  

 betingelser, der er fastsat i nævnte traktat, og på den anden side for  

 Republikken Chiles område.
ARTIKEL 42 Varighed og ikrafttræden 1. Denne aftale indgås for et ubestemt tidsrum.
 2. Parterne fastlægger i overensstemmelse med deres respektive procedurer  

 og afhængigt af arbejdet og de forslag, der udformes inden for denne aftales  

 institutionelle rammer, det formålstjenlige tidspunkt for overgangen til en  

 associering af politisk og økonomisk art på baggrund af de fremskridt, der er  

 opnået som led i denne aftale.
 3. Denne aftale træder i kraft på den første dag i måneden efter den dato,  

 på hvilken parterne har givet hinanden notifikation om afslutningen af de  

 procedurer, som er nødvendige i så henseende.
 4. Notifikationerne gives til Rådet for Den Europæiske Unions  

 generalsekretariat, som er depositar for denne aftale.
 5. Denne aftale erstatter fra sin ikrafttræden rammeaftalen om samarbejde  

 mellem Det Europæiske Økonomiske Fællesskab og Republikken Chile, der blev  

 undertegnet den 20. december 1990.
ARTIKEL 43 Opfyldelse af forpligtelser 1. Parterne træffer alle almindelige eller særlige foranstaltninger, som  

 er nødvendige til at sikre opfyldelsen af forpligtelserne i henhold til denne  

 aftale, og drager omsorg for gennemførelsen af aftalens målsætninger.
Hvis en af parterne finder, at den anden part har tilsidesat en  

 forpligtelse i henhold til denne aftale, kan den træffe passende  

 foranstaltninger.
Den meddeler forud herfor, undtagen i særlig hastende  

 tilfælde, den blandede kommission alle de relevante oplysninger, der er  

 nødvendige for en grundig undersøgelse af situationen, med henblik på at nå  

 frem til en for parterne acceptabel løsning.
De foranstaltninger, der medfører færrest forstyrrelser i aftalens  

 funktion, skal foretrækkes.
Disse foranstaltninger meddeles straks den  

 blandede kommission og vil der på anmodning af den anden part blive gjort til  

 genstand for konsultationer.
2. Parterne er enige om, at i stk. 1 forstås ved »særlig hastende  

 tilfælde«, tilfælde med materiel overtrædelse af aftalen foretaget af en  

 af de to parter.
En materiel overtrædelse af aftalen består i:
a) en opsigelse af aftalen, som ikke tillades i henhold til de almindelige  

 bestemmelser i folkeretten, eller b) en overtrædelse af de i artikel 1 omhandlede væsentlige elementer i  

 aftalen.
3. Parterne er enige om, at der ved de i denne artikel omhandlede  

 »passende foranstaltninger« forstås foranstaltninger, som træffes i  

 overensstemmelse med folkeretten.
Hvis en part træffer en foranstaltning i et  

 særlig hastende tilfælde i henhold til denne artikel, kan den anden part  

 begære omgående indkaldelse til et møde mellem parterne inden for en frist på  

 15 dage.
ARTIKEL 44 Sprog Denne aftale er udfærdiget i to eksemplarer på dansk, engelsk, finsk,  

 fransk, græsk, italiensk, nederlandsk, portugisisk, spansk, svensk og tysk,  

 idet hver af disse tekster har samme gyldighed.
BILAG FÆLLES ERKLÆRINGER Fælles erklæring om den politiske dialog 1. Præambel Den Europæiske Union og Chile, - som er sig deres fælles kulturarv og de tætte historiske, politiske og  

 økonomiske forbindelser, der forener dem, bevidst, - som bygger på deres tilslutning til de demokratiske værdier og  

 bekræfter, at respekten for menneskerettighederne, de individuelle  

 frihedsrettigheder og retsstatsprincipperne, som udgør grundlaget for de  

 demokratiske samfund, ligger til grund for Den Europæiske Unions  

 medlemsstaters og Chiles interne og eksterne politikker og danner grundlaget  

 for deres fælles projekt, - som ønsker at bidrage til at styrke freden og sikkerheden i verden i  

 overensstemmelse med principperne i De Forenede Nationers Pagt, og er fast  

 besluttet på at anvende principperne om forebyggelse og fredelig løsning af  

 de internationale konflikter, - som bekræfter deres interesse for regional integration som et middel til  

 at fremme en bæredygtig og harmonisk udvikling for deres folk på grundlag af  

 principperne om sociale fremskridt og solidaritet mellem deres medlemmer, - som bygger på de privilegerede forbindelser, der er etableret i kraft af  

 rammeaftalen om samarbejde mellem Det Europæiske Fællesskab og Republikken  

 Chile, har besluttet at lade deres indbyrdes forbindelser indgå i et langsigtet  

 perspektiv.
2. Mål På baggrund af de konklusioner, Rådet for Den Europæiske Union vedtog den  

 17. juli 1995 efter fremlæggelsen af meddelelsen med titlen »Styrkelse  

 af Den Europæiske Unions forbindelser med Chile«, bekræfter parterne, at  

 de har til hensigt at indgå en aftale, hvori de giver udtryk for deres  

 politiske vilje til som endeligt mål at oprette en associering af politisk og  

 økonomisk art.
De to parter har med henblik herpå aftalt at indlede en uddybet politisk  

 dialog, der tager sigte på at sikre et tættere samråd om emner af fælles  

 interesse, særlig gennem en koordination af de respektive holdninger i de  

 kompetente multilaterale fora.
Denne dialog vil kunne finde sted sammen med  

 andre partnere i regionen eller om muligt i tilknytning til andre allerede  

 etablerede politiske dialoger.
3. Dialogens mekanismer Med henblik på at indføre og udvikle denne politiske dialog om bilaterale  

 og internationale spørgsmål af fælles interesse er parterne enige om:
a) at der regelmæssigt skal afholdes møder mellem Republikken Chiles  

 præsident og de højeste myndigheder i Den Europæiske Union efter nærmere  

 retningslinjer, som parterne fastlægger b) at der regelmæssigt skal afholdes møder på udenrigsministerniveau efter  

 nærmere retningslinjer, som parterne fastlægger c) at der regelmæssigt skal afholdes møder mellem andre ministre  

 vedrørende spørgsmål af fælles interesse, når disse møder efter parternes  

 opfattelse er nødvendige for at styrke deres forbindelser d) at der regelmæssigt skal afholdes møder mellem højtstående embedsmænd  

 fra de to parter.
 4. Den Europæiske Union og Chile er enige om, at denne fælles erklæring  

 markerer starten på tættere og uddybede forbindelser.
Fælles erklæring om politisk dialog I afventning af afslutningen af procedurerne i forbindelse med aftalens  

 ikrafttræden er parterne enige om at iværksætte mekanismerne for den  

 politiske dialog som fastsat i bilaget til denne aftale umiddelbart efter  

 undertegnelsen.
 Parterne støtter det initiativ, der er fremført af EuropaParlamentet og  

 det chilenske parlament om at institutionalisere en dialog mellem disse  

 parlamenter og giver udtryk for deres vilje til at etablere og udvikle den  

 parlamentariske dialog.
 Fælles erklæring om det mellemregionale økonomiske samarbejde.
 Parterne undersøger efter fælles overenskomst eventuelle måder, hvorpå de  

 afhængigt af udviklingen i den regionale integration og i det omfang, deres  

 mekanismer til forberedelse af handelsliberaliseringen bidrager til at  

 virkeliggøre aftalens mål, kan sammenkæde disse mekansimer med de mekanismer,  

 der er planlagt i forbindelse med andre lande eller regionale organer,  

 herunder især Det Sydamerikanske Fællesmarked (Mercosur).
 Parterne undersøger i den forbindelse mulighederne for Chiles deltagelse i  

 de samarbejdsprogrammer, der er omhandlet i aftalen mellem Det Europæiske  

 Fælleskab og dets medlemsstater og Det Sydmarikanske Fællesmarked og dets  

 deltagerstater, samt mulighederne for Mercosurs deltagelse i de  

 samarbejdsprogrammer, der er omhandlet i denne aftale, idet de nærmere  

 retningslinjer herfor i så fald skal fastlægges af samtlige berørte parter.
Bemærkninger til forslaget 1. Den 21. juni 1996 undertegnedes i Firenze en rammeaftale om samarbejde  

 med henblik på som endeligt mål at forberede en associering af politisk og  

 økonomisk art mellem Det Europæiske Fællesskab og dets medlemsstater på den  

 ene side og Republikken Chile på den anden side.
Aftalen omfatter områder med  

 blandet kompetence.
Parterne er enige om at undersøge eventuelle måder,  

 hvorpå samarbejdet kan sammekædes med det nyligt indgåede samarbejde med  

 Mercosur.
Aftalen erstatter fra sin ikrafttræden rammeaftalen om samarbejde  

 mellem Det Europæiske Økonomiske Fællesskab og Republikken Chile af 20.  

 december 1990.
 Aftalen omfatter det økonomiske, politiske og handelsmæssige område og  

 samarbejde om integration samt andre områder af gensidig interesse med det  

 formål at intensivere forbindelserne mellem parterne og deres respektive  

 institutioner.
2. Formålet med aftalen er at skabe et traktatmæssigt grundlag for et  

 gensidigt fordelagtigt samarbejde på det kommercielle, økonomiske, politiske,  

 finansielle, kulturelle og videnskabelige/teknologiske område.
Specielt skal  

 aftalen fremme handel og investeringer og derigennem befordre økonomisk  

 udvikling hos aftaleparterne.
 3. Rammeaftalen med Chile er ikke underkastet en tidsmæssig begrænsning.
4. Aftalen fastlægger en formel ramme, inden for hvilken samarbejdet skal  

 finde sted.
Der vil blive oprettet et samarbejdsråd på ministerniveau  

 bestående af medlemmer af Rådet og Kommissionen og repræsentanter for Chile.  

 Dette råd vil blive bistået af en blandet kommission med forskellige ad hoc  

 underkommissioner, som skal sikre overholdelsen af de i denne aftale  

 fastlagte handelsmæssige mål og udføre det forberedende arbejde for den  

 videre liberalisering af samhandelen.
På det politiske niveau vil der blive institutionaliseret en dialog, som  

 bl.a. har til formål at sikre et mere snævert samråd end hidtil om spørgsmål,  

 der vedrører begge regioner samt om multilaterale spørgsmål, særlig gennem  

 koordination af parternes respektive holdninger i de kompetente fora.  

 Dialogen mellem parterne skal finde sted gennem kontakter, udveksling af  

 oplysninger og konsultationer, navnlig i form af møder på passende niveau  

 mellem Chiles og Den europæiske Unions forskellige instanser, samt anvendelse  

 af diplomatiske forbindelser.
Endelig er det aftalt, at der skal træffes  

 beslutning om regelmæssige møder på stats- og regeringschefsniveau.
Der er i  

 øvrigt i forbindelse med aftalens underskrivelse udtrykt støtte til  

 initiativet om at institutionalisere en dialog mellem det chilenske parlament  

 og Europa-Parlamentet.
 Parterne forpligter sig til at styrke relationerne mellem Chile og EU med  

 henblik på at øge samhandelen og at iværksætte en proces, der sigter imod en  

 gradvis gensidig liberalisering af handelen under hensyntagen til visse  

 produkters følsomhed og i overensstemmelse med de relevante WTO-regler med  

 sigte på at fremme betingelserne for etablering af en interregional  

 associering i en senere fase.
På investeringsområdet indeholder aftalen bestemmelser, der vil forbedre  

 betingelserne for direkte investeringer.
Dette samarbejde skal gennemføres  

 ved iværksættelse af ordninger for systematisk udveksling af oplysninger,  

 identifikation og udbredelse af lovgivning og investeringsmuligheder, støtte  

 til udviklingen af juridiske rammer, der kan fremme investeringerne mellem  

 parterne, og indgåelse af aftaler om fremme og beskyttelse af investeringer.
Aftalens kapitel om økonomisk samarbejde mellem parterne dækker en lang  

 række sektorer, hvor parterne har fælles interesser.
Det gælder områder som  

 investeringsfremme, energi, transport, videnskab og teknologi,  

 telekommunikation og informationsteknologi, og miljøbeskyttelse.
 Endelig indeholder aftalen bestemmelser om samarbejde på områderne told,  

 statistik, intellektuel ejendomsret, uddannelse, kultur, regionaludvikling og  

 bekæmpelse af narkotikahandel.
 5. Tilsidesættelse af de demokratiske principper og fundamentale  

 menneskerettigheder vil kunne bringe aftalen til ophør.
 6. De tekster, som Danmark skal tiltræde, og hvortil Folketingets samtykke  

 med dette forslag til Folketingsbeslutning søges indhentet, er aftalen med  

 bilag.
 7. Endvidere er parterne i en brevveksling enedes om, at de - indtil  

 aftalen træder i kraft - midlertidigt - hvis Chiles retssystem giver mulighed  

 herfor - vil anvende bestemmelserne vedrørende det handelsmæssige samarbejde  

 samt Den Blandede Kommission og Den Blandede Underkommission for Handel, samt  

 anvende mekanismerne i den politiske dialog.
Skriftlig fremsættelse Udenrigsministeren (Niels Helveg Petersen):
 Hermed tillader jeg mig for det høje Ting at fremsætte:
 Forslag til folketingsbeslutning om tiltrædelse af rammeaftale om  

 samarbejde mellem Det Europæiske Fællesskab og dets medlemsstater på den ene  

 side og Republikken Chile på den anden side.
(Beslutningsforslag nr.
B 86).
 Rammesamarbejdsaftalen med Chile udgør et vigtigt skridt i retning af øget  

 samarbejde mellem EU og de sydamerikanske lande, der er på vej til at  

 konsolidere en demokratisk proces, som er påbegyndt for ganske få år siden.
Rammesamarbejdsaftalen mellem EU og Chile blev undertegnet i Firenze d.  

 21. juni d. å.
Ved en brevveksling mellem parterne blev der samtidig indgået  

 aftale om midlertidig anvendelse af aftalens bestemmelser om det  

 handelsmæssige samarbejde samt om oprettelsen af de institutioner, der skal  

 varetage aftalens iværksættelse.
Endvidere blev parterne enige om at  

 iværksætte mekanismen for den politiske dialog.
Endelig vedtoges en erklæring  

 om, at parterne efter fælles overenskomst undersøger eventuelle måder, hvorpå  

 de afhængigt af udviklingen i den regionale integration og i det omfang,  

 deres mekanismer til forberedelse af handelsliberaliseringen bidrager til at  

 virkeliggøre aftalens mål, kan sammenkæde disse mekanismer med de mekanismer,  

 der er planlagt i forbindelse med andre lande eller regionale organer,  

 herunder især Det Sydamerikanske Fællesmarked (Mercosur).
Rammesamarbejdsaftalen mellem Det Europæiske Fællesskab og Mercosur blev  

 fremsat for Folketinget d. 2. oktober d. å.
Aftalen med Chile kommer hermed i  

 naturlig forlængelse af Mercosur-aftalen.
 Idet jeg i øvrigt henviser til bemærkningerne til forslaget, og idet jeg  

 kan tilføje, at tiltrædelsen ikke vil medføre statsfinansielle udgifter, skal  

 jeg tillade mig at anbefale dem til det Høje Tings velvillige behandling.
