Fremsat den 5. oktober 2000 af  

 miljø- og energiministeren (Svend Auken) Forslag til Lov om ændring af lov om  

 miljøbeskyttelse (Udarbejdelse af grønt regnskab) § 1 I lov om miljøbeskyttelse, jf. lovbekendtgørelse nr. 698 af  

 22. september 1998, som ændret bl.a. ved lov nr. 369 af 2. juni 1999 og  

 senest ved lov nr. 447 af 31. maj 2000, foretages følgende  

 ændringer:
 1. § 35 a affattes således:
» Stk. 2. Regnskabet udarbejdes for et år ad gangen  

 og indsendes til tilsynsmyndigheden.
Regnskabet udarbejdes for samme periode,  

 som gælder for det finansielle årsregnskab i henhold til  

 årsregnskabsloven.
Tilsynsmyndigheden afgiver på baggrund af  

 regnskabet en udtalelse, som tilsendes virksomheden.
Virksomheden sender det  

 grønne regnskab og tilsynsmyndighedens udtalelse samlet til Erhvervs-  

 og Selskabsstyrelsen.
Erhvervs- og Selskabsstyrelsen offentliggør  

 regnskabet inklusive tilsynsmyndighedens udtalelse.
Ministeren kan  

 fastsætte nærmere regler om proceduren for indsendelse af det  

 grønne regnskab og tilsynsmyndighedens udtalelse, herunder frister, om  

 krav til tilsynsmyndighedens udtalelse, og om at tilsynsmyndigheden i visse  

 tilfælde ikke skal afgive udtalelse samt om offentliggørelse af  

 regnskabet og tilsynsmyndighedens udtalelse.
Ministeren kan desuden til  

 opfyldelse af internationale forpligtelser fastsætte regler om, at  

 listevirksomheder skal indsende særskilte indberetninger om visse  

 emissionsdata.
 Stk. 3. Uanset bestemmelserne i denne lovs kapitel 9 er  

 tilsynsmyndigheden ikke, udover den i stk. 2 nævnte udtalelse,  

 forpligtet til at påse overholdelsen af § 35 a og regler udstedt i  

 medfør heraf.
 Stk. 4. Ministeren kan fastsætte regler om, at  

 virksomheder, der ikke er forpligtet til at indsende et grønt  

 regnskab, frivilligt kan indsende og få offentliggjort et grønt  

 regnskab efter samme regler som anført i stk. 1 og 2.
 Stk. 5. Ministeren kan endvidere efter forhandling med  

 arbejdsministeren fastsætte regler om inddragelse af  

 arbejdsmiljømæssige oplysninger i det grønne  

 regnskab.
 Stk. 6. Ministeren kan fastsætte regler om hel  

 eller delvis fritagelse for pligten til at udarbejde grønt  

 regnskab.
 Stk. 7. Undlader bestyrelsen, direktionen eller  

 tilsvarende ledelsesorgan i rette tid at indsende grønt regnskab til  

 Erhvervs- og Selskabsstyrelsen, kan Erhvervs- og Selskabsstyrelsen som  

 tvangsmiddel pålægge den eller de ansvarlige herfor ugentlige  

 eller månedlige tvangsbøder, der tillægges  

 udpantningsret.«.
§ 2 Loven træder i kraft dagen efter bekendtgørelsen i Lovtidende  

 og har virkning for grønne regnskaber, der vedrører  

 regnskabsår, der begynder den 1. juli 2001 eller senere.
Bemærkninger til lovforslaget Almindelige bemærkninger 1. Baggrunden for lovforslaget Det foreliggende lovforslag sigter på at skaffe de  

 nødvendige hjemler i miljøbeskyttelsesloven til at  

 videreudvikle reglerne om grønne regnskaber, dels for at styrke de  

 grønne regnskabers informationsværdi for offentligheden, dels  

 for at styrke dialogen mellem tilsynsmyndighed og virksomhed.
Den  

 primære målgruppe for regnskaberne er som hidtil offentligheden,  

 mens tilsynsmyndighederne kun er at betragte som en sekundær  

 målgruppe.
Der henvises til beskrivelsen af de grønne regnskaber  

 nedenfor under pkt. 4.
Lovforslaget bidrager til, at Danmark kan leve op til  

 EU-Kommissionens beslutning af 25. januar 2000 om indførelse af en  

 europæisk oversigt over forurenende emissioner (EPER). Kommissionens  

 beslutning er vedtaget med hjemmel i artikel 15, stk. 3, i IPPC-direktivet  

 (Rådets direktiv 96/61/EF af 24. september 1996 om integreret  

 forebyggelse og bekæmpelse af forurening, EF-Tidende 1996 nr.
L 257, s.  

 26). Direktivet er i øvrigt gennemført i Danmark ved lov nr.  

 369 af 2. juni 1999 om ændring af lov om miljøbeskyttelse og ved  

 Miljø- og Energiministeriets bekendtgørelse nr. 807 af 25.  

 oktober 1999 om godkendelse af listevirksomhed.
Der henvises til  

 Folketingstidende 1998-99, Tillæg A, sp. 3760 ff.
2. Hovedpunkterne i lovforslaget Hovedpunkterne i lovforslaget er følgende:
Ministeren bemyndiges i den foreslåede § 35 a, stk. 1, til at  

 fastsætte regler, der har til formål at videreudvikle de  

 grønne regnskaber.
Bemyndigelsen tænkes umiddelbart anvendt til  

 at supplere regnskaberne med bl.a.
-	et resumé af virksomhedens egenkontrol -	oplysninger om virksomhedens affaldshåndtering -	en redegørelse for hvad virksomheden har gjort for at  

 afhjælpe og forebygge eventuelle vilkårsovertrædelser -	oplysninger om eventuelle væsentlige klager over  

 virksomheden -	oplysninger om hvorvidt virksomheden har en miljøpolitik, og i  

 givet fald, en redegørelse for miljøpolitikken, de  

 væsentligste miljømål, samt hvilke konkrete resultater der  

 er opnået -	en beskrivelse af om, og i givet fald, hvordan virksomheden stiller  

 miljøkrav til sine underleverandører -	oplysninger om udviklingen i virksomhedens miljøforhold gennem  

 de sidste 5 år og -	en redegørelse for hvordan medarbejderne inddrages i  

 virksomhedens miljøarbejde generelt.
Forslaget i § 35 a, stk. 2, fastslår, at tilsynsmyndigheden  

 på baggrund af regnskabet skal afgive en udtalelse om regnskabet, som  

 offentliggøres samtidig med regnskabet.
Samtidig fastslås det i  

 § 35 a, stk. 3, at tilsynsmyndigheden, uanset bestemmelserne i lovens kapitel  

 9, ikke - udover udtalelsen - er forpligtet til at påse overholdelsen  

 af § 35 a eller regler udstedt i medfør heraf.
 Ministeren bemyndiges i den foreslåede § 35 a, stk. 2, til at  

 fastsætte nærmere regler om proceduren for indsendelse af det  

 grønne regnskab og tilsynsmyndighedens udtalelse.
 Ministeren bemyndiges i den foreslåede § 35 a, stk. 2, til at  

 fastsætte regler om, at listevirksomheder, der skal aflægge  

 grønt regnskab, skal indsende særskilte indberetninger om visse  

 emissionsdata.
3. Hørte myndigheder og organisationer Miljø- og Energiministeriet har modtaget  

 høringssvar fra:
 Advokatsamfundet, Amtsrådsforeningen,  

 Arbejdsministeriet, Asfaltindustrien, Bryggeriforeningen, By- og  

 Boligministeriet, Byggeriets Arbejdsgivere, Danfoss A/S, Danmarks  

 Apotekerforening, Danmarks Naturfredningsforening, Danmarks  

 Miljøundersøgelser, Dansk Industri, Dansk Pelsdyravlerforening,  

 Dansk Transport og Logistik, Danske Fjernvarmeværkers Forening,  Danske  

 Elværkers Forening, Danske Energiselskabers Forening, Danske  

 Entreprenører, De danske Landboforeninger, Den Kongelige  

 Veterinær- og Landbohøjskole, Det Danske  

 Stålvalseværk A/S, DONG A/S, Erhvervsministeriet,  

 Finansrådet, Forsikring & Pension, Forskningsministeriet,  

 Forsvarsministeriet, Finansministeriet,  Forbrugerrådet, Foreningen af  

 Statsautoriserede Revisorer, Foreningen International Transport Danmark,  

 Frederiksberg Kommune, GenvindingsIndustrien, Grovvarebranchen,  

 Handelshøjskolen i Århus, Københavns Amt,  

 Københavns Kommune, Kommunernes Landsforening,  

 Lægemiddelindustriforeningen (LIF), Ministeriet for Fødevarer,  

 Landbrug og Fiskeri, Landbrugsrådet, LO, Plantedirektoratet,  

 PriceWaterhouseCoopers, Procesindustriens Brancheforening, Registrerede  

 Revisorer, RenoSam, Skibsværftsforeningen, Specialarbejderforbundet i  

 Danmark, Trafikministeriet og Undervisningsministeriet.
4. De grønne regnskaber i dag De grønne regnskaber er miljøtunge  

 virksomheders årlige redegørelse om deres miljøforhold.  

 Regnskaberne blev indført ved lov nr. 403 af 14. juni 1995, som  

 indføjede en ny paragraf - § 35 a - i miljøbeskyttelseslovens  

 kapitel 5 (Folketingstidende 1994-95: 2270, 2790, 5760, 5943; A 1677; B 574).  

 Loven bemyndigede miljø- og energiministeren til at fastsætte de  

 nærmere bestemmelser om pligtige grønne regnskaber fra  

 virksomheder, der er godkendelsespligtige i henhold til  

 miljøbeskyttelseslovens kapitel 5 (listevirksomheder). De  

 nærmere regler for de grønne regnskaber findes i Miljø-  

 og Energiministeriets bekendtgørelse nr. 975 af 13. december 1995 om  

 visse godkendelsespligtige virksomheders pligt til udarbejdelse af  

 grønt regnskab.  Bekendtgørelsen trådte i kraft den 1.  

 januar 1996.
Formålet med bestemmelserne om grønne  

 regnskaber er primært at sikre offentligheden lettilgængelig  

 information om, hvordan en række miljøtunge virksomheder  

 påvirker miljøet.
Herudover har bestemmelserne til formål  

 at inspirere virksomhedernes ledelse og medarbejdere til at fokusere på  

 virksomhedens valg af råvarer, ressourceforbrug, produktionsprocesser  

 og forureningsforhold for indirekte at medvirke til miljøforbedringer  

 og ressourcebesparelser.
Den gældende liste i bilaget til  

 bekendtgørelsen over virksomheder, som skal udarbejde grønt  

 regnskab, omfatter en delmængde af de godkendelsespligtige virksomheder  

 (ca. 20% af de godkendelsespligtige virksomheder). Listen omfatter  

 fortrinsvis de mest miljøtunge industrivirksomheder.
Landbrug er helt  

 holdt udenfor.
Desuden er der for en række virksomhedstyper indsat det  

 yderligere kriterium, at virksomheden skal beskæftige mere end 20  

 ansatte.
På nuværende tidspunkt aflægger ca. 1200  

 virksomheder grønt regnskab, heraf aflægger ca. 200 virksomheder  

 et grønt regnskab frivilligt.
 Virksomheder, der er registrerede efter Rådets  

 forordning nr. 1836/93 af 29. juni 1993 om industrivirksomheders frivillige  

 deltagelse i en fællesskabsordning for miljøstyring og  

 miljørevision (EMAS-forordningen), kan efter bekendtgørelsens §  

 4 opfylde pligten til at indsende grønt regnskab ved at indsende  

 EMAS-miljøredegørelsen.
Det grønne regnskab indeholder efter den  

 gældende § 35 a oplysninger om virksomhedens væsentlige forbrug  

 af energi, vand og råvarer.
Derudover indeholder regnskabet oplysninger  

 om arten og mængden af væsentlige forurenende stoffer, der dels  

 indgår i produktionsprocesserne, dels udledes til luft, vand eller  

 jord, eller som indgår i virksomhedens produkter eller affald.
Tilsynsmyndigheden har efter de gældende regler  

 udstedt i medfør af § 35 a ikke pligt til at tage stilling til  

 oplysningerne i et grønt regnskab.
Sagsgangen er i dag den, at  

 virksomhederne sender det grønne regnskab til Erhvervs- og  

 Selskabsstyrelsen, der videresender det til tilsynsmyndigheden, som eventuelt  

 sender kommentarer til Erhvervs- og Selskabsstyrelsen.
Tilsynsmyndigheden har  

 således alene mulighed for at kommentere det grønne regnskab  

 over for Erhvervs- og Selskabsstyrelsen.
Erhvervs- og Selskabsstyrelsens  

 opgave i forbindelse med offentliggørelsen af regnskaberne er at  

 påse, at de modtagne regnskaber overholder de formelle krav til et  

 grønt regnskab.
Efter anmodning fra tilsynsmyndigheden, virksomheden  

 eller tredjemand   eller på Erhvervs- og Selskabsstyrelsens eget  

 initiativ   kan et regnskab oversendes til Miljøstyrelsen til  

 afgørelse af, om det kan antages til offentliggørelse.
Der  

 henvises til §§ 9 - 11 i den gældende bekendtgørelse.
5. Miljøstyrelsens evaluering og debatoplæg I foråret 1999 gennemførte  

 Miljøstyrelsen en evaluering af de første to generationer af  

 grønne regnskaber.
Evalueringen viste bl.a., at fem ud af seks  

 grønne regnskaber lever op til lovgivningens krav, men at der har  

 været en lav efterspørgsel på miljøregnskaberne fra  

 offentligheden.
Virksomheder, der udarbejder de grønne regnskaber, har  

 som hovedregel opnået positive resultater af miljømæssig,  

 organisatorisk eller økonomisk karakter.
På baggrund af evalueringen af de grønne  

 regnskaber offentliggjorde Miljøstyrelsen i januar 2000 et  

 debatoplæg om elementer i fremtidens grønne regnskaber.
En lang  

 række organisationer og myndigheder har kommenteret  

 debatoplægget.
 Det fremgår af høringssvarene, at der er  

 enighed om at bevare de grønne regnskaber som institut, og at der er  

 bred opbakning til, at de grønne regnskaber forbedres og  

 videreudvikles.
6. Udbygning af regnskabsoplysningerne Under samråd i Folketingets Miljø- og  

 Planlægningsudvalg den 24. februar 1999 tilkendegav miljø- og  

 energiministeren, at han på baggrund af evalueringen af de  

 grønne regnskaber ville overveje, om der er behov for at sikre en  

 større sammenhæng til virksomhedernes miljøgodkendelse,  

 samt om der er behov for at højne de grønne regnskabers  

 informationsværdi, kvalitet og sammenlignelighed.
Herudover har ministeren i betænkningen til lov nr.  

 369 af 2. juni 1999 om ændring af miljøbeskyttelsesloven (IPPC  

 direktivets gennemførelse) tilkendegivet, at det bør sikres, at  

 måleresultaterne af en virksomheds egenkontrol bearbejdes til en  

 læsevenlig form, som giver offentligheden et billede af, hvordan  

 virksomheden lever op til godkendelsens krav, og som illustrerer  

 virksomhedens miljøprofil.
Der henvises til Folketingstidende  

 1998-1999, Tillæg B sp. 892. Ministeren tilkendegav, at han i  

 forbindelse med evalueringen af de grønne regnskaber ville overveje at  

 ændre reglerne, så de grønne regnskaber også skulle  

 indeholde en oversigtlig rapportering af, hvorledes virksomheden opfylder  

 godkendelsens vilkår.
 De virksomheder, der har pligt til at aflægge  

 grønt regnskab, har alle en miljøgodkendelse, som indeholder  

 konkrete emissionsvilkår fastsat af den lokale tilsynsmyndighed.  

 Virksomhederne skal overfor tilsynsmyndighederne ved egenkontrol dokumentere,  

 at de overholder disse vilkår.
 Ved udmøntningen af lovforslaget i  

 bekendtgørelsen vil der blive stillet krav om, at de grønne  

 regnskaber fremover skal suppleres med et resumé af egenkontrollen  

 forstået som en læsevenlig bearbejdning af virksomhedens  

 måleresultater (eventuelt i grafisk form).
 Desuden foreslås det, at regnskaberne skal indeholde  

 oplysninger om virksomhedens affaldshåndtering, herunder oplysninger om  

 affaldsmængder, opdeling på fraktioner samt oplysninger om,  

 hvilke mængder der genanvendes.
Endvidere foreslås det, at regnskaberne skal  

 indeholde oplysninger om, hvad virksomheden har gjort for at afhjælpe  

 og forebygge eventuelle vilkårsovertrædelser.
Offentligheden  

 må antages at have en væsentlig interesse i disse  

 oplysninger.
Tilsvarende foreslås det, at regnskaberne suppleres  

 med oplysninger om, hvorvidt virksomheden har modtaget væsentlige  

 klager, som har ført til, at virksomheden af egen drift har foretaget  

 ændringer på virksomheden.
Det må forventes, at  

 tilsynsmyndigheden i sin udtalelse, jf. § 35 a, stk. 2, 3. pkt., oplyser om  

 eventuelle væsentlige klager, der er rettet til tilsynsmyndigheden.  

 Sådanne oplysninger skønnes nødvendige, hvis det  

 grønne regnskab skal give et reelt billede af virksomhedens  

 miljøforhold.
Herudover foreslås det, at regnskaberne skal  

 indeholde oplysninger om, hvorvidt virksomheden har en miljøpolitik,  

 og i givet fald skal der redegøres for de væsentligste mål  

 og resultater.
Selvom det ikke er et krav i dag, viser evalueringen, at godt  

 halvdelen af de grønne regnskaber indeholder oplysninger om  

 virksomhedens miljøpolitik med mål og prioriteringer.  

 Oplysninger om miljøpolitik, -mål og -resultater illustrerer i  

 høj grad virksomhedens miljøprofil, idet disse oplysninger  

 angiver virksomhedens ambitionsniveau.
I virksomheder, der har indført  

 et miljøstyringssystem, udgør miljøpolitikken den  

 overordnede ramme for miljøarbejdet, og fastsættelse af  

 mål og opfølgning herpå er en tilbagevendende  

 øvelse. 20% af de regnskabspligtige virksomheder arbejder systematisk  

 med miljøstyring.
Oplysninger om miljøpolitik, -mål og  

 -resultater vil kunne styrke regnskabernes funktion som  

 miljøredegørelse og øge virksomhedernes incitament til  

 at indføre miljøstyring.
Samtidig vil et krav om disse  

 oplysninger kunne medvirke til, at miljøindsatsen løbende  

 forbedres.
 Den nugældende regel i bekendtgørelsens § 4  

 om, at indsendelse af den verificerede EMAS-redegørelse til Erhvervs-  

 og Selskabsstyrelsen kan erstatte et grønt regnskab, tænkes  

 fortsat opretholdt.
Det foreslås endvidere, at virksomhederne i det  

 grønne regnskab oplyser hvorvidt, og i givet fald, hvordan de stiller  

 miljøkrav til deres underleverandører.
Dette vil kunne  

 sætte gang i en dialog om miljøforhold med  

 underleverandører.
Der lægges også op til, at regnskaberne skal  

 indeholde oplysninger om udviklingen i virksomhedens miljøforhold  

 gennem de sidste 5 år.
Dette vil medføre, at offentligheden ikke  

 kun får et øjebliksbillede af virksomhedens miljøforhold,  

 men derimod sættes i stand til at følge den  

 miljømæssige udvikling over en årrække.
 Herudover vil den eksisterende hjemmel til at kræve  

 oplysninger om medarbejderinddragelse blive udnyttet til fremover at  

 kræve, at virksomhederne i det grønne regnskab skal beskrive,  

 hvordan medarbejderne inddrages i virksomhedens miljøarbejde generelt.  

 I den nugældende bekendtgørelse stilles der kun krav om , at  

 virksomhederne skal oplyse, hvorvidt, og i bekræftende fald på  

 hvilken måde, medarbejderne har været inddraget i udarbejdelsen  

 af det grønne regnskab.
I udmøntningen af lovforslaget påtænkes  

 det at benytte hjemmelen i lovens § 110, stk. 3, til at fastsætte  

 regler om bødestraf for manglende overholdelse af de regler, der er  

 udstedt i medfør af § 35 a.
Herved vil der i grove tilfælde  

 kunne ske politianmeldelse af de virksomheder, som ikke indsender  

 grønt regnskab, eller hvis regnskaber ikke overholder kravene til et  

 grønt regnskab.
7. Sammenhængen til forslag til revision af  

 årsregnskabsloven Dette lovforslag skal ses i sammenhæng og er  

 koordineret med erhvervsministerens forslag til revision af  

 årsregnskabsloven, som forventes at blive fremsat i januar 2001.
Via årsregnskabsloven forventes der fremover at  

 blive givet mulighed for, at der med årsregnskabet kan aflægges  

 frivillige supplerende beretninger om etik, viden, miljø og sociale  

 forhold på virksomhedsniveau.
Med revisionen af årsregnskabsloven  

 forventes der ikke at blive lagt op til nogen vidtgående  

 indholdsmæssig regulering af området, men eventuelle supplerende  

 beretninger skal leve op til grundlæggende krav om bl.a. relevans,  

 overskuelighed og væsentlighed.
 Formålet med disse bestemmelser om frivillige  

 supplerende beretninger er at støtte den igangværende udvikling,  

 hvor stadig flere virksomheder frivilligt rapporterer til offentligheden om  

 ikke-finansielle forhold, og at give mulighed for en samlet  

 offentliggørelse af denne rapportering.
For at undgå krav om dobbeltrapportering vil det i  

 erhvervsministerens forslag til en revideret årsregnskabslov blive  

 præciseret, at i de tilfælde, hvor en virksomhed aflægger  

 grønt regnskab, kan det grønne regnskab indgå som en del  

 af de supplerende beretninger til årsregnskabet, samt at  

 offentliggørelsen af det grønne regnskab og årsregnskabet  

 så vidt muligt sker samtidig.
Hermed sikres, at brugerne af  

 regnskaberne (den brede offentlighed) kan søge alle  

 regnskabsoplysninger i sammenhæng, samt at de virksomheder, der skal  

 afgive såvel årsregnskab/årsrapport som grønt  

 regnskab, ikke skal offentliggøre de samme miljøoplysninger  

 flere gange.
8. Omlægning af administrationen Under samrådet i Folketingets Miljø- og  

 Planlægningsudvalg den 24. februar 1999 tilkendegav miljø- og  

 energiministeren, at han på baggrund af evalueringen af de  

 grønne regnskaber ville overveje, om der er behov for at  

 indføre krav om uvildig revision af regnskaberne eller om  

 tilsynsmyndighedernes rolle i relation til regnskaberne skal styrkes.
Evalueringen viser, at de fleste professionelle  

 interessenter mener, at man langt hen ad vejen kan stole på  

 oplysningerne i de grønne regnskaber.
Hovedparten af de professionelle  

 interessenter har set grønne regnskaber.
Tilliden er lavest blandt de  

 almindelige borgere og naboer, men det er de færreste i denne gruppe,  

 der har set et grønt regnskab.
Samtidig viser evalueringen, at 5 ud af  

 6 regnskaber i det store og hele indeholder de basisoplysninger, som  

 lovgivningen kræver.
 På baggrund af de indkomne høringssvar til  

 Miljøstyrelsens debatoplæg om elementer i fremtidens  

 grønne regnskaber kan det konstateres, at der er bred opbakning til,  

 at tilsynsmyndighedens rolle skal styrkes i relation til regnskaberne.
Lovforslaget pålægger derfor  

 tilsynsmyndigheden at udtale sig om regnskaberne for dermed at øge  

 regnskabernes troværdighed.
Herefter skal udtalelsen sendes til  

 virksomheden, der sender det grønne regnskab og tilsynsmyndighedens  

 udtalelse samlet til Erhvervs- og Selskabsstyrelsen.
Udtalelsen  

 offentliggøres samtidig med regnskabet.
Et standardkoncept for en  

 sådan udtalelse vil blive drøftet nærmere med de kommunale  

 parter, herunder om et sådant standardkoncept skal indgå i den  

 reviderede bekendtgørelse eller den tilhørende vejledning.  

 Ministeren bemyndiges til at kunne fastsætte nærmere regler om  

 proceduren for indsendelse af henholdsvis det grønne regnskab og  

 tilsynsmyndighedens udtalelse, herunder frister, nærmere krav til  

 tilsynsmyndighedens udtalelse samt om regnskabets  

 offentliggørelse.
Det forventes, at tilsynsmyndigheden udtaler sig om,  

 hvorvidt oplysningerne i regnskabet afspejler vilkårene i virksomhedens  

 miljøgodkendelse og de oplysninger, som tilsynsmyndigheden har  

 modtaget som led i det almindelige tilsynsarbejde, herunder resultaterne af  

 myndighedens stikprøvekontrol samt eventuelle væsentlige klager  

 over virksomheden.
Men tilsynsmyndighedens udtalelse har ikke karakter af en  

 godkendelse, da det ikke vil være muligt for tilsynsmyndigheden hverken  

 at bekræfte eller godkende alle oplysninger i regnskaberne.
Det er ikke hensigten, at tilsynsmyndigheden skal udtale  

 sig om de årlige verificerede EMAS-redegørelser, der tilsendes  

 Erhvervs- og Selskabsstyrelsen til opfyldelse af den grønne  

 regnskabspligt.
Disse redegørelser bliver i forvejen gennemgået  

 af en akkrediteret miljøverifikator.
Det bemærkes, at tilsynsmyndigheden ikke, uanset  

 bestemmelserne i lovens kapitel 9, skal  påse, at § 35 a eller regler  

 udstedt i medfør af § 35 a overholdes.
Det er ikke hermed meningen at  

 afskære tilsynsmyndigheden fra at bruge de sædvanlige  

 håndhævelsesmidler ved overtrædelse af disse regler, f.eks.  

 hvis virksomheden ikke indsender regnskabet rettidigt til tilsynsmyndigheden,  

 eller det ikke indeholder de pligtige oplysninger.
Hensigten er udelukkende  

 at fastslå, at tilsynsmyndigheden ikke har en pligt til at  

 føre aktivt tilsyn med reglerne og gribe ind ved overtrædelser.  

 Det forventes dog, at tilsynsmyndigheden, som led i det almindelige  

 samarbejde mellem myndighederne, selv underretter Erhvervs- og  

 Selskabsstyrelsen, hvis den bliver opmærksom på, at en  

 regnskabspligtig virksomhed ikke aflægger grønt regnskab.
 Miljøstyrelsen vil følge udviklingen i den  

 nye generation af grønne regnskaber bl.a. for at vurdere, i hvilket  

 omfang regnskaberne lever op til de nye regler.
9. Listen over regnskabspligtige virksomheder Som nævnt ovenfor under pkt. 4 omfatter listen over  

 regnskabspligtige virksomheder i dag omtrent 20 % af de godkendelsespligtige  

 virksomheder (listevirksomheder). I forbindelse med behandlingen af  

 lovforslag L135 om grønne regnskaber som fremsat i Folketinget den 18.  

 januar 1995 blev det vedtaget, at pligten skulle begrænses til  

 virksomheder, som på grund af deres størrelse og  

 miljømæssige påvirkning af det ydre miljø kunne  

 betegnes som "større og miljøtunge". For nogle af  

 virksomhedskategorierne på listen gælder yderligere den  

 begrænsning, at kun virksomheder med over 20 ansatte skal udarbejde  

 grønt regnskab.
Det er nærliggende i forbindelse med en revision af  

 den gældende bekendtgørelse at overveje, hvorvidt listen stadig  

 omfatter alle de større og miljøtunge virksomheder.
Det  

 må nemlig konstateres, at en række IPPC-virksomheder ikke er  

 omfattet af regnskabspligten.
Det drejer sig om enkelte industrivirksomheder  

 og hele landbrugssektoren.
IPPC-virksomheder er de virksomheder, der af EU  

 betragtes som de mest miljøtunge virksomheder.
Det er vanskeligt at  

 argumentere for, at et tilfældigt udvalg af netop disse virksomheder  

 fortsat skulle fritages fra at udarbejde grønt regnskab.
Det er derfor  

 tanken at anvende bemyndigelsen i § 35 a, stk. 1, til at udvide listen over  

 regnskabspligtige virksomheder med de IPPC-virksomheder, der endnu ikke er  

 omfattet.
Det anbefales dog på nuværende tidspunkt ikke at udvide  

 regnskabspligten til at gælde husdyrbrugene, da der endnu ikke  

 eksisterer en afprøvet model for grønne regnskaber på  

 landbrugsbedrifter.
Hvis regnskabspligten udvides med de IPPC-virksomheder  

 (eksklusive husdyrbrug), der ikke allerede i dag er omfattet heraf,  

 skønnes det at dreje sig om ca. 150 nye virksomheder.
Heraf  

 skønnes det, at ca. 80 af disse virksomheder allerede i dag udarbejder  

 grønne regnskaber frivilligt.
Det er samtidig hensigten, at der ved revision af den  

 nugældende liste over regnskabspligtige virksomheder skal ske en  

 konsekvensrettelse af den nugældende liste, så den bringes i  

 overensstemmelse med listen over godkendelsespligtige virksomheder i  

 Miljø- og Energiministeriets bekendtgørelse nr. 807 af 25.  

 oktober 1999 om godkendelse af listevirksomhed.
Det understreges, at det ikke  

 på nuværende tidspunkt er hensigten at pålægge nye  

 virksomheder   ud over IPPC-virksomhederne   regnskabspligt.
Det kan dog ikke  

 på forhånd udelukkes, at konsekvensrettelsen vil medføre,  

 at enkelte nye virksomheder vil blive pålagt regnskabspligt.
10. Europæisk oversigt over forurenende emissioner Efter IPPC-direktivet er Danmark forpligtet til at  

 indberette de vigtigste emissioner fra de virksomheder, der er nævnt i  

 bilag 1 til IPPC-direktivet (IPPC-virksomhederne). Kommissionen  

 offentliggør hvert tredje år en oversigt over de vigtigste  

 emissioner og forureningskilder på grundlag af de indberettede  

 oplysninger fra medlemsstaterne.
Formålet hermed er at give oplysninger  

 om virksomhedernes emissioner til offentligheden og politiske  

 beslutningstagere.
 EU-Kommissionen har i sin beslutning af 25. januar 2000 om  

 indførelse af en europæisk oversigt over forurenende emissioner  

 (EPER) pålagt Danmark hvert tredje år og første gang i  

 2003 at indberette emissionsdata for en række udpegede stoffer.  

 Kommissionen opfordrer i øvrigt medlemsstaterne til at indrapportere  

 årligt fra og med år 2008.
Det vurderes, at de grønne regnskaber vil  

 være velegnede til at indsamle de emissionsdata, som Danmark er  

 forpligtet til at indberette.
Regnskaberne forventes allerede i dag at  

 indeholde de oplysninger, som skal indberettes til Kommissionen.
Ved at bruge  

 regnskaberne til indsamling af disse data undgås det at bebyrde  

 virksomheder og tilsynsmyndigheder med yderligere afrapportering af de samme  

 oplysninger.
En forudsætning for, at regnskaberne på denne  

 måde kan anvendes til at indsamle de nødvendige data, er dog, at  

 de virksomheder, der er omfattet af rapporteringskravet, anvender  

 kalenderåret som regnskabsår, idet indberetninger til  

 EU-Kommissionen skal ske på årsbasis.
Det vurderes, at en stor  

 del af disse virksomheder allerede i dag aflægger grønt regnskab  

 for kalenderåret.
Der opstår imidlertid et problem med de  

 virksomheder, som er omfattet af rapporteringskravet, og som ikke anvender  

 kalenderåret som regnskabsår, men har forskudt regnskabsår.  

 For at løse dette problem foreslås det, at ministeren i § 35 a,  

 stk. 2, bemyndiges til at udfærdige regler om særskilt  

 indberetning af visse emissionsdata.
Bemyndigelsen tænkes anvendt til  

 at fastsætte regler om, at IPPC-virksomheder, der er omfattet af  

 rapporteringsforpligtelsen, og som har forskudt regnskabsår, skal  

 indsende særskilte indberetninger om emissionen af visse stoffer for  

 kalenderåret.
Virksomhederne kan undgå denne supplerende  

 indberetning ved at ændre deres regnskabsår til  

 kalenderåret.
Da der, som ovenfor nævnt under punkt 9, ikke skal  

 aflægges grønt regnskab for husdyrbrug, kan de grønne  

 regnskaber ikke bruges til at indsamle de nødvendige data til  

 emissionsregistret for denne type virksomheder.
Hvis det viser sig, at der er  

 husdyrbrug, som er omfattet af rapporteringskravet, vil det blive  

 nærmere overvejet, hvordan disse oplysninger mest hensigtsmæssigt  

 kan indhentes.
 Lovforslaget bidrager også til Danmarks opfyldelse  

 af art. 5 i Århus-konventionen (Konvention om adgang til oplysninger,  

 offentlig deltagelse i beslutningsprocesser samt adgang til klage og  

 domstolsprøvelse på miljøområdet, underskrevet i  

 Århus den 25. juni 1999), hvorefter Danmark bl.a. er forpligtet til 1)  

 at opbevare relevante og ajourførte miljøoplysninger om  

 eksisterende aktiviteter, der kan indvirke væsentligt på  

 miljøet, 2) at tilskynde virksomheder til at informere offentligheden  

 samt 3) at arbejde for at opbygge et edb-baseret forureningsregister.  

 Regnskaberne vil endvidere kunne medvirke til at opfylde OECD s anbefalinger  

 af 20. februar 1996 (Recommendation of the Council on implementing pollutant  

 release and transfer register [C/M(96)4/PROV]).
11. Dialogforum Som led i den fortsatte udvikling af de grønne  

 regnskaber vil Miljøstyrelsen nedsætte et udvalg med deltagelse  

 af de kommunale parter, Erhvervs- og Selskabsstyrelsen, Dansk Industri og  

 andre relevante aktører.
Udvalget skal fungere som et  dialogforum.  

 Udvalgets rolle vil bl.a. være at drøfte og udvikle  

 værktøjer m.v., som kan anvendes af virksomheder, som  

 ønsker at være på forkant med udviklingen.
Erfaringerne  

 fra disse virksomheder kan derefter anvendes i forbindelse med den videre  

 udvikling af regnskaberne.
Et element, der skal indgå i udvalgets arbejde, er  

 spørgsmålet om, hvordan virksomhedernes forbrug af  

 transportydelser kan inddrages i de grønne regnskaber.
Et andet  

 element, som udvalget skal se på, er hvorvidt regnskaberne fremover  

 skal indeholde oplysninger om produkternes miljøegenskaber.
Udvalget  

 skal tillige undersøge, hvordan regnskabspligten bedst kan udvides til  

 en bredere kreds af  virksomheder.
 Drøftelserne i udvalget skal bidrage til, at  

 udviklingen af de grønne regnskaber løbende koordineres med  

 andre initiativer, der vedrører virksomhedernes rapportering til  

 offentligheden, samt den internationale udvikling i rapportering af  

 virksomhedernes miljøforhold.
12. Lovforslagets økonomiske og administrative konsekvenser for  

 det offentlige Forslaget om, at tilsynsmyndigheden inddrages mere aktivt  

 i kvalitetssikringen af de grønne regnskaber, indebærer  

 umiddelbart et øget ressourceforbrug hos tilsynsmyndigheden.  

 Lovforslaget medfører dog ikke, at tilsynsmyndigheden skal udtale sig  

 om oplysninger i det grønne regnskab, der går ud over, hvad  

 tilsynsmyndigheden har kendskab til via sit almindelige tilsynsarbejde.
En udtalelse fra tilsynsmyndigheden vil være en  

 omkostningseffektiv måde at øge regnskabernes troværdighed  

 for offentligheden, idet den indsigt, som tilsynsmyndighederne allerede har i  

 virksomhedernes miljøforhold, udnyttes optimalt.
Det forventes, at det  

 forhold, at tilsynsmyndigheden fremover vil være forpligtet til at  

 kommentere det grønne regnskab, vil medføre en øget  

 forudgående dialog mellem virksomhed og tilsynsmyndighed om  

 virksomhedens grønne regnskab og virksomhedens  

 miljøforhold.
 Forbruget til gennemgang og kommentering af et  

 gennemsnitligt grønt regnskab er af de kommunale organisationer  

 tidligere anslået til ca. 3-4 (effektive) timer, svarende til 900-1.200  

 kr. pr. regnskab (beregnet ved en årsværkspris inkl. overhead pr.  

 1. april 2000 på 435.000 kr. for en AC-tekniker og 1496 effektive timer  

 pr. årsværk). Det anslåede tidsforbrug er delvist  

 bekræftet i evalueringen.
 Der tages udgangspunkt i det nuværende antal  

 pligtige regnskaber pr. år på 1000 samt ca. 200 frivillige  

 regnskaber og yderligere ca. 60 - 70 nye IPPC-virksomheder (regnet netto,  

 idet en del af disse nye, pligtige virksomheder i de foregående  

 år frivilligt har udarbejdet grønne regnskaber; det gælder  

 f.eks. mange lossepladser).
 Regnes derfor med i alt ca. 1300 grønne regnskaber  

 pr. år, vil det koste i størrelsesordenen 1,2 - 1,6 mio. kr. i  

 kommunale meromkostninger eller 2,7 - 3,6 årsværk.
Den tættere kobling mellem oplysningerne i de  

 grønne regnskaber og virksomhedernes miljøgodkendelse vil  

 samtidigt betyde, at de grønne regnskaber kan blive et  

 væsentligt bidrag til myndighedernes godkendelses- og tilsynsarbejde.  

 Hertil kommer den dialog med virksomhederne, der vil opstå i  

 forbindelse med udarbejdelsen af myndighedsudtalelsen.
Et grønt  

 regnskab vil endvidere give en række supplerende oplysninger, som  

 tilsynsmyndigheden vil kunne benytte i sit samarbejde med virksomhederne og  

 dermed ved tilrettelæggelsen af sit tilsynsarbejde.
 Tilsynsmyndigheden vil på baggrund heraf få  

 mulighed for at målrette og effektivisere sin tilsynsindsats over for  

 de pågældende virksomheder   en effektivisering, som efter en  

 omstillingsperiode, fuldt ud vil opveje den merindsats, der skal til for at  

 opfylde forslagets bestemmelse om en udtalelse.
Det vurderes, at forslaget, som det planlægges  

 udmøntet, vil give anledning til kommunale meromkostninger de  

 første 1-2 år.
Disse umiddelbare stigninger i de kommunale  

 meromkostninger forventes imidlertid i løbet af en ca. 5-årig  

 periode at blive udlignet af besparelser i tilsynsarbejdet.
På det foreliggende grundlag vurderes således,  

 at forslaget  over en lidt længere periode er udgiftsneutralt for amter  

 og kommuner.
Da det endelige regelsæt skal fastlægges i en  

 bekendtgørelse, vil spørgsmålet om eventuel  

 DUT-kompensation blive taget op til senere drøftelse med de kommunale  

 parter i forbindelse med forhandlingerne om den endelige udformning af  

 bekendtgørelsen.
De grønne regnskaber fra IPPC-virksomheder  

 forudsættes at omfatte de emissionsdata, som ifølge  

 IPPC-direktivet skal indberettes til Kommissionen.
Herved spares eventuelle  

 fremtidige statslige udgifter til indhentning af disse data gennem  

 tilsynsmyndighederne.
Disse udgifter til kompensation til kommuner og amter  

 er tidligere anslået til at ville udgøre 100 - 200.000 kr.  

 årligt.
 Desuden bemærkes, at det i udmøntningen af  

 lovforslaget påtænkes at ophæve de gældende regler,  

 hvorefter Erhvervs- og Selskabsstyrelsen påser, at de modtagne  

 regnskaber overholder de formelle krav til et grønt regnskab, og hvor  

 Miljøstyrelsen efter anmodning træffer afgørelse om,  

 hvorvidt et regnskab kan antages til offentliggørelse.
Ophævelse af denne procedure betyder visse mindre  

 ressourcemæssige besparelser.
Disse besparelser vil dog blive modsvaret  

 af yderligere omkostninger i form af udgifter til tilpasning af den  

 edb-baserede offentliggørelsesform samt ressourceforbrug til  

 vejledning af amter og kommuner.
13. Lovforslagets erhvervsøkonomiske konsekvenser Forslaget har primært erhvervsøkonomiske  

 konsekvenser i form af meromkostninger til administration af de nye krav til  

 indholdet af grønne regnskaber.
 På baggrund af evalueringen af de første  

 generationer af grønne regnskaber vurderes lovforslaget, jf. nedenfor  

 under pkt. 14, at medføre et samlet, tidsmæssigt merforbrug  

 på ca. 10 årsværk pr. år svarende til en intern  

 lønomkostning på i alt 3-3,5 mio. kr. årligt for de  

 berørte virksomheder.
 Samtidig viser evalueringen, at et aktivt arbejde med  

 udarbejdelsen af grønne regnskaber giver virksomhederne muligheder for  

 at opnå økonomiske gevinster i form af bedre udnyttelse af  

 materialer og hjælpestoffer, mindre emissioner og affaldsmængder  

 og sparede grønne afgifter.
14. Administrative konsekvenser for erhvervslivet Ministerens bemyndigelse til at fastsætte regler om  

 indholdet i de grønne regnskaber forventes som tidligere nævnt  

 at betyde, at de grønne regnskaber fremover bl.a. skal suppleres  

 med et resumé af virksomhedens egenkontrol en redegørelse for hvad virksomheden har gjort for at  

 afhjælpe og forebygge eventuelle vilkårsovertrædelser oplysninger om virksomhedens affaldshåndtering oplysninger om eventuelle væsentlige klager over  

 virksomheden oplysninger om hvorvidt virksomheden har en miljøpolitik, og i  

 givet fald en redegørelse for miljøpolitikken, de  

 væsentligste mål, samt hvilke konkrete resultater der er  

 opnået en beskrivelse af om, og i givet fald, hvordan virksomheden stiller  

 miljøkrav til sine underleverandører og oplysninger om udviklingen i virksomhedens miljøforhold gennem  

 de sidste 5 år.
 Disse nye elementer vil især det første  

 år kunne betyde et vist øget ressourceforbrug i virksomhederne.  

 Det vil især bestå i arbejdet med det førstnævnte  

 punkt   resumé af virksomhedens egenkontrol   hvor resultaterne af  

 egenkontrollen skal præsenteres i en letlæselig form.
 Evalueringen viser, at virksomhedernes tidsforbrug til 2.  

 generation af de grønne regnskaber i gennemsnit lå på 95  

 timer eller 30 % lavere end til 1. generation.
 Selv om der ikke kan forventes tilsvarende  

 erfaringsgevinster i fremtiden, anslås effekten af de nye elementer  

 på lidt længere sigt (og efter det første år) til et  

 tidsmæssigt merforbrug på et begrænset antal timer.
Hertil kommer indsatsen hos de 60 - 70 IPPC-virksomheder  

 (regnet netto), som nu foreslås inddraget under ordningen.
Disse  

 virksomheder må betragtes som tilhørende de  

 miljømæssigt mindst komplicerede blandt gruppen af  

 IPPC-virksomheder i Danmark, hvorfor deres tidsforbrug efter  

 indkøringsperioden skønnes at blive meget tæt på  

 gennemsnittet på de 95 timer.
 Sammenlagt skønnes et tidsmæssigt merforbrug  

 på højst 10 årsværk i virksomhederne svarende til en  

 intern lønomkostning på 3 - 3,5 mio. kr. årligt.
Lovforslaget har desuden været forelagt et  

 fokuspanel udtrukket som en stikprøve af virksomheder fra Erhvervs- og  

 Selskabsstyrelsens liste over virksomheder, der aflægger grønne  

 regnskaber.
I alt 140 virksomheder blev udtrukket, men alene 51  

 industrivirksomheder deltog i selve interviewundersøgelsen.
Baseret på svarene fra fokuspanelet kan ca. 80 % af  

 de i alt ca. 1.200 - 1.300 omfattede virksomheder ventes at få  

 administrative omstillingsbyrder på i gennemsnit ca. 3 timer pr.  

 virksomhed.
Tilsvarende vurderes, at 89 % vil få løbende  

 administrative byrder på i gennemsnit op mod 38 timer pr. virksomhed  

 årligt.
Spredningen i svarene er meget stor, hvorfor det samlede  

 tidsmæssige merforbrug beregnes til 21.000 - 42.000 timer eller 12 - 24  

 årsværk pr. år.
Undersøgelsen er således behæftet med  

 en betydelig usikkerhed, og der tages i undersøgelsen det forbehold,  

 at det er vanskeligt for virksomhederne at vurdere virkningerne af ny  

 lovgivning på et tidspunkt, hvor virksomhederne ikke har oplevet  

 lovgivningen i praksis.
Der er erfaringsmæssigt en tendens til, at -  

 især mindre - virksomheder overvurderer de fremtidige administrative  

 byrder.
De anførte resultater vurderes herefter til at være en  

 acceptabel, men foreløbig indikator på lovforslagets  

 administrative konsekvenser for de berørte virksomheder.
Resultatet  

 giver derfor ikke anledning til at ændre det ovenfor anvendte  

 skøn på 10 årsværk årligt.
15. Lovforslagets miljømæssige konsekvenser Formålet med lovforslaget er at styrke de  

 grønne regnskabers informationsværdi for offentligheden.  

 Lovforslaget kan gennem en omlægning af proceduren omkring  

 tilsynsmyndighedens udtalelse endvidere styrke dialogen mellem  

 tilsynsmyndighederne og virksomhederne.
Erfaringerne med de første to generationer af  

 grønne regnskaber viser, at det har en positiv miljøeffekt, at  

 virksomhederne skal gennemgå deres adfærd og præstationer  

 på miljøområdet og informere offentligheden herom.  

 Eksempelvis viser evalueringen, at 41% af virksomhederne mener, at arbejdet  

 med grønne regnskaber har bidraget til miljøforbedringer.
Det  

 drejer sig især om ressourcebesparelser inden for vand og energi samt  

 på affaldsområdet.
Mange virksomheder anser det også for  

 positivt, at de har fået bedre overblik over miljøforholdene.  

 Der er gennemført konkrete forbedringer i form af anskaffelse af  

 ressourcebesparende udstyr, der er indført renere teknologi og blevet  

 udskiftet miljøbelastende stoffer.
En del peger dog på, at andre  

 miljøaktiviteter som f.eks. miljøstyring også har spillet  

 en vigtig rolle for de opnåede resultater.
Det forventes, at denne positive effekt fremmes gennem  

 lovforslaget.
Virksomhedernes incitament til at indføre  

 miljøstyring vil kunne øges gennem oplysninger i de  

 grønne regnskaber om virksomhedernes miljøpolitik, - mål  

 og -resultater samt om virksomhedernes miljømæssige udvikling i  

 form af historiske tal.
Endvidere vil en styrkelse af dialogen mellem  

 tilsynsmyndighederne og virksomhederne kunne medføre, at det i  

 højere grad bliver muligt at vurdere, på hvilket  

 miljøområde der kan opnås besparelser   såvel  

 miljømæssigt som økonomisk.
Herudover vil lovforslaget  

 medvirke til at igangsætte en dialog om miljø med  

 leverandører, hvilket i sig selv kan have en positiv effekt.
16. Forholdet til EU-retten Lovforslaget sigter bl.a. på at bidrage til at kunne  

 opfylde forpligtelsen i artikel 15, stk. 3, i Rådets direktiv 96/61/EF  

 af 24. september 1996 om integreret forebyggelse og bekæmpelse af  

 forurening (IPPC-direktivet), EF-Tidende 1996 nr.
L 257, s. 26. Direktivet er  

 gennemført i Danmark ved lov nr. 369 af 2. juni 1999 om ændring  

 af lov om miljøbeskyttelse og ved Miljø- og Energiministeriets  

 bekendtgørelse nr. 807 af 25. oktober 1999 om godkendelse af  

 listevirksomhed.
Der henvises til Folketingstidende 1998-99, Tillæg A,  

 sp. 3760 ff.
 Endvidere bidrager lovforslaget til, at Danmark kan leve  

 op til  EU-Kommissionens beslutning af 25. januar 2000 om indførelse  

 af en europæisk oversigt over forurenende emissioner (EPER).  

 Kommissionens beslutning er vedtaget med hjemmel i artikel 15, stk. 3, i  

 IPPC-direktivet.
 Herudover har lovforslaget ikke EU-retlige aspekter.
17. Vurdering af konsekvenser af lovforslaget Positive konsekvenser/mindre udgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Lovforslaget vurderes over en lidt længere periode at  

 være udgiftsneutralt for amter og kommuner.
Da det endelige  

 regelsæt skal fastlægges i en bekendtgørelse, vil  

 spørgsmålet om eventuel DUT-kompensation blive taget op til  

 senere drøftelse med de kommunale parter i forbindelse med  

 forhandlingerne om den endelige udformning af  

 bekendtgørelsen.
Administrative konsekvenser for stat, kommuner og  

 amtskommuner Lovforslaget medfører, at tilsynsmyndigheden skal  

 udtale sig om de grønne regnskaber.
De nærmere administrative  

 konsekvenser vil afhænge af udmøntningen af  

 lovforslaget.
Økonomiske konsekvenser for erhvervslivet Lovforslaget vil styrke dialogen mellem tilsynsmyndigheder og  

 virksomheder.
Herved bliver det muligt for virksomheden at vurdere, hvor det  

 er økonomisk fordelagtigt at gennemføre  

 miljøforbedringer.
Lovforslaget har ikke i sig selv økonomiske  

 konsekvenser for erhvervslivet.
Konsekvenserne vil afhænge af  

 udmøntningen af lovforslaget.
 En foreløbig vurdering viser en årlig meromkostning på  

 3-3,5 mio. kr. i de omfattede virksomheder.
Administrative konsekvenser for erhvervslivet Lovforslaget har ikke i sig selv administrative konsekvenser  

 for erhvervslivet.
Konsekvenserne vil afhænge af udmøntningen af  

 lovforslaget.
 En foreløbig vurdering viser et årligt merforbrug på  

 ca. 10 årsværk i de omfattede virksomheder.
Miljømæssige konsekvenser Lovforslaget vil styrke dialogen mellem tilsynsmyndigheder og  

 virksomheder.
Herved bliver det muligt for tilsynsmyndigheden at vurdere,  

 hvor der bedst kan opnås miljømæssige forbedringer.  

 Lovforslaget, som det tænkes udmøntet, ansporer desuden  

 virksomhederne til at indføre miljøstyring, og medvirker til at  

 igangsætte en dialog om miljø med  

 leverandører.
Administrative konsekvenser for borgerne Ingen Ingen Forholdet til EU-retten Lovforslaget bidrager til, at Danmark kan leve op til  

 EU-Kommissionens beslutning af 25. januar 2000 om indførelse af en  

 europæisk oversigt over forurenende emissioner (EPER).
Bemærkninger til lovforslagets enkelte  

 bestemmelser Til § 1 Til nr. 1.
 Ad stk. 1.
 Efter den gældende bestemmelse i § 35 a, stk. 1, 2.  

 pkt., skal regnskaberne vise det væsentlige forbrug af energi, vand og  

 råvarer samt arten og mængden af forurenende stoffer, som  

 indgår i produktionsprocesserne, og som virksomhederne udsender til  

 luft, vand og jord, eller som indgår i produkter eller affald.
Med den foreslåede affattelse af § 35 a, stk. 1,  

 udvides hjemmelen, således at det vil være muligt at  

 fastsætte regler om, at regnskabet fremover skal indeholde alle  

 relevante oplysninger om listevirksomhedens miljøforhold.
Med den  

 ændrede formulering er det ikke tilsigtet at indskrænke  

 oplysningerne i forhold til de oplysninger, der skal gives i dag.
Der gøres opmærksom på, at de krav, der  

 vil blive stillet til indholdet af de grønne regnskaber, fortsat er  

 minimumskrav.
Der er således ikke noget til hinder for, at  

 virksomheder, der aflægger grønt regnskab, som led i  

 udformningen af det grønne regnskab frivilligt kan afgive andre  

 informationer end de lovpligtige.
 Den nugældende regel i bekendtgørelsens § 4  

 om, at indsendelse af den verificerede EMAS-redegørelse til Erhvervs-  

 og Selskabsstyrelsen kan erstatte  et grønt regnskab, tænkes  

 opretholdt.
Ministerens bemyndigelse tænkes umiddelbart  

 udmøntet i regler om, at de grønne regnskaber - udover de  

 oplysninger som regnskaberne skal indeholde i dag - skal indeholde et  

 resumé af egenkontrollen.
Et sådant resumé kan være  

 af væsentlig interesse for offentligheden, idet det herigennem vil  

 blive tydeliggjort, i hvilket omfang virksomheden overholder sin  

 miljøgodkendelse, ligesom offentligheden vil få indblik i, hvad  

 der er de væsentligste udledninger fra den enkelte virksomhed.
 Desuden tænkes bemyndigelsen udmøntet i  

 regler om, at de grønne regnskaber skal indeholde oplysninger om  

 virksomhedens affaldshåndtering, herunder oplysninger om  

 affaldsmængder, opdeling på fraktioner samt oplysninger om,  

 hvilke mængder der genanvendes.
 Endvidere tænkes ministerens bemyndigelse  

 udmøntet i regler om, at virksomheden skal redegøre for, hvad  

 virksomheden har gjort for at afhjælpe og forebygge eventuelle  

 vilkårsovertrædelser, samt give oplysninger om, hvorvidt  

 virksomheden har modtaget væsentlige klager, som har ført til,  

 at virksomheden af egen drift har foretaget ændringer på  

 virksomheden.
Herudover tænkes ministerens bemyndigelse  

 udmøntet i regler om, at de grønne regnskaber skal indeholde  

 oplysning om, hvorvidt virksomheden har en miljøpolitik.
I givet fald  

 skal virksomheden i regnskabet redegøre for miljøpolitikken, de  

 væsentligste miljømål, samt hvilke konkrete resultater der  

 er opnået, herunder på energi-, transport- og  

 affaldsområdet.
Derudover tænkes ministerens bemyndigelse  

 udmøntet i regler om, at virksomhederne i de grønne regnskaber  

 skal beskrive om, og i givet fald, hvordan de stiller miljøkrav til  

 deres underleverandører.
Kravet vil i sig selv kunne sætte gang  

 i en dialog om miljøforhold med underleverandører.
Endvidere tænkes ministerens bemyndigelse anvendt  

 til at fastsætte regler om, at regnskaberne skal indeholde en  

 udviklingsrapportering i form af historiske tal for de sidste 5 år  

 inklusive det pågældende regnskabsår, forudsat at der  

 foreligger regnskaber for de forudgående 4 år.
Der bør som  

 minimum redegøres for de oplysninger, som fremgår af den  

 nuværende bekendtgørelses § 7, stk. 1, dvs. oplysninger om  

 forbruget af energi, vand og råvarer, de væsentlige arter og  

 mængder af forurenende stoffer, der udledes til vand, luft eller jord,  

 eller som indgår i virksomhedens produkter, produktionsprocesser eller  

 affald.
Disse oplysninger forventes at øge offentlighedens interesse  

 for regnskaberne, idet tallene vil gøre det muligt for offentligheden  

 at følge den enkelte virksomheds miljømæssige udvikling  

 år for år.
Der vil i bekendtgørelsen eller vejledningen  

 blive taget højde for, at virksomhederne eventuelt kan ændre  

 praksis ved opgørelse af historiske tal.
 Ministerens bemyndigelse tænkes herudover anvendt  

 til at udvide den regel, der er fastsat med hjemmel i den nugældende §  

 35 a om, at virksomhederne i de grønne regnskaber skal oplyse om, og i  

 bekræftende fald, hvordan medarbejderne har været inddraget i  

 udarbejdelsen af det grønne regnskab, således at virksomhederne  

 fremover skal beskrive, hvordan medarbejderne inddrages i virksomhedens  

 miljøarbejde generelt.
Endvidere tænkes ministerens bemyndigelse anvendt  

 til at fastsætte regler om, at en virksomhed/koncern kan udarbejde et  

 samlet grønt regnskab, som dækker flere produktionssteder,  

 på betingelse af, at der i regnskabet sker en særskilt  

 rapportering for hvert enkelt produktionssted.
Med en sådan regel tages  

 der både hensyn til virksomhedernes ønsker om at kunne udarbejde  

 koncernregnskaber og til naboernes behov for at kunne genfinde oplysninger om  

 den enkelte virksomhed.
På længere sigt kan bemyndigelsen udnyttes til  

 at fastsætte regler om, at regnskaberne skal indeholde oplysninger om  

 1) transportens miljøbelastning og 2) produkternes  

 miljøegenskaber.
Det fremtidige dialogforum skal drøfte og  

 afdække mulighederne for at medtage sådanne oplysninger i de  

 grønne regnskaber.
 Ad stk. 2.
 Med forslaget til § 35 a, stk. 2, videreføres  

 bestemmelsen i den gældende § 35 a, stk. 2, om, at regnskabet skal  

 udarbejdes for et år ad gangen og indsendes til tilsynsmyndigheden,  

 samt om at regnskabet skal udarbejdes for samme periode som det finansielle  

 regnskab.
Som noget nyt foreslås det, at tilsynsmyndigheden  

 skal afgive en udtalelse på baggrund af regnskabet.
Udtalelsen sendes  

 til virksomheden inden for en nærmere fastsat frist, hvorved  

 virksomheden om nødvendigt får lejlighed til at indgå i en  

 nærmere dialog med tilsynsmyndigheden.
Virksomheden sender herefter det  

 grønne regnskab og tilsynsmyndighedens udtalelse samlet til Erhvervs-  

 og Selskabsstyrelsen.
Erhvervs- og Selskabsstyrelsen offentliggør  

 herefter udtalelsen sammen med regnskabet.
Endvidere foreslås det, at ministeren bemyndiges til  

 at fastsætte nærmere regler om proceduren for indsendelse af det  

 grønne regnskab og tilsynsmyndighedens udtalelse, herunder frister,  

 samt om offentliggørelse af regnskabet og tilsynsmyndighedens  

 udtalelse.
Desuden bemyndiges ministeren til at fastsætte  

 retningslinjer for tilsynsmyndighedens udtalelse.
 Bemyndigelsen tænkes bl.a. anvendt til at  

 fastsætte regler om, at virksomheder, der er omfattet af reglerne om  

 aflæggelse af årsregnskab, skal indsende det grønne  

 regnskab samtidig med det finansielle regnskab, og at regnskabet  

 offentliggøres samtidig med det finansielle årsregnskab.
Med henblik på den situation, hvor virksomhederne  

 selv offentliggør deres grønne regnskab, tænkes  

 bemyndigelsen udmøntet i regler om, at tilsynsmyndighedens udtalelse  

 skal offentliggøres sammen med regnskaberne.
Nogle virksomheder  

 må forventes som hidtil at vælge at lade regnskabet underkaste  

 intern eller ekstern revision af en særlig sagkyndig.
Lovforslaget er  

 ikke til hinder for denne praksis.
Vælger virksomheden at oplyse om en  

 sådan revision, skal erklæringen fra den særligt sagkyndige  

 gengives i regnskabet.
Bemyndigelsen tænkes tillige anvendt til at  

 udfærdige regler herom.
Bemyndigelsen tænkes herudover udmøntet i  

 regler om, at tilsynsmyndigheden ikke skal udtale sig om de årlige  

 verificerede EMAS-redegørelser, der tilsendes Erhvervs- og  

 Selskabsstyrelsen til opfyldelse af den grønne regnskabspligt.
Disse  

 redegørelser bliver i forvejen gennemgået af en akkrediteret  

 miljøverifikator.
For at lette tilsynsmyndighedens arbejde og sikre  

 større ensartethed vil der blive udfærdiget nærmere  

 retningsliner for tilsynsmyndighedens udtalelse.
Et standardkoncept for  

 tilsynsmyndighedens udtalelse vil blive drøftet nærmere med de  

 kommunale parter, herunder om et standardkoncept skal indarbejdes i den  

 reviderede bekendtgørelse eller den tilhørende vejledning.
Det er tanken, at reglerne i den gældende  

 bekendtgørelses § 9 - 11 om procedurerne for indsendelse og  

 offentliggørelse af regnskaberne skal revideres.
I den anledning vil  

 Miljøstyrelsen drøfte proceduren i forbindelse med  

 tilvejebringelse af tilsynsmyndighedens udtalelse og regnskabets fremsendelse  

 til Erhvervs- og Selskabsstyrelsen med de berørte parter.
 Med forslaget om, at Erhvervs- og Selskabsstyrelsen  

 offentliggør regnskabet inklusive tilsynsmyndighedens udtalelse,  

 sikres det, at offentligheden får kendskab til tilsynsmyndighedens  

 eventuelle bemærkninger til regnskabet.
Efter de gældende regler i bekendtgørelsens §  

 10 påser Erhvervs- og Selskabsstyrelsen, at de modtagne regnskaber  

 overholder de formelle krav til et grønt regnskab, og  

 Miljøstyrelsen træffer i medfør af § 11 efter anmodning  

 afgørelse om, hvorvidt et regnskab kan antages til  

 offentliggørelse.
Disse to bestemmelser tænkes ophævet for  

 at forenkle den administrative konstruktion.
Det er hensigten at ophæve bestemmelserne i den  

 gældende bekendtgørelses § 10 og 11, således at Erhvervs-  

 og Selskabsstyrelsen fremover kun skal påse, at regnskaberne indsendes  

 samt sørge for selve offentliggørelsen, ligesom  

 Miljøstyrelsen ikke længere skal behandle sager efter reglerne  

 om grønne regnskaber.
Bestemmelserne i den gældende  

 bekendtgørelses § 2, hvorefter regnskabspligtige virksomheder skal  

 anmelde sig til Erhvervs- og Selskabsstyrelsen, tænkes  

 videreført med de nødvendige ændringer.
Det forventes, at  

 tilsynsmyndighederne, som led i det almindelige samarbejde mellem  

 myndighederne, vil underrette Erhvervs- og Selskabsstyrelsen i de  

 tilfælde, hvor myndighederne måtte blive opmærksomme  

 på, at en grønt regnskabspligtig virksomhed ikke aflægger  

 grønt regnskab.
I udmøntningen af lovforslaget  

 påtænkes det at benytte hjemmelen i lovens § 110, stk. 3, til at  

 fastsætte regler om bødestraf for manglende overholdelse af de  

 regler, der er udstedt i medfør af § 35 a.
Herved vil der i grove  

 tilfælde kunne ske politianmeldelse af de virksomheder, som undlader at  

 indsende regnskaber eller hvis regnskaber ikke overholder kravene til et  

 grønt regnskab.
Det vurderes imidlertid, at den dialog mellem  

 virksomheder og tilsynsmyndigheder, der vil opstå i forbindelse med  

 udarbejdelsen af myndighedsudtalelsen, i de fleste tilfælde vil betyde,  

 at der ikke vil blive indsendt misvisende regnskaber til  

 offentliggørelse hos Erhvervs- og Selskabsstyrelsen.
Offentligheden vil via tilsynsmyndighedens udtalelse  

 få kendskab til de tilfælde, hvor virksomheder alligevel har  

 fået offentliggjort misvisende eller mangelfulde regnskaber.
Det  

 bemærkes i øvrigt, at virksomhedens oplysninger ofte vil  

 være et led i markedsføringen og som sådan vil være  

 omfattet af markedsføringslovens regler.
 Med henblik på at give Folketingets Miljø- og  

 Planlægningsudvalg mulighed for at kunne vurdere effekten af de ovenfor  

 nævnte ændringer vil miljø- og energiministeren i  

 folketingssamlingen 2003/2004 give udvalget en underretning herom.
Som nævnt ovenfor under pkt. 9 i de almindelige  

 bemærkninger er Danmark forpligtet til at indberette de vigtigste  

 emissioner fra IPPC-virksomhederne.
Indberetningerne skal ske på basis  

 af kalenderåret.
Det er hensigten i videst mulig omfang at anvende de  

 grønne regnskaber til at indsamle disse data.
Der opstår  

 imidlertid et problem for de virksomheder, som er omfattet af  

 rapporteringskravet, og som ikke anvender kalenderåret som  

 regnskabsår, men har forskudt regnskabsår.
For at løse  

 dette problem foreslås det, at ministeren i § 35 a, stk. 2, bemyndiges  

 til at udfærdige regler om særskilt indberetning af disse  

 emissionsdata.
Bemyndigelsen tænkes anvendt til at fastsætte  

 regler om, at IPPC-virksomheder, der er omfattet af rapporteringskravet,  

 bortset fra husdyrbrug, og som har forskudt regnskabsår, skal indsende  

 særskilte indberetninger om emissionen af visse stoffer til luft og  

 vand for kalenderåret.
For at undgå denne supplerende  

 indberetning kan virksomhederne vælge at ændre deres  

 regnskabsår til kalenderåret.
Det vurderes, at en stor del af  

 disse virksomheder allerede i dag aflægger grønt regnskab for  

 kalenderåret.
Der vil i forbindelse med udmøntningen af  

 bemyndigelsen blive taget stilling til, hvorledes indberetningerne skal  

 foregå, og hvem der skal modtage disse.
 Ad stk. 3.
Med forslaget fastslås det, at tilsynsmyndigheden,  

 uanset bestemmelserne i lovens kapitel 9 om tilsyn, ikke   ud over udtalelsen  

 - er forpligtet til at påse overholdelsen af § 35 a og regler udstedt i  

 medfør heraf.
Det er ikke hermed meningen at afskære  

 tilsynsmyndigheden fra at bruge de sædvanlige  

 håndhævelsesmidler ved overtrædelse af disse regler, f.eks.  

 hvis virksomheden ikke indsender regnskabet rettidigt til tilsynsmyndigheden,  

 eller det ikke indeholder de nødvendige oplysninger.
Hensigten er  

 udelukkende at fastslå, at tilsynsmyndigheden ikke, som det ellers er  

 tilfældet efter loven, har en pligt til at føre aktivt tilsyn  

 med reglerne og gribe ind ved overtrædelser.
I øvrigt henvises  

 til bemærkningerne ovenfor ad stk. 2.
Ad stk. 4 Med forslaget præciseres det, at virksomheder, som  

 ikke er forpligtet til at indsende grønt regnskab, frivilligt kan  

 indsende og få offentliggjort et grønt regnskab.
Allerede efter  

 den gældende bekendtgørelses § 8 er det muligt for virksomheder  

 frivilligt at indsende et grønt regnskab og få det  

 offentliggjort af Erhvervs- og Selskabsstyrelsen, men for en god ordens skyld  

 indsættes der en udtrykkelig hjemmel hertil.
 For at hindre at der udvikles regnskaber med forskellige  

 grader af troværdighed, tænkes hjemmelen udnyttet til at  

 fastsætte bestemmelser om, at frivillige grønne regnskaber skal  

 være underlagt det samme regelsæt, som gælder for pligtige  

 grønne regnskaber, herunder kravet om en udtalelse fra  

 tilsynsmyndigheden.
Praksis har vist, at tilsynsmyndigheden har et  

 forhåndskendskab til størstedelen af de virksomheder, der i dag  

 aflægger frivilligt grønt regnskab.
Kravet om, at  

 offentliggørelsen af alle grønne regnskaber skal ledsages af en  

 udtalelse fra tilsynsmyndigheden, skønnes derfor ikke at give  

 anledning til væsentlige problemer for de frivillige grønne  

 regnskaber.
I de få tilfælde, hvor tilsynsmyndigheden ikke  

 på forhånd har kendskab til den pågældende virksomhed  

 eller branche, fordi den ikke reguleres i medfør af  

 miljøbeskyttelseslovens kapitel 5 om forurenende virksomhed, vil en  

 udtalelse om, at tilsynsmyndigheden ikke har kendskab til virksomheden,  

 være tilstrækkelig.
 Ad stk. 5.
Bestemmelsen svarer til den gældende § 35 a, stk. 5.  

 Den gældende bestemmelse i § 35 a, stk. 4, foreslås samtidig  

 ophævet.
Bestemmelsen blev indsat for at etablere en hjemmel til at  

 give virksomheder eller sammenslutninger af virksomheder, der forpligtede sig  

 til at indføre miljøstyringssystemer, mulighed for at  

 opnå udsættelse med fristen for indsendelse af det første  

 grønne regnskab i en aftalt periode, dog ikke ud over tre år fra  

 den 1. januar 1996 at regne.
Der henvises til Folketingstidende 1994-95,  

 Tillæg B, sp. 574-577. I alt 180 virksomheder har som følge af  

 denne hjemmel opnået udsættelse med det første  

 grønne regnskab.
Udsættelsesordningen er ikke længere  

 relevant, ligesom det ikke vil være relevant at indføre en  

 tilsvarende ordning for de nye IPPC-virksomheder, der bliver omfattet af  

 regnskabspligten, idet visse af regnskabsoplysningerne fra disse virksomheder  

 bl.a skal bruges i forbindelse med indberetningen til EU-Kommissionen i  

 henhold til IPPC-direktivet.
 Ad. stk. 6.
Bestemmelsen svarer til den gældende § 35 a, stk. 6.  

 Bemyndigelsen har hidtil været anvendt til at fritage visse  

 listevirksomheder helt eller delvist (færre end 20 ansatte) fra  

 regnskabspligten.
Fritagelsen tænkes opretholdt på  

 nuværende tidspunkt, dog ikke for IPPC-virksomheder.
Der henvises til  

 bemærkningerne ovenfor under pkt. 9.
 Ad stk. 7.
 Bestemmelsen svarer til den gældende § 35 a, stk.  

 8.
I øvrigt foreslås den gældende  

 bestemmelse i § 35 a, stk. 7, ophævet.
Bestemmelsen etablerer hjemmel  

 til at fastsætte regler om, at virksomheden for egen regning skal lade  

 regnskabet underkaste revision ved særlig sagkyndig.
Hjemmelen har ikke  

 været benyttet, og da denne mulighed heller ikke nu tænkes  

 anvendt, jf. bemærkningerne til stk. 2, foreslås bestemmelsen  

 ophævet.
Ophævelsen af bestemmelsen udelukker ikke, at  

 virksomheder for egen regning lader regnskabet underkaste revision ved  

 særlig sagkyndig.
Det skal dog understreges, at en sådan revision  

 ikke fritager tilsynsmyndigheden for at afgive en udtalelse om  

 regnskabet.
Til § 2 Loven træder i kraft dagen efter  

 bekendtgørelsen i Lovtidende.
Loven og de nye regler, der skal  

 udfærdiges med hjemmel i § 35 a, skal dog først finde anvendelse  

 for regnskaber, som vedrører regnskabsår, der begynder 1. juli  

 2001 eller senere.
Bilag Lovforslaget sammenholdt med gældende lov Gældende formulering Lovforslaget § 1 I lov om miljøbeskyttelse, jf. lovbekendtgørelse nr. 698 af  

 22. september 1998, som ændret bl.a. ved lov nr. 369 af 2. juni 1999 og  

 senest ved lov nr. 447 af 31. maj 2000, foretages følgende  

 ændringer:
§ 35 a.
Ministeren kan fastsætte regler om, at listevirksomheder  

 periodisk skal udarbejde et grønt regnskab.
Regnskabet skal vise det  

 væsentlige forbrug af energi, vand og råvarer samt arten og  

 mængden af forurenende stoffer, jf. § 2, som indgår i  

 produktionsprocesserne, som virksomheden udsender til luft, vand og jord,  

 eller som indgår i produkter eller affald.
Stk. 2. Regnskabet skal udarbejdes for et år ad  

 gangen og indsendes til tilsynsmyndigheden og til Erhvervs- og  

 Selskabsstyrelsen.
For virksomheder omfattet af årsregnskabsloven  

 indsendes regnskabet til Erhvervs- og Selskabsstyrelsen sammen med det  

 økonomiske regnskab.
 Stk. 3. Ministeren fastsætter nærmere  

 bestemmelser om det grønne regnskabs udarbejdelse, indhold og form,  

 herunder om inddragelse af medarbejderne, om indsendelse til myndighederne  

 inden en nærmere angiven frist og om dets offentliggørelse.
 1. § 35 a affattes således:
» Stk. 2. Regnskabet udarbejdes for et år ad gangen  

 og indsendes til tilsynsmyndigheden.
Regnskabet udarbejdes for samme periode,  

 som gælder for det finansielle årsregnskab i henhold til  

 årsregnskabsloven.
Tilsynsmyndigheden afgiver på baggrund af  

 regnskabet en udtalelse, som tilsendes virksomheden.
Virksomheden sender det  

 grønne regnskab og tilsynsmyndighedens udtalelse samlet til Erhvervs-  

 og Selskabsstyrelsen.
Erhvervs- og Selskabsstyrelsen offentliggør  

 regnskabet inklusive tilsynsmyndighedens udtalelse.
Ministeren kan  

 fastsætte nærmere regler om proceduren for indsendelse af det  

 grønne regnskab og tilsynsmyndighedens udtalelse, herunder frister, om  

 krav til tilsynsmyndighedens udtalelse, og om at tilsynsmyndigheden i visse  

 tilfælde ikke skal afgive udtalelse samt om regnskabets  

 offentliggørelse.
Ministeren kan desuden til opfyldelse af  

 internationale forpligtelser fastsætte regler om, at listevirksomheder  

 skal indsende særskilte indberetninger om visse emissionsdata.
 Stk. 3. Uanset bestemmelserne i denne lovs kapitel 9 er  

 tilsynsmyndigheden ikke, udover den i stk. 2, nævnte udtalelse,  

 forpligtet til at påse overholdelsen af § 35 a og regler udstedt i  

 medfør heraf.
Stk. 4. Ministeren fastsætter bestemmelser om, at virksomheder  

 eller sammenslutninger af virksomheder, som forpligter sig til at  

 indføre miljøstyringssystemer, kan opnå udsættelse  

 med fristen for indsendelse af det første grønne regnskab i en  

 aftalt periode, dog ikke ud over tre år fra den 1. januar 1996 at  

 regne.
Ministeren fastsætter samtidig de nærmere krav til  

 miljøstyringssystemerne og til årlig dokumentation over for  

 Erhvervs- og Selskabsstyrelsen og tilsynsmyndigheden for gennemførelse  

 af systemet på virksomheden.
 Stk. 5. Ministeren kan endvidere efter forhandling med  

 arbejdsministeren fastsætte regler om inddragelse af  

 arbejdsmiljømæssige oplysninger i det grønne  

 regnskab.
 Stk. 6. Ministeren kan fastsætte bestemmelser om  

 hel eller delvis fritagelse for pligten til at udarbejde grønt  

 regnskab.
 Stk. 7. Ministeren kan fastsætte regler om, at  

 virksomhederne for egen regning skal lade regnskabet underkaste revision ved  

 særlig sagkyndig.
 Stk. 8. Undlader bestyrelsen, direktionen eller  

 tilsvarende ledelsesorgan i rette tid at indsende grønt regnskab, til  

 Erhvervs- og Selskabsstyrelsen, kan Erhvervs- og Selskabsstyrelsen som  

 tvangsmiddel pålægge den eller de ansvarlige herfor ugentlige  

 eller månedlige tvangsbøder, der tilægges  

 udpantningsret.
 Stk. 4. Ministeren kan fastsætte regler om, at virksomheder, der  

 ikke er forpligtet til at indsende et grønt regnskab, frivilligt kan  

 indsende og få offentliggjort et grønt regnskab efter samme  

 regler som anført i stk. 1 og 2.
 Stk. 5. Ministeren kan endvidere efter forhandling med  

 arbejdsministeren fastsætte regler om inddragelse af  

 arbejdsmiljømæssige oplysninger i det grønne  

 regnskab.
 Stk. 6. Ministeren kan fastsætte regler om hel  

 eller delvis fritagelse for pligten til at udarbejde grønt  

 regnskab.
 Stk. 7. Undlader bestyrelsen, direktionen eller  

 tilsvarende ledelsesorgan i rette tid at indsende grønt regnskab til  

 Erhvervs- og Selskabsstyrelsen, kan Erhvervs- og Selskabsstyrelsen som  

 tvangsmiddel pålægge den eller de ansvarlige herfor ugentlige  

 eller månedlige tvangsbøder, der tillægges  

 udpantningsret.«.
§ 2 Loven træder i kraft dagen efter bekendtgørelsen i Lovtidende  

 og har virkning for grønne regnskaber, der vedrører  

 regnskabsår, der begynder den 1. juli 2001 eller senere.
