Bekendtgørelse om registrering i CHR og om identifikation af kvæg, svin, får, geder, hjorte eller kameler I medfør af § 4, stk. 1 og 2, § 4 a, stk. 2, § 5, § 6, § 8, § 33, stk. 2, § 37, § 58, § 61 a, § 66, stk. 3, § 66 a, stk. 1 og 2, § 67 og § 70, stk. 3, i lov om hold af dyr, jf. lovbekendtgørelse nr. 330 af 2. marts 2021, fastsættes efter bemyndigelse i henhold til § 7, nr. 1, i bekendtgørelse nr. 1721 af 30. november 2020 om Fødevarestyrelsens opgaver og beføjelser:
Kapitel 1 Anvendelsesområde § 1. Denne bekendtgørelse supplerer:
 1) Europa-Parlamentets og Rådets forordning (EU) 2016/429 af 9. marts 2016 om overførbare dyresygdomme og om ændring og ophævelse af visse retsakter på området for dyresundhed (dyresundhedsloven).
 2) Kommissionens delegerede forordning (EU) 2019/2035 af 28. juni 2019 om supplerende regler til Europa-Parlamentets og Rådets forordning (EU) 2016/429 for så vidt angår regler for virksomheder, der holder landdyr, og rugerier samt sporbarhed for visse opdrættede landdyr og rugeæg, med senere ændringer.
 3) Kommissionens delegerede forordning (EU) 2020/686 af 17. december 2019 om supplerende regler til Europa-Parlamentets og Rådets forordning (EU) 2016/429 for så vidt angår godkendelse af avlsmaterialevirksomheder og krav til sporbarhed og dyresundhed i forbindelse med flytning inden for Unionen af avlsmateriale af visse opdrættede landdyr.
 4) Kommissionens delegerede forordning (EU) 2020/691 af 30. januar 2020 om supplerende regler til Europa-Parlamentets og Rådets forordning (EU) 2016/429 for så vidt angår regler for akvakulturvirksomheder og transportører af akvatiske dyr.
 5) Kommissionens gennemførelsesforordning (EU) 2021/520 af 24. marts 2021 om fastlæggelse af regler for anvendelsen af Europa-Parlamentets og Rådets forordning (EU) 2016/429 for så vidt angår sporbarhed af visse opdrættede landdyr.
 § 2. Denne bekendtgørelse gælder for besætninger med følgende dyrearter, jf. definitionerne i dyresundhedsloven og Kommissionens delegerede forordning 2019/2035:
 1) Kvæg.
 2) Svin.
 3) Får.
 4) Geder.
 5) Heste.
 6) Hjorte.
 7) Kameler.
 8) Fjerkræ.
 9) Ræve.
 10) Mink.
 11) Ildere.
 12) Fritter.
 13) Chinchillaer.
 14) Kaniner, jf. stk. 2.
 15) Akvakulturdyr.
 16) Humlebier.
 Stk. 2. Besætninger med kaniner er kun omfattet af bekendtgørelsen, hvis dyrene holdes med henblik på produktion af kød til anvendelse uden for egen husholdning.
 Stk. 3. Desuden gælder bekendtgørelsen for zoologiske haver, der holder hovdyr ud over de i stk. 1 nævnte arter, og hvor ingen af de i stk. 1 nævnte hovdyrarter holdes.
Definitioner § 3. Definitionerne i de i § 1 nævnte forordninger finder anvendelse i denne bekendtgørelse.
 Stk. 2. Desuden forstås i denne bekendtgørelse ved:
 1) Aldersgruppe: Gruppe af dyr af samme dyreart med samme alder eller vægt.
 2) Besætning: Dyr eller avlsmateriale på en virksomhed, hvor dyret eller dyrene eller avlsmaterialet tilhører samme operatør og dyreart og anvendes til samme formål.
 3) Besætningsnummer: Et unikt nummer inden for hver dyreart, der i CHR anvendes til identifikation af en besætning.
 4) Bøjleøremærke: Identifikationsmiddel i form af et øremærke af U-form, der isættes rundt om kanten af et øre.
 5) Chip: Identifikationsmiddel i form af en injicerbar transponder.
 6) CHR: Fødevareministeriets Centrale Husdyrbrugsregister.
 7) CHR-nummer: Et unikt registreringsnummer en virksomhed er tildelt i CHR.
 8) Dyrlægepraksis: Den dyrlægepraksis, der normalt er knyttet til og tilser virksomheden.
 9) Egenkontrol: Et system, som transportøren anvender til løbende at sikre, at kravene til transportøren opfyldes, når svin transporteres som gruppevis levering af slagtesvin.
 10) Egenkontrolprogram: En skriftlig beskrivelse af transportørens egenkontrol og af, hvordan egenkontrollens gennemførelse dokumenteres.
 11) Eksportør: Enhver operatør, som er ansvarlig for eller foranlediger udførsel af dyr fra Danmark, og som er blevet registreret hos Fødevarestyrelsen.
 12) Elektronisk kodemærke: Identifikationsmiddel.
 13) Elektronisk øremærke: Identifikationsmiddel.
 14) Forordning om animalske biprodukter: Europa-Parlamentets og Rådets forordning (EF) nr. 1069/2009 af 21. oktober 2009 om sundhedsbestemmelser for animalske biprodukter og afledte produkter, som ikke er bestemt til konsum, og om ophævelse af forordning (EF) nr. 1774/2002.
 15) Fælles græsgang: En virksomhed i form af et areal til afgræsning, hvor der findes dyr tilhørende forskellige operatører.
 16) Græsningsareal: En virksomhed i form af et areal der benyttes til afgræsning i mere end 30 dage i træk, og hvor der kun findes dyr tilhørende samme operatør, og som ikke fysisk grænser op til den eller de virksomheder, som dyrene er flyttet fra.
 17) Hest: Dyr af hestearterne eller dyr af hestefamilien som defineret i artikel 2, nr. 24, i Kommissionens delegerede forordning (EU) 2019/2035.
 18) Hjort: Hjortedyr som defineret i artikel 2, nr. 32, i Kommissionens delegerede forordning (EU) 2019/2035.
 19) Hændelse: Fødsel, slagtning, aflivning, dødsfald, bortkomst, flytning eller identifikation.
 20) Identifikationsmiddel: Middel listet i bilag III til Kommissionens delegerede forordning (EU) 2019/2035, og som er godkendt af Fødevarestyrelsen.
 21) Indførsel: Flytning til Danmark af sendinger fra et andet EU-medlemsland eller import fra et tredjeland.
 22) Kamel: Dyr af kamelfamilien som defineret i artikel 2, nr. 31, i Kommissionens delegerede forordning (EU) 2019/2035.
 23) Naboaftale: Dispensation fra kravet om registrering i CHR og i virksomhedens fortegnelser ved flytning af kvæg, får eller geder mellem to nabovirksomheder.
 24) Samdrift: Dispensation fra kravet om registrering i CHR og i virksomhedens fortegnelser ved flytning af kvæg mellem virksomheder.
 25) Samlested: En virksomhed, der beskæftiger sig med sammenbringning af hovdyr eller fjerkræ, og som er godkendt af Fødevarestyrelsen.
 26) Sending: Et antal dyr af samme art, som er omfattet af samme foreskrevne dokument, hidrører fra samme afsender, transporteres med samme transportmiddel og er bestemt til samme modtager.
 27) Slagtesvin: Svin, der vejer over 30 kg og opfedes med henblik på slagtning.
 28) Tatovering: Identifikationsmiddel.
 29) Udførsel: Flytning fra Danmark af sendinger til et andet EU-medlemsland eller eksport til et tredjeland.
 30) Visuelt identifikationsmiddel: Et identifikationsmiddel som angivet i litra a-c, og f, i bilag III til Kommissionens delegerede forordning (EU) 2019/2035.
 31) Vombolus: Identifikationsmiddel.
 32) Øremærke: Identifikationsmiddel.
Kapitel 2 Registrering af virksomheder og operatører i CHR § 4. Operatøren af en virksomhed, der skal registreres, jf. artikel 84, stk. 1, eller artikel 172, stk. 1, i dyresundhedsloven, eller en operatør, der beskæftiger sig med sammenbringning af opdrættede hovdyr eller fjerkræ uafhængigt af en virksomhed, jf. artikel 90, stk. 1, i dyresundhedsloven, skal foretage registreringen i CHR.
 Stk. 2. Operatøren af en virksomhed, der skal godkendes, jf. artikel 94, stk. 1, eller artikel 95, litra a, i dyresundhedsloven, skal, som led i godkendelsen, i CHR registrere de i artikel 96, stk. 1, litra a-d, i dyresundhedsloven listede oplysninger.
 Stk. 3. Operatøren af en virksomhed, der skal godkendes, jf. artikel 176, stk. 1 eller 6, artikel 178, litra a, eller artikel 179, litra b, i dyresundhedsloven, skal, som led i godkendelsen, i CHR registrere de i artikel 180, stk. 1, litra a-d, og g, i dyresundhedsloven listede oplysninger.
 § 5. Foruden oplysningerne, der skal registreres efter artiklerne nævnt i § 4, skal operatørerne i CHR registrere følgende oplysninger ved etablering af en virksomhed eller ved ansøgning om godkendelse af en virksomhed:
 1) Koordinatsæt for den største facilitet med dyr på virksomheden, undtagen for operatører, der beskæftiger sig med sammenbringning af opdrættede hovdyr og fjerkræ uafhængigt af en virksomhed.
2) Operatørens CVR-nummer.
Hvis operatøren ikke har et CVR-nummer, skal CPR-nummer indberettes.
 3) Operatørens telefonnummer.
 4) Antal dyr pr. aldersgruppe, der er til stede på virksomheden under normale driftsforhold, undtagen for virksomheder med kvæg og heste samt operatører, der beskæftiger sig med sammenbringning af opdrættede hovdyr og fjerkræ uafhængigt af en virksomhed.
5) Den årlige nettoproduktion pr. aldersgruppe af akvakulturdyr i kilogram.
Ved nettoproduktion forstås vægten af fraførte akvakulturdyr fratrukket vægten af tilførte akvakulturdyr.
Døde akvakulturdyr indgår ikke i nettoproduktionen.
 6) Antal rugeæg, der er til stede på virksomheden under normale driftsforhold.
7) Praksisnummer på dyrlægepraksissen.
For avlsmaterialevirksomheder, der håndterer sæd, oocytter eller embryoner, skal dog oplyses autorisationsnummer for stations- eller teamdyrlægen.
 8) Navnet på akvakulturvirksomheden.
 9) Perioden, hvor der holdes dyr eller avlsmateriale på virksomheden.
Registrering af frivillige oplysninger om virksomheder og operatører i CHR § 6. Følgende oplysninger kan indberettes til CHR:
 1) Operatørens forsendelsesadresse.
 2) Virksomhedens navn.
 3) Et billede af virksomheden.
Ajourføring af oplysninger og frister for registrering i CHR § 7. Operatørerne, jf. § 4, skal holde de i CHR registrerede oplysninger ajour.
 Stk. 2. Følgende oplysninger skal føres ajour senest 7 dage efter, der er sket ændring af dem:
1) Operatørens CVR- eller CPR-nummer eller operatørens telefonnummer.
I tilfælde af ejerskifte påhviler det den nye operatør at registrere de ændrede oplysninger i CHR.
 2) Antal dyr pr. aldersgruppe for virksomheder med svin, får eller geder, hvor der i CHR er registreret nul dyr i en eller flere aldersgrupper, og hvor der er sket tilførsel af dyr til disse aldersgrupper fra samme eller andre virksomheder.
Stk. 3. De i CHR registrerede oplysninger skal bekræftes eller ajourføres ved påbud herom fra Fødevarestyrelsen.
Bekræftelse eller ajourføring skal være foretaget inden for den frist, der er angivet i påbuddet.
 Stk. 4. Operatøren af en virksomhed, hvor det sidste dyr er fraført, skal senest ni måneder efter denne fraførsel registrere virksomheden som ophørt i CHR, jf. dog stk. 5-8.
 Stk. 5. En virksomhed, der er godkendt, jf. artikel 97, stk. 1, og artikel 181, stk. 1, i dyresundhedsloven, skal registreres som ophørt senest syv dage efter, den ikke længere har en godkendelse fra Fødevarestyrelsen til dens aktiviteter.
 Stk. 6. Et slagteri, som ophører, eller som får frataget dets autorisation i henhold til bekendtgørelse om autorisation og registrering af fødevarevirksomheder m.v., skal registreres som ophørt senest syv dage efter disse aktiviteter.
 Stk. 7. En virksomhed, hvortil der aldrig er sket tilførsel af dyr, skal registreres som ophørt senest seks måneder efter, virksomheden er registreret som etableret i CHR.
 Stk. 8. Virksomheder med fjervildt, dyrskuer og dyrehospitaler skal registreres som ophørt, senest 14 måneder efter sidste dyr er fraført virksomheden.
 Stk. 9. En operatør, der beskæftiger sig med sammenbringning af opdrættede hovdyr og fjerkræ uafhængigt af en virksomhed, skal senest ni måneder efter ophør af sine aktiviteter, registrere dette i CHR.
Registreringsmuligheder § 8. Operatører, der skal foretage registreringer i CHR efter dette kapitel, skal foretage registreringerne digitalt via Fødevarestyrelsens app CHR eller på internetadressen landbrugsindberetning.dk, jf. dog § 67. Ajourføring af antal dyr kan også ske på Fødevarestyrelsens app Flytning af svin.
Kapitel 3 Identifikation af kvæg § 9. Operatøren af en kvægbesætning skal sikre, at kvæg til stadighed er identificeret med:
1) ét øremærke placeret i dyrets højre øre og ét elektronisk øremærke placeret i dyrets venstre øre, 2) ét øremærke og én vombolus, eller 3) ét øremærke og én chip, jf. dog stk. 2-4 og § 12.
Stk. 2. Fødevarestyrelsen kan, jf. artikel 39, stk. 1, i Kommissionens delegerede forordning (EU) 2019/2035, dispensere operatører af afgrænsede virksomheder og operatører, der holder kvæg til kulturelle, historiske, rekreative eller videnskabelige formål, fra de i stk. 1 nævnte identifikationsmetoder.
Der skal anmodes om dispensation via kontaktformularen på Fødevarestyrelsens hjemmeside: fvst.dk/kontakt.
 Stk. 3. Operatøren af en zoologisk have kan, i stedet for de i stk. 1, nævnte identifikationsmidler, identificere kvæg med én chip eller én vombolus.
 Stk. 4. Kvæg under syv dage, der dør eller aflives, og derefter føres direkte til et forarbejdningsanlæg, en zoologisk have, et køle- eller fryseanlæg, en afhentningsplads eller en virksomhed omfattet af artikel 18 i forordning om animalske biprodukter, skal ikke identificeres.
 § 10. Identifikation efter § 9, stk. 1-3, skal være foretaget senest 20 dage efter fødslen, jf. dog stk. 2-4.
 Stk. 2. Identifikation med vombolus, jf. § 9, stk. 1, nr. 2, skal være foretaget senest 60 dage efter fødslen.
Stk. 3. Fødevarestyrelsen kan, jf. artikel 13, stk. 3, i Kommissionens gennemførelsesforordning (EU) 2021/520, meddele operatører af virksomheder dispensation fra den i stk. 1 nævnte identifikationsfrist.
Der skal anmodes om dispensation via kontaktformularen på Fødevarestyrelsens hjemmeside: fvst.dk/kontakt.
 Stk. 4. Identifikation af amerikanske bisoner (Bison bison) skal være foretaget senest 9 måneder efter fødslen.
 § 11. Operatøren af en kvægbesætning skal sikre, at et tabt eller ødelagt identifikationsmiddel erstattes hurtigst muligt, dog senest to uger efter tabet eller ødelæggelsen, af et nyt med samme identifikationskode, jf. dog stk. 2 og 3.
 Stk. 2. Befinder dyret sig på udendørs arealer, kan operatøren vente med at erstatte et tabt eller ødelagt identifikationsmiddel indtil tre måneder efter tabet eller ødelæggelsen.
 Stk. 3. Tabes eller ødelægges alle de til dyret tildelte identifikationsmidler, skal dyret have isat erstatningsidentifikationsmidler senest syv dage efter tabet eller ødelæggelsen af det sidste identifikationsmiddel.
Stk. 4. Identifikationsmidler til kvæg må kun anvendes til identifikation af kvæg på den virksomhed, hvortil identifikationsmidlerne er udleveret.
Identifikationsmidler kan dog anvendes til mærkning af kvæg på andre virksomheder med samme operatør, såfremt operatøren stadig er operatør af den virksomhed, hvortil identifikationsmidlerne er udleveret.
 Stk. 5. Ikke-godkendte, visuelle mærker, der anvendes frivilligt, må ikke være gule, røde eller hvide.
 § 12. Operatøren af en kvægbesætning skal sikre, at indført kvæg fra EU-medlemslande til stadighed er identificeret med ét rødt øremærke eller ét rødt elektronisk øremærke med dansk identifikationskode, jf. dog stk. 2 og 4.
 Stk. 2. Indført kvæg fra EU-medlemslande, der slagtes senest fem dage efter deres indførsel, er undtaget for stk. 1.
 Stk. 3. Operatøren af en kvægbesætning skal sikre, at indført kvæg fra lande uden for EU til stadighed er identificeret med ét rødt øremærke og ét rødt elektronisk øremærke med dansk identifikationskode, jf. dog stk. 4 og artikel 81, stk. 3, i Kommissionens delegerede forordning (EU) 2019/2035.
 Stk. 4. For kvæg, der indføres direkte til zoologiske haver, kan identifikationsmidlerne nævnt i stk. 1 og 3 være gule.
 Stk. 5. Identifikation efter stk. 1 skal foretages senest 20 dage efter indførslen.
Kapitel 4 Registrering i CHR af kvæg og hændelser vedrørende kvæg § 13. Operatøren af en kvægbesætning skal sikre, at tilstedeværende kvæg samt hændelser vedrørende kvæg til stadighed er registreret i CHR.
 Stk. 2. Følgende oplysninger skal registreres, efter at fødsel har fundet sted:
 1) Besætningsnummer for den besætning, hvori dyret er født.
 2) Kalvens identifikationskode, når denne er levende.
 3) Fødselsdato, køn og tilstand (levende eller dødfødt).
4) Moders identifikationskode.
I tilfælde af embryotransplantation registreres både donor- og recipientmoder.
 Stk. 3. Følgende oplysninger skal registreres, efter at dødsfald, slagtning eller bortkomst har fundet sted:
 1) Besætningsnummer for den besætning, hvor dødsfald, slagtning eller bortkomst har fundet sted.
 2) Dyrets identifikationskode.
 3) Dato for dødsfald, slagtning eller bortkomst.
 Stk. 4. Følgende oplysninger skal registreres, efter at flytning har fundet sted, jf. dog stk. 5, § 14, stk. 1-4 og § 15:
 1) Dyrets identifikationskode.
 2) Dato for flytning.
3) Afhænderen af et dyr skal registrere eget besætningsnummer samt besætningsnummer for den besætning, hvortil dyret er flyttet.
Hvis dyret er udført direkte til udlandet, registreres modtagerlandet i stedet for besætningsnummeret for modtagerbesætningen.
4) Modtageren af et dyr skal registrere eget besætningsnummer samt besætningsnummer for den besætning, hvorfra dyret er flyttet.
Hvis dyret er indført til Danmark, registreres afsenderlandet i stedet for besætningsnummeret for afsenderbesætningen.
 Stk. 5. Følgende oplysninger skal registreres, efter at indførsel til Danmark har fundet sted:
 1) Besætningsnummer for den besætning, hvortil indførsel har fundet sted.
 2) Dyrets identifikationskode.
 3) Dyrets udenlandske identifikationskode.
 4) Fødselsdato, køn og race.
 5) Moders identifikationskode.
 6) Dyrets flytninger inden indførsel til Danmark.
 § 14. Der skal ikke ske registrering efter § 13, stk. 4, når:
1) kalve under syv dage dør eller aflives og derefter føres direkte til et forarbejdningsanlæg, en zoologisk have, et køle- eller fryseanlæg, en afhentningsplads eller en virksomhed omfattet af artikel 18 i forordning om animalske biprodukter, 2) kvæg flyttes til og fra en besætning med afgræsning, 3) kvæg flyttes til og fra arealer med græs, hvor dyrene går op til 30 dage, og hvor der kun findes dyr fra virksomheder med samme ejer, 4) kvæg flyttes mellem virksomheder, der indgår i samme samdrift, jf. stk. 3, eller 5) kvæg flyttes mellem virksomheder, der indgår i samme naboaftale, jf. stk. 4.
Stk. 2. Anmodning om en samdrift sendes via kontaktformularen på Fødevarestyrelsens hjemmeside: fvst.dk/kontakt.
Fødevarestyrelsen kan meddele en samdrift på følgende betingelser:
 1) Virksomheder kan kun indgå i samdrift, hvis afstanden mellem dem er højst fire km målt i fugleflugtslinje fra den ene virksomheds staldkoordinater til den anden virksomheds staldkoordinater i CHR.
 2) Hvis samdriften omfatter mere end to virksomheder, må afstanden mellem de to virksomheder, der ligger længst fra hinanden, højst være fire km.
 3) Besætninger kan kun indgå i samdrift, hvis de har samme ejer, og der må på de involverede virksomheder ikke findes besætninger med klovdyr med anden ejer.
 4) En virksomhed kan kun indgå i én samdrift.
Stk. 3. Anmodning om en naboaftale sendes via kontaktformularen på Fødevarestyrelsens hjemmeside: fvst.dk/kontakt.
Fødevarestyrelsen kan meddele en naboaftale på følgende betingelser:
 1) Virksomheder kan kun indgå i naboaftale, hvis de grænser op mod hinanden, og hvor dyrene er sammenblandet på udendørs arealer i græsningssæsonen, hvor de frit kan bevæge sig mellem de to virksomheder.
 2) Besætninger kan kun indgå i naboaftale, hvis de har samme ejer, og der skal på de involverede virksomheder findes mindst én besætning med klovdyr med anden ejer.
3) En virksomhed kan kun indgå i én naboaftale, og kan ikke samtidig indgå i en samdrift.
Dog kan en virksomhed indgå i mere end én naboaftale, når naboaftalerne omfatter de samme to virksomheder.
 Stk. 4. Flyttes kvæg mellem besætninger i Danmark med samme ejer, men som ikke er omfattet af samdrift eller naboaftale, kan registrering foretages efter § 13, stk. 4, nr. 3 eller 4.
 § 15. Registreringspligten efter § 13, stk. 4, påhviler alene den operatør, der afsender dyrene ved:
1) flytning af dyr til køle- eller fryseanlæg eller afhentningspladser, eller 2) flytning af dyr til fælles græsgange, dyrskuer eller dyrehospitaler, hvor dyret ikke skifter ejer i forbindelse med flytningen.
 Stk. 2. Registreringspligten efter § 13, stk. 4, påhviler alene den operatør, der modtager dyrene ved:
1) flytning af dyr fra køle- eller fryseanlæg eller afhentningspladser, eller 2) flytning af dyr fra fælles græsgange, dyrskuer eller dyrehospitaler, hvor dyret ikke skifter ejer i forbindelse med flytningen.
 § 16. Registrering efter § 13 skal ske senest syv dage efter hændelsen, jf. dog stk. 2.
 Stk. 2. For et dyr, der identificeres efter § 10, stk. 3 eller 4, kan fristen i stk. 1 for registrering af fødsel forlænges til syv dage efter, at dyret er identificeret.
§ 17. Registrering af hændelser vedrørende kvæg efter § 13 skal ske elektronisk via internetadressen webdyr.dk, ved brug af it-programmet DMS Dyreregistrering, eller ved brug af etablerede opdateringsservices hos Landbrug & Fødevarer F.m.b.
A, SEGES, Agro Food Park 15, Skejby, 8200 Aarhus N (SEGES), jf. dog § 67.
Kapitel 5 Fortegnelser for virksomheder med kvæg § 18. Operatøren af en kvægbesætning skal ikke føre fortegnelser efter artikel 102, stk. 1, litra a-c, i dyresundhedsloven og artikel 22 og artikel 23, stk. 1, i Kommissionens delegerede forordning (EU) 2019/2035, når 1) kalve under syv dage dør eller aflives og derefter føres direkte til et forarbejdningsanlæg, en zoologisk have, et køle- eller fryseanlæg, en afhentningsplads eller en virksomhed omfattet af artikel 18 i forordning om animalske biprodukter, 2) kvæg flyttes mellem virksomheder, der indgår i samme samdrift, 3) kvæg flyttes mellem virksomheder, der indgår i samme naboaftale, 4) kvæg flyttes til og fra besætning med afgræsning, eller 5) kvæg flyttes til og fra arealer med græs, hvor dyrene går op til 30 dage, og hvor der kun findes dyr fra virksomheder med samme ejer.
 § 19. Ajourføring efter artikel 23, stk. 1, litra c, i Kommissionens delegerede forordning (EU) 2019/2035 skal finde sted senest syv dage efter dyrets identifikation.
 § 20. Fortegnelserne efter artikel 23, stk. 1, litra c, skal for hvert enkelt dyr opbevares i mindst tre år efter, dyret er flyttet fra besætningen, og skal på anmodning forevises Fødevarestyrelsen eller Landbrugsstyrelsen.
Kapitel 6 Identifikation af svin § 21. Operatøren af en svinebesætning må ikke anvende tatovering som identifikationsmiddel til andre svin, end dem, der flyttes direkte, eller via et samlested, til et slagteri i Danmark fra virksomheden, hvor de er født, eller fra en besætning omfattet af en forsyningskæde, jf. dog stk. 2.
 Stk. 2. Den i stk. 1 anførte anvendelse af tatovering gælder også for svin på vej til slagtning, der midlertidig opstaldes i en besætning på grund af nedbrud eller lignende på slagteriet, og hvor slagteriet er operatør af denne besætning.
 Stk. 3. Svin, der flyttes mellem besætninger, der er omfattet af en i CHR registreret forsyningskæde, er undtaget for kravet om identifikation, jf. artikel 53 i Kommissionens delegerede forordning (EU) 2019/2035. En virksomhed omfattet af en eller flere forsyningskæder må modtage svin, der er født på højst tre forskellige virksomheder.
 Stk. 4. Registrering af en forsyningskæde skal ske elektronisk via Fødevarestyrelsens app Flytning af svin eller via internetadressen svineflyt.fvst.dk.
Stk. 5. Fødevarestyrelsen kan, jf. artikel 53 i Kommissionens delegerede forordning (EU) 2019/2035, meddele operatører dispensation fra kravet om identifikation for svin, der indgår i gruppevis levering af slagtesvin, jf. §§ 26-36. Der skal anmodes om dispensation via kontaktformularen på Fødevarestyrelsens hjemmeside: fvst.dk/kontakt.
Fødevarestyrelsen træffer afgørelse og fastsætter vilkår, jf. kravene i §§ 26-36.
Stk. 6. Fødevarestyrelsen kan, jf. artikel 54 i Kommissionens delegerede forordning (EU) 2019/2035, meddele operatører af afgrænsede virksomheder og operatører, der holder svin til kulturelle, rekreative eller videnskabelige formål, dispensation fra de i artikel 52, stk. 1 i samme forordning nævnte krav til identifikationsmidler.
Der skal anmodes om dispensation via kontaktformularen på Fødevarestyrelsens hjemmeside: fvst.dk/kontakt.
 Stk. 7. Operatøren af en zoologisk have, et cirkus eller en besætning med kælegrise kan, i stedet for de i artikel 52, stk. 1, i Kommissionens delegerede forordning (EU) 2019/2035 nævnte identifikationsmidler, identificere svin med én chip.
 Stk. 8. Svin under ni måneder, der dør eller aflives og derefter føres direkte til et forarbejdningsanlæg, en zoologisk have eller en virksomhed omfattet af artikel 18 i forordning om animalske biprodukter, skal ikke identificeres.
 Stk. 9. Svin under ni måneder, der dør eller aflives og derefter føres direkte til et køle- eller fryseanlæg eller en afhentningsplads, der alene modtager dyr fra besætninger tilhørende samme operatør, skal ikke identificeres.
 § 22. Operatøren af en svinebesætning skal sikre, at identifikation efter artikel 52, stk. 1 eller artikel 54, stk. 1, i Kommissionens delegerede forordning (EU) 2019/2035 er foretaget senest ni måneder efter fødslen.
 § 23. Operatøren af en svinebesætning skal sikre, at et tabt eller ødelagt identifikationsmiddel erstattes hurtigst muligt, dog senest syv dage efter tabet eller ødelæggelsen, af et nyt med samme nummer.
Stk. 2. Et tabt eller ødelagt identifikationsmiddel kan erstattes af et reservemærke bestående af et husgavlsformet øremærke, hvorpå dyrets identifikationskode er skrevet manuelt med permanent læsbar tekst, på begge sider af øremærket, inden isættelse.
Svin, der er forsynet med et reservemærke, må ikke udføres fra Danmark.
 Stk. 3. Operatøren af et samlested skal sikre, at der til stadighed er total adskillelse mellem erstatningsøremærker præget med forskellige CHR-numre.
 Stk. 4. Beholdningen af erstatningsøremærker på samlestedet, jf. stk. 3, må højst udgøre 150 stk. for hver virksomhed.
 § 24. Operatøren af en svinebesætning skal sikre, at identifikationsmidler til svin kun anvendes til mærkning af svin på den virksomhed, hvortil identifikationsmidlerne er udleveret.
 Stk. 2. Operatøren af en svinebesætning skal sikre, at ikke-godkendte, visuelle mærker, der anvendes frivilligt, ikke er gule, røde eller hvide.
 § 25. Operatøren af en svinebesætning skal sikre, at indførte svin til stadighed er identificeret med ét rødt øremærke eller ét rødt elektronisk øremærke med dansk identifikationskode, jf. dog stk. 2 og 3 og artikel 81, stk. 3, i Kommissionens delegerede forordning (EU) 2019/2035.
 Stk. 2. Indførte svin fra EU-medlemslande, der slagtes senest fem dage efter deres indførsel, er undtaget for stk. 1.
 Stk. 3. For svin, der indføres direkte til zoologiske haver, kan identifikationsmidlerne nævnt i stk. 1 være gule.
 Stk. 4. Identifikation efter stk. 1 skal foretages senest 20 dage efter indførslen.
Gruppevis levering af slagtesvin § 26. Operatøren af en svinebesætning må først påbegynde gruppevis levering af slagtesvin fra den dato, der er anført i Fødevarestyrelsens dispensation, jf. § 21, stk. 5.
Stk. 2. Operatøren af svinebesætningen skal sende kopi af Fødevarestyrelsens dispensation, jf. stk. 1, til slagteriet.
Dette skal ske, inden der første gang sker gruppevis levering af slagtesvin.
 Stk. 3. Operatøren af en besætning, hvorfra der flyttes svin, som på et tidspunkt skal indgå i gruppevis levering fra en anden besætning, skal med operatøren af den besætning, hvortil svinene flyttes, anmode om registrering i CHR af en forsyningskæde med særligt krav om, at de flyttede svin overholder bestemmelserne i §§ 27-29. Anmodning om registrering sendes via kontaktformularen på Fødevarestyrelsens hjemmeside: fvst.dk/kontakt.
 Stk. 4. Operatøren af et slagteri, der ønsker at modtage gruppevis levering af slagtesvin, skal forudgående i CHR registrere slagteriet som modtager af gruppevis levering.
 § 27. Operatøren af en svinebesætning, der benytter sig af gruppevis levering af slagtesvin, skal sikre, at slagtesvinene er født i Danmark, og at de flyttes direkte til et slagteri i Danmark fra besætningen, hvor de er født, eller fra en besætning omfattet af en i CHR registreret forsyningskæde.
 § 28. Operatøren af en svinebesætning, der benytter sig af gruppevis levering af slagtesvin, og operatøren af en svinebesætning, hvorfra der flyttes svin, der på et tidspunkt ender i besætninger, der benytter sig af gruppevis levering af slagtesvin, skal sikre, at der på de involverede virksomheder kun befinder sig svin, der er født i samme besætning, jf. dog stk. 2.
Stk. 2. En besætning, der benytter sig af gruppevis levering af slagtesvin, jf. stk. 1, kan tilføres avlsdyr.
Avlsdyrene skal være øremærkede, hvis de flyttes fra besætninger, der indeholder svin af anden oprindelse end de svin, der indgår i gruppevis levering.
Operatøren af besætningen skal, på anmodning fra Fødevarestyrelsen, fremlægge dokumentation for avlsdyrenes identitet.
 § 29. Operatøren af en svinebesætning, der benytter sig af gruppevis levering af slagtesvin, skal sikre, at der ved enhver transport af svin, der indgår i eller på et senere tidspunkt skal indgå i gruppevis levering af slagtesvin, kun findes svin på transportmidlet, der er født i samme besætning, jf. dog stk. 3.
 Stk. 2. Ved gruppevis levering af slagtesvin må der på transportmidlet kun være slagtesvin fra én besætning, jf. dog stk. 3 og 4.
 Stk. 3. Bestemmelserne i stk. 1 og 2 gælder ikke ved transport af avlsdyr til slagteri, når avlsdyrene kommer fra samme besætning som de slagtesvin, der indgår i gruppevis levering.
Stk. 4. Gruppevis levering af slagtesvin kan ved samme transport omfatte flytninger af slagtesvin fra flere besætninger med samme operatør, når svinene er født i samme besætning.
Disse besætninger kan befinde sig på hver sin virksomhed.
 § 30. Operatøren af en svinebesætning skal ved gruppevis levering af slagtesvin selv udfærdige og udfylde et flytningsdokument til transportøren med oplysning om følgende:
 1) Antal dyr pr. besætning, der skal transporteres.
 2) Besætningsnummer for den eller de besætninger, hvorfra dyrene flyttes.
 3) Dato for afgang.
 4) Besætningsnummer eller adresse for det planlagte bestemmelsessted (svineslagteri).
 5) At transporten sker som gruppevis levering af slagtesvin.
 Stk. 2. Transportøren skal sikre, at flytningsdokumentet, jf. stk. 1, følger svinene under transporten og afleveres til slagteriet efter transporten, og inden der sker aflæsning af dyrene.
 § 31. Transportøren skal på flytningsdokumentet, jf. § 30, udfylde oplysning om transportvirksomhedens navn og autorisationsnummer.
Stk. 2. Transportøren skal ved sin underskrift på flytningsdokumentet, jf. § 30, bekræfte oplysningerne inden afgang fra besætningen.
I tilfælde af uoverensstemmelse mellem oplysningerne på flytningsdokumentet og transportørens observationer skal transportøren berigtige forholdene på flytningsdokumentet inden underskrift.
Stk. 3. Transportøren skal ved samtidig transport af slagtesvin fra flere besætninger, jf. § 29, stk. 4, sikre adskillelse af svinene i hver sin gruppe på transportmidlet, således at det ved ankomst til slagteriet er entydigt, hvilken besætning det enkelte svin stammer fra.
Transportøren skal registrere på flytningsdokumentet på hvilke dæk og i hvilke rum på transportmidlet, svinene fra de enkelte besætninger er anbragt.
Stk. 4. Transportøren skal dokumentere, at transporten efter afgang fra den angivne besætning er sket uden ophold.
Ved gruppevis levering af slagtesvin fra flere besætninger, jf. § 29, stk. 4, skal transportøren via kørselsdata dokumentere, at transporten efter afgang fra den første besætning alene har gjort ophold ved de øvrige angivne besætninger før ankomst til slagteriet.
Stk. 5. Transportøren skal til slagteriet, efter hver transport, og inden der sker aflæsning af dyrene, udlevere kørselsdata, der dokumenterer, at bestemmelserne i stk. 4 er overholdt.
Transportøren skal tillige i mindst to år opbevare kopi af kørselsdata, der på anmodning forvises Fødevarestyrelsen.
 § 32. Transportøren skal sørge for, at der udføres egenkontrol, der sikrer, at kravene i § 29 opfyldes.
 Stk. 2. Egenkontrollen skal beskrives i et egenkontrolprogram, herunder hvordan egenkontrollens gennemførelse dokumenteres.
 Stk. 3. Egenkontrolprogrammet skal løbende opdateres.
§ 33. Transportøren skal foretage indberetning til Fødevarestyrelsen før den første transport af gruppevis levering af slagtesvin.
Indberetning sendes via kontaktformularen på Fødevarestyrelsens hjemmeside: fvst.dk/kontakt.
 Stk. 2. Indberetning, jf. stk. 1, skal omfatte oplysning om transportørens navn, CVR-nummer, autorisationsnummer og forventet startdato for transport af gruppevis levering af slagtesvin.
 § 34. Transportøren skal sikre, at egenkontrolprogrammet og dokumentationen for egenkontrollens gennemførelse til enhver tid er tilgængeligt for Fødevarestyrelsen.
 Stk. 2. Dokumentationen skal opbevares i mindst to år.
 § 35. En operatør af en besætning, der selv transporterer svin, der er en gruppevis levering af slagtesvin, må ikke medtage svin fra besætninger med andre ejere.
 Stk. 2. Bestemmelserne i § 31, stk. 2-5 og i §§ 32-34, finder også anvendelse på operatører af besætninger, der benytter sig af gruppevis levering af slagtesvin, og som transporterer egne svin til slagteriet.
§ 36. Operatøren af et slagteri skal, inden første gruppevis levering af slagtesvin fra en besætning, sikre sig, at besætningen er registreret i CHR til gruppevis levering af slagtesvin.
Ved manglende registrering i CHR skal operatøren af slagteriet afvise svinene som en gruppevis levering.
Stk. 2. Operatøren af slagteriet kontrollerer, inden der sker aflæsning af slagtesvin fra et transportmiddel med gruppevis levering af slagtesvin, at kørselsdata kan dokumentere, at bestemmelserne i § 31, stk. 4, eller § 35, stk. 2, er overholdt, og at flytningsdokumentets oplysninger, jf. § 30, stk. 1, og § 31, stk. 1, stemmer overens med de faktiske forhold, og operatøren bekræfter ovenstående ved sin underskrift.
Operatøren af slagteriet skal afvise svinene, hvis der ved deres ankomst til slagteriet kan være tvivl om svinenes tilhørsforhold til en besætning.
Stk. 3. Findes der svin fra mere end én besætning på transportmidlet, skal operatøren af slagteriet sikre, at svinene på slagtegangen registreres med et nummer til identifikation af hver besætning, jf. § 29, stk. 4. Operatøren af slagteriet skal forud for modtagelse af svinene kontrollere, at besætningerne, hvorfra dyrene er leveret, tilhører samme operatør.
Ved forskellige operatører af besætningerne skal operatøren af slagteriet afvise svinene som en gruppevis levering.
 Stk. 4. Ved aflæsning af svin på slagteriet skal operatøren af slagteriet indrette modtagelsen i stalden således, at der sikres total adskillelse mellem den pågældende gruppe og andre svin.
 Stk. 5. Efter modtagelsen skal operatøren af slagteriet sikre, at det enkelte slagtesvins sporbarhed og identifikation til gruppen opretholdes gennem hele opstaldningen og slagteprocessen indtil opskæring.
 Stk. 6. Operatøren af slagteriet skal sikre, at svin, der udtages fra den pågældende gruppe under opstaldning og slagteproces, herunder i sygefold, tatoveres med et entydigt nummer, som sikrer samhørighed med den gruppe, de er udtaget fra.
 Stk. 7. Operatøren af slagteriet skal sikre, at svin, der flyttes som gruppevis levering af slagtesvin, og som omdirigeres til andet slagteri, der ikke er registreret som modtager af gruppevis levering af slagtesvin i CHR, skal mærkes med et entydigt nummer, som sikrer samhørighed mellem svinene og afsenderbesætning.
Kapitel 7 Registrering i CHR af flytninger af svin § 37. Operatøren af en svinebesætning skal sikre, at modtagelse af svin, herunder svin fra udlandet, til stadighed er registreret i CHR, jf. dog stk. 2 og 5.
 Stk. 2. En eksportør, der udfører svin via et samlested, skal sikre, at modtagelse af svin på samlestedet til stadighed er registreret i CHR.
 Stk. 3. Følgende oplysninger skal registreres i forbindelse med modtagelse af svin:
 1) Antallet af modtagne svin.
2) Dato og tidspunkt for modtagelse af dyret eller dyrene.
For svin, der flyttes til samlesteder med henblik på udførsel, skal dog registreres dato og tidspunkt for afgang af dyret eller dyrene.
 3) Besætningsnummer for den besætning, hvortil dyret eller dyrene er flyttet.
4) Besætningsnummer for den besætning, hvorfra dyret eller dyrene er flyttet.
Hvis dyret eller dyrene er indført til Danmark, registreres afsenderlandet i stedet for besætningsnummeret for afsenderbesætningen.
 5) Indregistreringsnummer og landekode på køretøjer, der er anvendt til flytningen.
 6) Referencenummeret på TRACES-certifikatet, der følger dyret eller dyrene ved udførsel via et samlested.
Stk. 4. Operatøren af et forarbejdningsanlæg skal ved registrering efter stk. 3, nr. 1, angive antallet af modtagne svin i antal søer, slagtesvin og dyr i alt.
Svin, der modtages i container, skal ikke indgå i opgørelsen efter 1. pkt.
Operatøren af et forarbejdningsanlæg skal tillige angive antal og størrelse af modtagne containere.
Stk. 5. Registreringspligten efter stk. 1 gælder ikke for operatører af køle- eller fryseanlæg eller afhentningspladser.
Endvidere gælder registreringspligten efter stk. 1 ikke for operatører af besætninger, der modtager levende dyr fra et samlested, hvor svinene var flyttet til med henblik på udførsel.
 § 38. Eksportøren af svin skal sikre, at udførsel af svin til stadighed er registreret i CHR.
 Stk. 2. Følgende oplysninger skal registreres i forbindelse med udførsel af svin:
 1) Antallet af afsendte svin.
 2) Dato og tidspunkt for afsendelse af dyret eller dyrene.
 3) Besætningsnummer for den besætning, hvorfra dyret eller dyrene er flyttet.
 4) Modtagerlandet, hvortil dyret eller dyrene er flyttet.
 5) Indregistreringsnummer og landekode på køretøjer, der er anvendt til flytningen.
 6) Referencenummeret på certifikatet, der følger dyret eller dyrene ved udførsel fra Danmark.
 § 39. Eksportøren af svin skal sikre, at svin, der er flyttet til et samlested med henblik på udførsel, men i stedet flyttes til en besætning i Danmark, til stadighed er registreret i CHR.
 Stk. 2. Følgende oplysninger skal registreres i forbindelse med afsendelse af svin:
 1) Antallet af afsendte svin.
 2) Dato og tidspunkt for afsendelse af dyret eller dyrene.
 3) Besætningsnummer for den besætning, hvorfra dyret eller dyrene er flyttet.
 4) Besætningsnummer for den besætning, hvortil dyret eller dyrene er flyttet.
 5) Indregistreringsnummer og landekode på køretøjer, der er anvendt til flytningen.
 § 40. Operatøren af en svinebesætning skal sikre, at afsendelse af svin til et køle- eller fryseanlæg eller en afhentningsplads til stadighed er registreret i CHR, jf. dog stk. 3.
 Stk. 2. Følgende oplysninger skal registreres i forbindelse med afsendelse af svin:
1) Antallet af afsendte svin.
Antallet af afsendte svin, skal være opgjort i antal søer, slagtesvin og dyr i alt, undtagen grise afsendt i containere samt tillige antal og størrelse af afsendte containere.
 2) Dato og tidspunkt for afsendelse af dyret eller dyrene.
 3) Besætningsnummer for den besætning, hvortil dyret eller dyrene er flyttet.
 4) Besætningsnummer for den besætning, hvorfra dyret eller dyrene er flyttet.
 5) Indregistreringsnummer og landekode på køretøjer, der er anvendt til flytningen.
 Stk. 3. Registreringspligten efter § stk. 1 gælder ikke ved flytning af svin til køle- eller fryseanlæg eller afhentningsplads fra en svinebesætning beliggende på samme virksomhed, under forudsætning af at køle- eller fryseanlægget eller afhentningspladsen og svinebesætninger har samme ejer.
 § 41. Registrering efter §§ 37-39 skal finde sted senest syv dage efter flytningen.
 § 42. Registrering efter § 37, stk. 1, eller § 40 skal ske via Fødevarestyrelsens app Flytning af svin eller via internetadressen svineflyt.fvst.dk eller ved elektronisk overførsel af datafil via FTP, upload fra internetadressen svineflyt.fvst.dk eller via webservice, jf. dog § 67.
 Stk. 2. Registrering efter § 37, stk. 2, eller §§ 38-39 skal ske via internetadressen eksportportalen.fvst.dk, jf. dog stk. 3.
 Stk. 3. Registrering efter § 37, stk. 2, eller §§ 38-39 skal, i de tilfælde der er tale om direkte udførsel til lande uden for EU, og hvor dyrene ikke er ledsaget af et TRACES sundhedscertifikat, samt i de tilfælde hvor ejerskabet af dyr er overgået til en anden eksportør på et samlested, og udførsel af dyrene ikke efterfølgende kan registreres via internetadressen eksportportalen.fvst.dk, ske via internetadressen svineflyt.fvst.dk eller ved elektronisk overførsel af datafil via FTP, upload fra internetadressen svineflyt.fvst.dk eller via webservice, jf. dog § 67.
Kapitel 8 Fortegnelser for virksomheder med svin § 43. Operatøren af en svinebesætning skal, foruden oplysningerne nævnt i artikel 23, stk. 1, stk. 3-4 og stk. 5, litra a, i Kommissionens delegerede forordning (EU) 2019/2035, føre fortegnelser med identifikationskoden og øvrige oplysninger anført på udenlandsk øremærke for svin indført til Danmark.
Stk. 2. Operatøren af et samlested skal føre fortegnelser over anvendte erstatningsøremærker til svin.
Fortegnelserne skal omfatte dato for isætning af erstatningsøremærker med angivelse af antal og CHR-nummer.
 § 44. Fortegnelserne efter § 43 og artikel 23, stk. 1, stk. 3-4 og stk. 5, litra a, i Kommissionens delegerede forordning (EU) 2019/2035 skal ajourføres senest syv dage efter hændelsen.
 § 45. Fortegnelserne efter § 43 og artikel 23, stk. 1, stk. 3-4 og stk. 5, litra a, i Kommissionens delegerede forordning (EU) 2019/2035 skal opbevares i mindst tre år efter seneste hændelse for det eller de dyr, som hændelsen vedrører, og skal på anmodning forevises Fødevarestyrelsen eller Landbrugsstyrelsen.
Kapitel 9 Identifikation af får og geder § 46. Operatøren af en besætning med får eller geder kan identificere dyrene i henhold til artikel 48, stk. 1 i Kommissionens delegerede forordning (EU) 2019/2035 under forudsætning af, at dyrene ikke flyttes til andre EU-medlemslande.
 Stk. 2. Anvendes der to øremærker til at identificere dyrene efter stk. 1, må begge disse ikke være bøjleøremærker.
 Stk. 3. Fødevarestyrelsen kan meddele operatører af afgrænsede virksomheder og operatører, der holder får eller geder til kulturelle, rekreative eller videnskabelige formål, dispensation fra identifikationskravene nævnt i artikel 45, stk. 2 i Kommissionens delegerede forordning (EU) 2019/2035. Der skal anmodes om dispensation via kontaktformularen på Fødevarestyrelsens hjemmeside: fvst.dk/kontakt.
 Stk. 4. Operatøren af en zoologisk have kan, i stedet for de i artikel 45 i Kommissionens delegerede forordning (EU) 2019/2035 nævnte identifikationsmidler, identificere får eller geder med én chip eller én vombolus.
 Stk. 5. Lam eller kid under ni måneder, der dør eller aflives, og derefter føres direkte til et forarbejdningsanlæg, en zoologisk have eller en virksomhed omfattet af artikel 18 i forordning om animalske biprodukter, skal ikke identificeres.
 Stk. 6. Lam eller kid under ni måneder, der dør eller aflives, og derefter føres direkte til et køle- eller fryseanlæg eller en afhentningsplads, der alene modtager dyr fra besætninger med samme ejer, skal ikke identificeres.
 § 47. Operatøren af en besætning med får eller geder skal sikre, at identifikation efter artikel 45-47 i Kommissionens delegerede forordning (EU) 2019/2035 er foretaget senest ni måneder efter fødslen.
 § 48. Operatøren af en besætning med får eller geder kan fra dyr, der er identificeret efter § 46, stk. 1, fjerne det ene identifikationsmiddel, hvis dette samtidigt erstattes af et identifikationsmiddel som angivet i bilag III, litra c-f, i Kommissionens delegerede forordning (EU) 2019/2035, og hvis dette identifikationsmiddel har samme identifikationskode som det fjernede identifikationsmiddel.
 Stk. 2. Operatøren af en besætning med får eller geder skal sikre, at et tabt eller ødelagt identifikationsmiddel hurtigst muligt erstattes, dog senest to uger efter tabet eller ødelæggelsen, af et nyt med samme identifikationskode, jf. dog stk. 3 og 4.
 Stk. 3. Befinder dyret sig på udendørs arealer, kan operatøren vente med at erstatte et tabt eller ødelagt identifikationsmiddel indtil tre måneder efter tabet eller ødelæggelsen.
 Stk. 4. I tilfælde af at alle de til dyret tildelte identifikationsmidler er tabt eller ødelagt, skal operatøren af en besætning med får eller geder sikre, at dyret får isat erstatningsidentifikationsmidler senest syv dage efter tabet eller ødelæggelsen af det sidste identifikationsmiddel.
Stk. 5. Et tabt eller ødelagt identifikationsmiddel kan erstattes af et reservemærke bestående af et husgavlsformet øremærke, hvorpå dyrets identifikationskode er skrevet manuelt med permanent læsbar tekst, på begge sider af øremærket, inden isættelse.
Får og geder må kun forsynes med et reservemærke, hvis dyret også har isat et visuelt identifikationsmiddel med maskinel prægning.
 Stk. 6. Operatøren af en besætning med får eller geder skal sikre, at identifikationsmidler til får eller geder kun anvendes til identifikation af får eller geder på den virksomhed, hvortil identifikationsmidlerne er udleveret.
 Stk. 7. Operatøren af en besætning med får eller geder skal sikre, at ikke-godkendte, visuelle identifikationsmidler, der anvendes frivilligt, ikke er gule, røde eller hvide.
 § 49. Operatøren af en besætning med får eller geder skal sikre, at indførte får eller geder fra EU-medlemslande til stadighed er identificeret med ét rødt øremærke eller ét rødt elektronisk øremærke med dansk identifikationskode, jf. dog stk. 2 og 4.
 Stk. 2. Indførte får eller geder fra EU-medlemslande, der slagtes senest fem dage efter deres indførsel, er undtaget for stk. 1.
 Stk. 3. Operatøren af en besætning med får eller geder skal sikre, at indførte får eller geder fra lande uden for EU til stadighed er identificeret med to røde øremærker, eller ét rødt øremærke og ét rødt elektronisk øremærke med dansk identifikationskode, jf. dog stk. 4 og artikel 81, stk. 3 i Kommissionens delegerede forordning (EU) 2019/2035.
 Stk. 4. For får eller geder, der indføres direkte til zoologiske haver, kan identifikationsmidlerne nævnt i stk. 1 og 3 være gule.
 Stk. 5. Identifikation efter stk. 1 skal foretages senest 20 dage efter indførslen.
Kapitel 10 Registrering i CHR af flytninger af får og geder § 50. Operatøren af en besætning med får eller geder skal sikre, at flytninger af får og geder til stadighed er registreret i CHR, jf. dog §§ 51-52.
 Stk. 2. Følgende oplysninger skal registreres, efter at flytningen har fundet sted:
 1) Antallet af flyttede får eller geder.
 2) Dato for flytningen.
3) Afhænderen af dyr skal registrere eget besætningsnummer samt besætningsnummer for den besætning, hvortil dyret eller dyrene er flyttet.
Hvis dyret eller dyrene er udført, registreres modtagerlandet i stedet for besætningsnummeret for modtagerbesætningen.
4) Modtageren af dyr skal registrere eget besætningsnummer samt besætningsnummer for den besætning, hvorfra dyret eller dyrene er flyttet.
Hvis dyret eller dyrene er indført til Danmark, registreres afsenderlandet i stedet for besætningsnummeret for afsenderbesætningen.
 Stk. 3. Operatøren af et forarbejdningsanlæg skal ved registrering efter stk. 2, nr. 1, angive antallet af modtagne dyr samt angive antal og størrelse af modtagne containere.
 § 51. Der skal ikke ske registrering efter § 50, når:
1) får eller geder flyttes til og fra græsningsarealer, 2) får eller geder flyttes til og fra arealer med græs, hvor dyrene går op til 30 dage, og hvor der kun findes dyr fra virksomheder med samme ejer, eller 3) får eller geder flyttes mellem besætninger, der indgår i samme naboaftale.
Stk. 2. Anmodning om en naboaftale sendes via kontaktformularen på Fødevarestyrelsens hjemmeside: fvst.dk/kontakt.
Fødevarestyrelsen kan meddele en naboaftale på følgende betingelser:
 1) Virksomheder kan kun indgå i naboaftale, hvis de grænser op mod hinanden, og hvor dyrene er sammenblandet på udendørs arealer i græsningssæsonen, hvor de frit kan bevæge sig mellem de to virksomheder.
 2) Besætninger kan kun indgå i naboaftale, hvis de har samme ejer.
3) En virksomhed kan kun indgå i én naboaftale.
Dog kan en virksomhed indgå i mere end én naboaftale, når naboaftalerne omfatter de samme to virksomheder.
 Stk. 3. Flyttes får eller geder mellem besætninger i Danmark med samme ejer, men som ikke er omfattet af naboaftale, kan registrering efter § 50, stk. 2, foretages efter bestemmelsens nr. 3 eller 4.
 § 52. Registreringspligten efter § 50 påhviler alene den operatør, der afsender dyret, ved:
1) flytning af dyr til køle- eller fryseanlæg eller afhentningspladser, eller 2) flytning af dyr til fælles græsgange, dyrskuer eller dyrehospitaler, hvor dyret ikke skifter ejer i forbindelse med flytningen.
 Stk. 2. Registreringspligten efter § 50 påhviler alene den operatør, der modtager dyret, ved:
1) flytning af dyr fra køle- eller fryseanlæg eller afhentningspladser, eller 2) flytning af dyr fra fælles græsgange, dyrskuer eller dyrehospitaler, hvor dyret ikke skifter ejer i forbindelse med flytningen.
 § 53. Registrering efter § 50 skal finde sted senest syv dage efter flytningen.
 § 54. Registrering af flytning af får eller geder efter § 50 skal ske elektronisk via internetadressen webdyr.dk, eller ved brug af etablerede opdateringsservices hos SEGES, jf. dog § 67.
Kapitel 11 Fortegnelser for virksomheder med får eller geder § 55. Operatøren af en besætning med får eller geder skal, foruden oplysningerne nævnt i artikel 22 og artikel 23, stk. 1-2 og stk. 4, i Kommissionens delegerede forordning (EU) 2019/2035, for hvert dyr føre fortegnelse af måned for fødsel.
 § 56. Operatøren af en besætning med får eller geder skal ikke føre fortegnelser efter artikel 102, stk. 1, litra a-c, i dyresundhedsloven og artikel 22 og artikel 23, stk. 1, 2 og 4, i Kommissionens delegerede forordning (EU) 2019/2035, når:
1) besætningen er et græsningsareal, køle- eller fryseanlæg eller en afhentningsplads, 2) får eller geder flyttes til og fra græsningsarealer, 3) får eller geder flyttes til og fra arealer med græs, hvor dyrene går op til 30 dage, og hvor der kun findes dyr fra besætninger med samme ejer, eller 4) får eller geder flyttes mellem besætninger, der indgår i samme naboaftale, jf. § 51, stk. 1, nr. 3.
 § 57. Ajourføring efter § 53 og efter artikel 22 og artikel 23, stk. 1-2 og stk. 4, i Kommissionens delegerede forordning (EU) 2019/2035 skal finde sted senest syv dage efter hændelsen, jf. dog stk. 2.
 Stk. 2. Fristen i stk. 1 kan, for registrering af fødsel, og hvis relevant, typen af elektronisk identifikationsmiddel og placeringen heraf, forlænges til syv dage efter, at dyret er identificeret.
 § 58. Fortegnelserne efter § 55 og efter artikel 22 og artikel 23, stk. 1-2 og stk. 4, i Kommissionens delegerede forordning (EU) 2019/2035, skal for hvert enkelt dyr opbevares i mindst tre år efter, dyret er flyttet fra besætningen, og skal på anmodning forevises Fødevarestyrelsen eller Landbrugsstyrelsen.
Kapitel 12 Krav om flytningsdokument ved flytning af får og geder § 59. Operatøren af en besætning med får eller geder er undtaget for dyresundhedslovens artikel 113, stk. 1, litra b, når:
1) der flyttes døde dyr, 2) dyr flyttes mellem virksomheder med samme ejer, 3) dyr flyttes til og fra græsningsarealer, 5) dyr flyttes til og fra arealer med græs, hvor dyrene går op til 30 dage, og hvor der kun findes dyr fra besætninger med samme ejer, 6) dyr flyttes til dyrehospitaler som følge af akut opstået sygdom eller anden tilstand, der kræver indlæggelse, eller 7) dyr hjemtages til virksomheden fra en fælles græsgang eller et dyrskue.
I disse tilfælde skal dyret eller dyrene ledsages af det flytningsdokument, der ledsagede dyret eller dyrene fra virksomheden.
 § 60. Operatøren af en besætning med får eller geder må kun anvende flytningsdokumentet i op til 14 dage efter udskrift, og hvis virksomheden eller dyrene, efter udskriften af flytningsdokumentet, ikke underlægges offentligt tilsyn eller på anden måde blokeres for flytning.
 Stk. 2. Flytningsdokumentet må kun anvendes til én enkelt flytning og er kun gyldigt med operatørens underskrift og dato.
 § 61. Operatøren af en virksomhed med får eller geder, der har modtaget dyr fra andre virksomheder, skal opbevare det ledsagende flytningsdokument i mindst tre år efter udskrift og skal på anmodning forevise det til Fødevarestyrelsen eller Landbrugsstyrelsen.
Kapitel 13 Identifikation af hjorte og kameler § 62. Operatøren af en besætning med hjorte eller kameler skal sikre, at identifikation af hjorte og kameler er foretaget senest ni måneder efter fødslen, jf. dog stk. 2.
 Stk. 2. Operatøren af en virksomhed med hjorte, der er meddelt dispensation i henhold til § 2 i bekendtgørelse om opdræt af hjortedyr, er undtaget fra den i stk. 1 nævnte identifikationsfrist.
 Stk. 3. Operatøren af en besætning med hjorte eller kameler skal sikre, at et tabt eller ødelagt identifikationsmiddel, erstattes hurtigst muligt, dog senest to uger efter tabet eller ødelæggelsen, af et nyt med samme identifikationskode, jf. dog stk. 4 og 5.
 Stk. 4. Befinder dyret sig på udendørs arealer, kan fristen i stk. 3 forlænges til tre måneder.
 Stk. 5. I tilfælde af at alle de til dyret tildelte identifikationsmidler er tabt eller ødelagt, skal operatøren af en besætning med hjorte eller kameler sikre, at dyret får isat erstatningsidentifikationsmidler senest syv dage efter tabet eller ødelæggelsen af det sidste identifikationsmiddel.
 Stk. 6. Operatøren af en besætning med hjorte eller kameler skal sikre, at identifikationsmidler til hjorte eller kameler kun anvendes til identifikation af disse dyr på den virksomhed, hvortil identifikationsmidlerne er udleveret.
 Stk. 7. Operatøren af en besætning med hjorte eller kameler skal sikre, at ikke-godkendte øremærker, der anvendes frivilligt, ikke er gule, røde eller hvide.
 § 63. Operatøren af en besætning med hjorte eller kameler skal sikre, at indførte hjorte eller kameler fra EU-medlemslande til stadighed er identificeret med ét rødt øremærke med dansk identifikationskode, jf. dog stk. 2 og 4.
 Stk. 2. Indførte hjorte eller kameler fra EU-medlemslande, der slagtes senest fem dage efter deres indførsel, er undtaget for stk. 1.
 Stk. 3. Operatøren af en besætning med hjorte eller kameler skal sikre, at indførte hjorte eller kameler fra lande uden for EU til stadighed er identificeret med to røde øremærker med dansk identifikationskode, jf. dog stk. 4 og artikel 81, stk. 3, i Kommissionens delegerede forordning (EU) 2019/2035.
 Stk. 4. For hjorte eller kameler, der indføres direkte til zoologiske haver, kan identifikationsmidlerne nævnt i stk. 1 og 3 være gule.
 Stk. 5. Identifikation efter stk. 1 skal foretages senest 20 dage efter indførslen.
Kapitel 14 Fortegnelser for virksomheder med hjorte eller kameler § 64. Operatøren af en besætning med hjorte eller kameler skal sikre, at oplysningerne nævnt i artikel 102, stk. 1, litra b, i dyresundhedsloven og artikel 22 i Kommissionens delegerede forordning (EU) 2019/2035, for hvert dyr er ajourført senest syv dage efter identifikationen eller flytningen af dyret.
 Stk. 2. Fortegnelserne efter artikel 102, stk. 1, litra b, i dyresundhedsloven og artikel 22 i Kommissionens delegerede forordning (EU) 2019/2035, skal for hvert enkelt dyr opbevares i mindst tre år efter, dyret er flyttet fra besætningen, og skal på anmodning forevises Fødevarestyrelsen eller Landbrugsstyrelsen.
Kapitel 15 Fortegnelser for virksomheder med fritter § 65. Operatøren af en besætning med fritter skal sikre, at oplysningerne nævnt i artikel 102, stk. 1, litra b, i dyresundhedsloven og artikel 22 og 26 i Kommissionens delegerede forordning (EU) 2019/2035, for hvert dyr er ajourført senest syv dage efter fødsel eller flytning af dyret.
 Stk. 2. Fortegnelserne efter artikel 102, stk. 1, litra b, i dyresundhedsloven og artikel 22 og 26 i Kommissionens delegerede forordning (EU) 2019/2035, skal for hvert enkelt dyr opbevares i mindst tre år efter, dyret er flyttet fra besætningen, og skal på anmodning forevises Fødevarestyrelsen eller Landbrugsstyrelsen.
Kapitel 16 Fortegnelser for virksomheder med fjerkræ, ræve, mink, ildere, chinchillaer, kaniner eller humlebier § 66. Operatøren af en besætning med fjerkræ, ræve, mink, ildere, chinchillaer, kaniner eller humlebier skal sikre, at oplysningerne nævnt i artikel 102, stk. 1, litra b, i dyresundhedsloven er ajourført senest syv dage efter flytningen.
 Stk. 2. Fortegnelserne efter artikel 102, stk. 1, litra b, i dyresundhedsloven skal opbevares i mindst tre år efter flytningen er foretaget, og skal på anmodning forevises Fødevarestyrelsen eller Landbrugsstyrelsen.
Kapitel 17 Undtagelser for digital indberetning til CHR § 67. Operatører, der hos kommunen er blevet fritaget for kravet om at modtage digital post, er undtaget fra kravet om, at registrering i CHR efter denne bekendtgørelse skal ske digitalt.
 Stk. 2. Fødevarestyrelsen kan i særlige tilfælde og efter skriftlig og begrundet ansøgning fravige kravet om digital indberetning.
 Stk. 3. Indberetning og ajourføring af oplysninger om virksomheder og besætninger, der ikke kan foretages på appen CHR eller på landbrugsindberetning.dk, er undtaget for kravet om digital indberetning.
 Stk. 4. Indberetning af oplysninger om kvæg, der ikke kan foretages via internetadressen webdyr.dk, ved brug af it-programmet DMS Dyreregistrering, eller ved brug af etablerede opdateringsservices hos SEGES, er undtaget for kravet om digital indberetning.
Stk. 5. Indberetninger efter stk. 1, 3 og 4 skal ske til SEGES.
Operatører, der er meddelt dispensation efter stk. 2, skal foretage indberetninger til SEGES.
Kapitel 18 Meddelelser fra CHR § 68. Afgørelser og andre dokumenter, som Fødevarestyrelsen udsteder som følge af indberetninger efter denne bekendtgørelse, kan være uden underskrift eller med maskinel underskrift.
 Stk. 2. Afgørelser og andre dokumenter, der udelukkende er truffet eller udstedt på grundlag af elektronisk databehandling, kan udstedes alene med angivelse af Fødevarestyrelsen som afsender.
Adgang til CHR § 69. Enhver har adgang til oplysninger i CHR, jf. dog stk. 2-4.
 Stk. 2. Der er ikke adgang til oplysninger om operatørers telefonnumre og e-mailadresser.
 Stk. 3. Der er ikke adgang til oplysning om hvilke besætninger, der er udpeget til kontrol for overholdelse af reglerne i denne bekendtgørelse eller forordningerne nævnt i § 1, eller til kontroloplysninger for disse besætninger.
 Stk. 4. Der er ikke adgang til oplysninger fra Fødevarestyrelsens interne databasekontrolsystemer om mangler eller overtrædelser af veterinære regler i besætninger.
 Stk. 5. Oplysningerne, jf. stk. 1, kan uden vederlag hentes via internetadressen chr.fvst.dk eller via etablerede webservice.
Stk. 6. Anmodning om at få oplysninger fra CHR kan rettes til Fødevarestyrelsen.
For udlevering af oplysninger til private eller offentlige myndigheder fra CHR opkræves betaling for de faktiske omkostninger, der er forbundet med udleveringen.
 Stk. 7. Indsigelser over registerets indhold kan rettes til Fødevarestyrelsen.
Kapitel 19 Destruktion af identifikationsmidler § 70. Operatøren af et slagteri eller et forarbejdningsanlæg skal sikre sig, at identifikationsmidler fra slagtede eller destruerede dyr bliver destrueret, jf. dog stk. 2.
Stk. 2. Operatøren af et slagteri kan undlade at destruere et identifikationsmiddel, hvis det er fastgjort til dyrets hud, og huden sendes til en hudecentral.
I de tilfælde skal ejeren af hudecentralen sikre sig, at identifikationsmidlet destrueres.
Kapitel 20 Ansvar, administrative bestemmelser og betaling § 71. Enhver operatør, der midlertidig eller permanent har et dyr i sin varetægt, der skal være identificeret efter bestemmelserne i denne bekendtgørelse eller efter forordningerne nævnt i § 1, skal påse, at dyret er behørigt identificeret.
 Stk. 2. Er dyret ikke behørigt identificeret, skal operatøren, jf. stk. 1, straks give Fødevarestyrelsen meddelelse herom.
 § 72. Enhver operatør af en besætning skal på et hvilket som helst tidspunkt kunne redegøre for, hvor dyrene i besætningen befinder sig.
 § 73. Efter forudgående høring af operatøren kan Fødevarestyrelsen berigtige data i CHR.
 § 74. Fødevarestyrelsen kan tilbagekalde en dispensation givet i medfør af denne bekendtgørelse, hvis kravene til en dispensation, eller de i forbindelse med en dispensation fastsatte vilkår, ikke længere er opfyldt.
§ 75. For dyr indført fra EU-medlemslande afholder Fødevarestyrelsen udgifterne til den i § 12, stk. 1, § 25, stk. 1, § 49, stk. 1 og § 63, stk. 1, nævnte identifikation.
Alle andre udgifter, som afholdes i medfør af denne bekendtgørelse, er Fødevarestyrelsen uvedkommende.
Straf og ikrafttræden § 76. Medmindre højere straf er forskyldt efter anden lovgivning, straffes med bøde den, der overtræder §§ 4 - 5, §§ 7  8, § 9, stk. 1 og 3, § 10, stk. 1, 2 og 4, § 11, § 12, stk. 1, 3 og 5, § 13, §§ 16  17, §§ 19  20, § 21, stk. 1, 2 og 7, §§ 22  24, § 25, stk. 1 og 4, §§ 26  28, § 29, stk. 1-2, §§ 30  36, § 37, stk. 1  4, §§ 38  39, § 40, stk. 1  2, §§ 41  45, § 46, stk. 1-2, § 47 - 48, § 49, stk. 1, 3 og 5, § 50, §§ 53  55, §§ 57 - 58, §§ 60  61, § 62, stk. 1 og 3 - 7, § 63, stk. 1, 3 og 5, §§ 64 - 66, § 67, stk. 5, §§ 70  72 og § 77, stk. 6.
Stk. 2. Straffen kan stige til fængsel i indtil to år, hvis den ved handlingen eller undladelsen skete overtrædelse er begået med forsæt eller grov uagtsomhed, og der ved overtrædelsen er 1) forvoldt skade på menneskers eller dyrs sundhed eller fremkaldt fare herfor, eller 2) opnået eller tilsigtet opnået en økonomisk fordel for den pågældende selv eller andre, herunder ved besparelser.
 Stk. 3. Der kan pålægges selskaber m.v. (juridiske personer) strafansvar efter reglerne i straffelovens kapitel 5.
 § 77. Bekendtgørelsen træder i kraft den 13. maj 2021.
 Stk. 2. Følgende bekendtgørelser ophæves:
 1) Bekendtgørelse nr. 1407 af 30. november 2018 om registrering af besætninger i CHR.
 2) Bekendtgørelse nr. 679 af 18. maj 2020 om mærkning, registrering og flytning af kvæg, svin, får eller geder.
 3) Bekendtgørelse nr. 533 af 25. maj 2018 om transportørens egenkontrol ved gruppevis levering af slagtesvin.
 Stk. 3. I bekendtgørelse nr. 1497 af 10. december 2015 om opdræt af hjortedyr ophæves §§ 14-16.
 Stk. 4. Operatøren af en besætning med svin, hjorte eller kameler skal sikre, at dyr, der ikke er identificeret ved denne bekendtgørelses ikrafttræden, er identificeret senest 13. februar 2022.
