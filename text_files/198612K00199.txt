Nr LSF 199 Forslag til Lov om ændring af lov om radio- og fjernsynsvirksomhed (Lokal  

 radio- og fjernsynsvirksomhed) Fremsat af ministeren for kulturelle anliggender (H.
P.
Clausen) den 18. februar 1987 Vedtaget ved tredjebehandling den 4. juni 1987 Lov nr 373 af 10/06/1987 § 1 I lov om radio- og fjernsynsvirksomhed, jf. lovbekendtgørelse nr. 571 af 8. august 1986, foretages følgende ændringer:
 1. I § 3 b indsættes som stk. 2:
»Stk. 2. Såfremt anlæggene indeholder mere end 8 kanaler, skal der tillige stilles en kanal til rådighed for lokale fjernsynsprogrammer, der spredes eller fordeles i det pågældende område i henhold til tilladelse efter kapitel 2 a.« 2. Kapitel 2 a's overskrift affattes således:
 »Lokal radioog fjernsynsvirksomhed«.
 3. § 15 a affattes således:
»§ 15 a.
Det nævn, der er omtalt i § 15 e, kan give selskaber, foreninger og lign. tilladelse til radio- og fjernsynsvirksomhed ved hjælp af radioanlæg eller kabelanlæg inden for et lokalt område.
Stk. 2. Tilladelse kan kun udstedes, hvis følgende betingelser er opfyldt:
1) Udstedes tilladelse til et selskab, en forening el. lign., skal et flertal af bestyrelsens medlemmer have bopæl i området.
2) Selskabet, foreningen el. lign. skal have radio- eller fjernsynsvirksomhed som eneste formål.
3) I selskabet, foreningen el. lign. må erhvervsvirksomheder ikke have bestemmende indflydelse.
Stk. 3. Kommuner har ret til at få en tilladelse som nævnt i stk. 1, såfremt kommunens formål med programvirksomheden alene vil være at stille produktions- og sendefaciliteter til rådighed for interesserede borgere eller at formidle kommunal information.
Stk. 4. Tilladelsens indehaver skal selvstændigt udøve programvirksomheden.
Programvirksomheden må kun i særlige tilfælde omfatte programmer, der udsendes samtidig af en anden indehaver af en tilladelse.
Stk. 5. Efter regler fastsat af ministeren for kulturelle anliggender kan det pålægges indehavere af en tilladelse at medvirke til udsendelsen af meddelelser af beredskabsmæssig karakter til befolkningen.
Stk. 6. Tilladelse til programspredning ved hjælp af radioanlæg er betinget af, at der inden for en fastsat frist, der kan forlænges, foreligger tilladelse til radiospredning efter lov om radiokommunikation.« 4. § 15 b, stk. 1, affattes således:
»Tilladelse udstedes for en bestemt periode, der maksimalt kan være 3 år for radio og 5 år for fjernsyn.
Fornyelse af tilladelse kan ske ved periodens udløb.« 5. I § 15 e, stk. 1, indsættes efter 2. pkt. som 3. pkt.:
»Hvis forholdene taler derfor, kan der nedsættes eet nævn for radiovirksomhed og eet nævn for fjernsynsvirksomhed.« 6. I § 15 f, stk. 4, indsættes efter nr. 2:
 »3) tilsidesætter pålæg meddelt efter § 15 a, stk. 5,».
 Nr. 3 og 4 bliver herefter nr. 4 og 5.
 7. § 15 g, stk. 1, affattes således:
»Bestemmelserne i §§ 9-11 i lov om pressens brug finder tilsvarende anvendelse på spørgsmål om berigtigelse i forbindelse med lokal radio- og fjernsynsvirksomhed.
I sådanne sager erstattes det medlem af berigtigelsesnævnet, som er udpeget efter indstilling fra Danske Dagblades Fællesrepræsentation, med et medlem, som udnævnes af justitsministeren efter indstilling fra ministeren for kulturelle anliggender.
Dette medlem skal have kendskab til lokal radio- og fjernsynsvirksomhed.« 8. I § 15 h, stk. 1, affattes nr. 4 således:
»4) At rådgive ministeren om lokal radio- og  

 fjernsynsvirksomhed.« 9. § 15 j affattes således:
»§ 15 j.
Ministeren for kulturelle anliggender kan fastsætte regler om lokal radio- og fjernsynsvirksomhed.« 10. § 22, stk. 2, affattes således:
»Stk. 2. I forskrifter, der udstedes efter § 5, § 15 a, stk. 5, og § 15 j, kan der fastsættes straf af bøde for overtrædelse af bestemmelser i forskrifterne.« § 2 Stk. 1. Loven træder i kraft dagen efter bekendtgørelsen i Lovtidende.
Stk. 2. Den forsøgsmæssige fjernsynsvirksomhed i lokale områder, der efter lov nr. 336 af 4. juni 1986 om forlængelse af forsøg med lokal fjernsynsvirksomhed kan fortsætte indtil den 30. september 1987, vil kunne fortsætte på de hidtil gældende vilkår ud over den 30. september 1987 indtil det tidspunkt, da tilladelse er udstedt i den kommune, hvor senderen er opstillet eller fællesantenneanlægget er beliggende, dog ikke længere end til den 31. december 1987. Ministeren for kulturelle anliggender afgør i tvivlstilfælde, om en tilladelse til forsøg er bortfaldet.
Oprindeligt fremsat lovforslag Blad nr 554 § 1 I lov om radio- og fjernsynsvirksomhed, jfr. lovbekendtgørelse nr.
 571 af 8. august 1986, foretages følgende ændringer:
 1. I § 3 B indsættes som stk. 2:
»STK. 2. Såfremt anlæggene indeholder mere end 10 kanaler, skal der tillige stilles en kanal til rådighed for lokale fjernsynsprogrammer, der spredes eller fordeles i det pågældende område i henhold til tilladelse efter kapitel 2 a.« 2. Kapitel 2 a's overskrift affattes således:
 »LOKAL RADIO- OG FJERNSYNSVIRKSOMHED«.
 3. § 15 A affattes således:
»§ 15 a.
Det nævn, der er omtalt i § 15 e, kan give selskaber, foreninger og lign. tilladelse til radio- og fjernsynsvirksomhed ved hjælp af radioanlæg eller kabelanlæg inden for et lokalt område.
Stk. 2. Tilladelse kan kun udstedes, hvis følgende betingelser er opfyldt:
1) Udstedes tilladelse til et selskab, en forening el. lign., skal et flertal af bestyrelsens medlemmer have bopæl i området.
2) Selskabet, foreningen el. lign. skal have radio- eller fjernsynsvirksomhed som eneste formål.
3) I selskabet, foreningen el. lign. må erhvervsvirksomheder, bortset fra dagblade, ikke have bestemmende indflydelse.
Stk. 3. Kommuner har ret til at få en tilladelse som nævnt i stk. 1, såfremt kommunens formål med programvirksomheden alene vil være at stille produktions- og sendefaciliteter til rådighed for interesserede borgere eller at formidle kommunal information.
Stk. 4. Tilladelsens indehaver skal selvstændigt udøve programvirksomheden.
Programvirksomheden må kun i særlige tilfælde omfatte programmer, der udsendes samtidig af en anden indehaver af en tilladelse.
Sendetid må ikke mod vederlag stilles til rådighed for politiske partier og religiøse bevægelser.
Stk. 5. Efter regler fastsat af ministeren for kulturelle anliggender kan det pålægges indehavere af en tilladelse at medvirke til udsendelsen af meddelelser af beredskabsmæssig karakter til befolkningen.
Stk. 6. Tilladelse til programspredning ved hjælp af radioanlæg er betinget af, at der inden for en fastsat frist, der kan forlænges, foreligger tilladelse til radiospredning efter lov om radiokommunikation.« 4. § 15 B, STK. 1, affattes således:
»Tilladelse udstedes for en bestemt periode, der maksimalt kan være 3 år for radio og 5 år for fjernsyn.
Fornyelse af tilladelse kan ske ved periodens udløb.« 5. I § 15 E, STK. 1, indsættes efter 2. pkt. som 3. pkt.:
»Hvis forholdene taler derfor, kan der nedsættes eet nævn for radiovirksomhed og eet nævn for fjernsynsvirksomhed.« 6. I § 15 F, STK. 4, indsættes efter nr. 2:
 »3) tilsidesætter pålæg meddelt efter § 15 a, stk. 5,».
 Nr. 3 og 4 bliver herefter nr. 4 og 5.
 7. § 15 G, STK. 1, affattes således:
»Bestemmelserne i §§ 9-11 i lov om pressens brug finder tilsvarende anvendelse på spørgsmål om berigtigelse i forbindelse med lokal radio- og fjernsynsvirksomhed.
I sådanne sager erstattes det medlem af berigtigelsesnævnet, som er udpeget efter indstilling fra Danske Dagblades Fællesrepræsentation, med et medlem, som udnævnes af justitsministeren efter indstilling fra ministeren for kulturelle anliggender.
Dette medlem skal have kendskab til lokal radio- og fjernsynsvirksomhed.« 8. I § 15 H, STK. 1, affattes nr. 4 således:
»4) At rådgive ministeren om lokal radio- og  

 fjernsynsvirksomhed.« 9. § 15 J affattes således:
»§ 15 J.
Ministeren for kulturelle anliggender kan fastsætte regler om lokal radio- og fjernsynsvirksomhed.« 10. § 22, STK. 2, affattes således:
»STK. 2. I forskrifter, der udstedes efter § 5, § 15 a, stk. 5, og § 15 j, kan der fastsættes straf af bøde for overtrædelse af bestemmelser i forskrifterne.« § 2 Loven træder i kraft den . . . .
BEMÆRKNINGER TIL LOVFORSLAGET ALMINDELIGE BEMÆRKNINGER 1. Loven om radio- og fjernsynsvirksomhed af 1973 (nu:
lovbekendtgørelse nr. 571 af 8. august 1986) er senest ændret ved lov nr. 335 af 4. juni 1986 (TV 2).
2. Ved lov nr. 589 af 19. december 1985 om ændring af lov om radio- og fjernsynsvirksomhed indførtes en varig ordning for LOKAL RADIOVIRKSOMHED pr. 1. april 1986 (se Folketingstidende 1985-86, sp. 437, 608, 4129 og 4662, A sp. 905, B sp. 273 og C sp. 151).
Den varige ordning har for lokal radiovirksomheds vedkommende afløst den hidtidige forsøgsordning med lokalradio og lokal-tv.
Ved lov nr. 172 af 25. marts 1986 om forlængelse af forsøg med lokal radio- og fjernsynsvirksomhed blev der dog for lokal radio etableret en overgangsperiode, således at de radioprojekter, som var i gang inden for forsøgsordningen, kunne fortsætte, indtil vedkommende lokale nævn havde udstedt tilladelser til radiovirksomhed i det pågældende lokale område inden for den varige ordning - dog ikke længere end til den 30. september 1986 (se Folketingstidende 1985-86, sp. 7830, 8319, 8584 og 8760, A sp.
 5049, B sp. 1129 og C sp. 405).
3. For LOKAL FJERNSYNSVIRKSOMHED er den forsøgsordning ikke afsluttet, der blev iværksat for en 3-årig periode pr. 1. april 1983 i henhold til § 1, stk. 2, og § 2, stk. 2, i loven om radio- og fjernsynsvirksomhed, som affattet ved lov nr. 249 af 27. maj 1981.
Bestemmelser om lokal-tv var oprindelig indeholdt i det lovforslag, der blev stadfæstet som ovennævnte lov nr. 589 af 19. december 1985, men udgik under Folketingets behandling.
Et herefter fremsat forslag til lov om ændring af lov om radio- og fjernsynsvirksomhed (lokal radio- og fjernsynsvirksomhed) (L 168), der ligeledes indeholdt bestemmelser om lokal-tv, blev ikke vedtaget (se Folketingstidende 1985-86, sp. 6276 og 7120, A sp. 4227 og B sp.
 2285).
Ved den omtalte lov nr. 172 af 25. marts 1986 om forlængelse af forsøg med lokal radio- og fjernsynsvirksomhed skete der derimod en forlængelse af forsøgsordningen for de igangværende lokal-tv-stationer indtil den 30. september 1986, og ved lov nr.
336 af 4. juni 1986 om forlængelse af forsøg med lokal fjernsynsvirksomhed skete der yderligere en udskydelse af forsøgsperiodens afslutning med 1 år til den 30. september 1987 (se Folketingstidende 1985-86, sp. 10863, 11340, 11942 og 12555, A sp. 6227, B sp. 2101 og C sp. 1105).
 4. DEN VARIGE LOKALRADIOORDNING har nu antaget et betydeligt omfang.
UDVALGET VEDR.
LOKAL RADIO - det centrale udvalg, som ministeren for kulturelle anliggender har nedsat i henhold til § 15 h i loven om radio- og fjernsynsvirksomhed - har gennem et rundspørge til kommunerne indhentet oplysninger om antallet af ansøgere m.v. i den nye ordning.
Det fremgår blandt andet af udvalgets rapport »Status over lokalradioordningen pr. 1. december 1986«, der er ved at være færdiggjort, at antallet af nedsatte nævn på dette tidspunkt udgjorde 123, hvoraf 28 var fælles nævn, det vil sige omfattede flere kommuner.
Antallet af berørte kommuner var 190, hvoraf 95 var med i fælles nævn.
Der var udstedt 209 tilladelser til lokal radiovirksomhed, og yderligere 106 tilladelser mentes at være på vej inden for de nærmeste måneder.
Herudover var i øvrigt yderligere 22 kommuner i færd med at nedsætte lokale nævn.
I forhold til kulturministeren har Udvalget vedr.
Lokal Radio som opgave at rådgive om lokal radiovirksomhed.
Udvalget vil således kunne tage problemer op, der måtte vise sig under ordningen, og stille forslag til deres løsning.
Ministeren kan i henhold til lovens § 15 j fastsætte supplerende regler om lokal radiovirksomhed, hvis der konstateres behov for det.
5. FORSØGSORDNINGEN MED LOKAL-TV er ikke blevet udvidet, siden tilladelser blev udstedt i 1983. I øjeblikket har 12 trådløse tv-forsøg og 13 kabel-tv-forsøg regelmæssigt udsendelser.
Ligesom i den ordinære forsøgsperiode, der sluttede den 31. marts 1986, står de under tilsyn af det udvalg, som er nedsat for at følge forsøgsordningen, LOKALRADIO- OG -TV-UDVALGET.
De er fortsat undergivet forsøgsordningens retningslinjer, men har ikke længere pligt til løbende at indsende oplysninger om deres virksomhed.
6. Der vil i den nærmeste fremtid blive afgivet en afsluttende rapport fra udvalget, der både indeholder nogle supplerende synspunkter i forhold til udvalgets 2. rapport »Nærradio og lokal-tv i fremtiden« (betænkning nr. 1047/ 1985) og en mere detaljeret rapportering om forsøgsordningen, end der tidligere har været grundlag for at udarbejde.
Udvalget har over for ministeren tilkendegivet følgende synspunkter med henblik på lovforslaget:
Med hensyn til FINANSIERING går udvalget fortsat ind for, at de finansieringsformer, der kendes fra forsøgsordningen, også skal stå til rådighed i den permanente ordning.
Generelt mener udvalget, at man må gøre sig klart, om man ønsker en udvikling i retning af en kommercialisering af lokalmedierne eller lokal-demokratisk virksomhed.
Et flertal er fortsat imod obligatoriske OFFENTLIGE TILSKUD samt REKLAMEFINANSIERING.
Udvalget er imod særlige restriktioner for SALG AF SENDETID.
Udvalget finder lovens forbud mod salg til politiske partier og til religiøse bevægelser uhensigtsmæssigt.
Udvalget går ind for, at der ikke skal være bindende ETISKE REGLER, som kan håndhæves af nævnene.
Derimod går udvalget ind for vejledende retningslinjer, der beskriver retstilstanden, for eksempel vedrørende injurier.
Udvalgets redegørelse vedrørende etiske regler er sendt til Justitsministeriets Medieansvarsudvalg.
Hvad angår DAGBLADENES ROLLE, er udvalgets flertal fortsat imod, at dagbladene selv kan få egen tilladelse.
Denne opfattelse er baseret på et ønske om at forebygge menings-monopol i lokalområdet.
Med hensyn til FÆLLES NÆVN ønsker udvalget det pointeret, at det inden for et fælles nævns område er muligt at opnå tilladelse fra nævnet til at sende programmer til en mindre del af området fra een af senderne i området.
Endvidere ønskes det fastholdt, at HYBRIDNETTET ikke kan anvendes til at bringe lokale radio- og tv-programmer frem til lokaliteter, hvor tilladelsen ikke gælder.
Med hensyn til LOKAL-TV mener udvalget, at det fortsat skal være muligt at drive såvel trådløst som kabelspredt lokal-tv.
Udvalget lægger vægt på, at lokal-tv skal forpligtes til at sende mindst 50 pct. lokalt stof.
7. I bemærkningerne til lovforslaget om forlængelse af forsøg med lokal fjernsynsvirksomhed hedder det, at det under forhandlingerne om de nye regler havde vist sig ønskeligt at gennemføre NÆRMERE UNDERSØGELSER af det økonomiske grundlag og de organisatoriske former inden for lokal radio- og fjernsynsvirksomhed.
Man fandt det i denne forbindelse ønskeligt at få en nærmere belysning af, hvilken rolle reklamefinansiering ville kunne spille, samt af konsekvenserne af den af justitsministeren besluttede stramning af reglerne om offentlig bortlodning (bingo).
Endvidere fandt man det ønskeligt, at der - i samarbejde med repræsentanter for dagspressen - skete en belysning af dennes placering i lokal radio- og fjernsynsvirksomhed.
Organisationernes placering i denne virksomhed skulle endvidere indgå i undersøgelserne.
Undersøgelserne skulle danne grundlag for fremsættelse af forslag til lov om en permanent ordning for såvel lokal radio- som fjernsynsvirksomhed.
En mere detaljeret gengivelse af undersøgelsernes resultat, for så vidt angår forløbet af forsøgsordningen med lokal radio- og fjernsynsvirksomhed, vil indgå i den nævnte afsluttende rapport fra det udvalg, der er nedsat til at følge forsøgsordningen.
 Der er redegjort for undersøgelsernes hovedresultater i bilag 2.
8. På baggrund af undersøgelserne finder regeringen, at DAGBLADENE skal have mulighed for at få tilladelse til lokal radio- og fjernsynsvirksomhed.
Det er hensigten at fastholde den nugældende bestemmelse i § 15 a, hvorefter tilladelse ikke kan gives til selskaber m.v., hvori erhvervsvirksomheder har bestemmende indflydelse.
Man foreslår dog, at dagblade undtages fra dette forbud, idet man finder det hensigtsmæssigt, at der ikke sættes særlige begrænsninger for dagbladenes muligheder for at tilpasse sig medieudviklingen.
Der er herved taget i betragtning, at det i henhold til lovens § 15 b, stk. 2, påhviler det lokale nævn at søge at sikre det lokale område en samlet programvirksomhed af alsidig karakter.
Der gives derfor ikke dagblade nogen monopolagtig stilling inden for den lokale nyheds- og meningsformidling, men mulighed for selvstændigt at bidrage til en udvidelse af informations- og ytringsmulighederne i samfundet.
Dette vil ligge i naturlig forlængelse af dagbladenes deltagelse i forsøgsordningen.
9. Med hensyn til FINANSIERINGEN er det hensigten med lovforslaget, at de finansieringskilder, herunder bingospil, der har været til stede i forsøgsordningen, også skal kunne udnyttes i fremtiden.
Reklameforbudet vil blive opretholdt indtil videre.
Reklameforbudet indebærer, at anbefalinger af og henvisninger til varer og virksomheder i kommercielt øjemed ikke må forekomme.
Dette vil gælde, uanset om der ydes vederlag for udsendelsen, under hensyn til risikoen for, at betaling vil kunne kanaliseres til virksomheden i form af generelle tilskud.
På linje hermed vil kommerciel sponsorvirksomhed fortsat være forbudt.
Det vil sige, at erhvervsvirksomheder ikke må betale en lokal station for produktion eller udsendelse af bestemte programmer.
Erhvervsvirksomheder kan dog - med respekt af reklameforbudet - vederlagsfrit stille programmer til rådighed for en station, ligesom de kan yde generelle tilskud.
Direkte statslige driftsstøtteordninger anses på det foreliggende grundlag fortsat ikke for at være hensigtsmæssige.
Det må indtil videre anses for bedst stemmende med ordningens decentrale karakter, at eventuelle offentlige tilskud besluttes på kommunal basis.
Der er hermed ikke taget stilling til, i hvilket omfang offentlige støtteordninger af generel karakter, herunder beskæftigelse af langtidsledige, vil kunne bringes i anvendelse.
Af forsøgsresultaterne fremgår, at det har været muligt at tilvejebringe ikke helt ubetydelige beløb til finansiering af lokal radio- og fjernsynsvirksomhed fra privat side, hvilket sammen med de kommunale tilskud - navnlig beskæftigelsesmidler - og den frivillige indsats har været grundlag for meget omfattende aktiviteter.
Udviklingen i de nærmeste år må vise, om spørgsmålet om det økonomiske grundlag bør tages op til ny overvejelse efter en periode.
10. SÆRLIGT OM LOKAL-TV Lokal-tv kan spredes trådløst eller ved hjælp af kabelanlæg, og begge metoder har været anvendt i forsøgsordningen.
Efter lovforslaget skal begge muligheder også være til stede i en fremtidig varig ordning.
De samme regler, som er gældende for lokal radio, bør bringes i anvendelse for lokal-tv.
a.
Anvendelsen af KABELANLÆG til lokal fjernsynsvirksomhed vil i de kommende år kunne få stigende betydning i takt med udbygningen af lokale anlæg for tv-distribution i øvrigt.
I modsætning til hvad der er tilfældet for trådløst tv's vedkommende, er der i princippet kun hindringer af rent praktisk og økonomisk art for udbredelse af lokal-tv ved hjælp af kabelanlæg.
På linje med de i Folketingets samling 1985-86 behandlede lovforslag vedrører dette forslag kun LOKAL fjernsynsvirksomhed, også i kabelanlæg.
Dette er i overensstemmelse med de gældende principper for radio- og fjernsynslovgivningen, hvorefter reguleringen sker særskilt for henholdsvis landsdækkende, regional og lokal programvirksomhed.
b.
Mulighederne for at skaffe frekvenser til TRÅDLØST LOKAL-TV vil være stærkt begrænsede i de kommende år som følge af udvidet anvendelse af frekvenserne til andre formål.
Medens der for lokalradios vedkommende er mulighed for lokale sendere i praktisk taget alle landets kommuner, må de begrænsede frekvensressourcer til lokal-tv fortrinsvis anvendes i de befolkningstætte områder.
Ved internationale aftaler, som er nødvendige for at undgå forstyrrelser mellem tv-stationerne, er der i det såkaldte UHF-frekvensområde sikret Danmark frekvenser til to landsdækkende sendernet samt enkelte frekvenser herudover.
Det ene sæt UHF-frekvenser er reserveret for TV 2. Danmarks Radio anvender i øjeblikket VHF-frekvenser.
Under forarbejderne til en permanent ordning for lokal-tv er der tidligere blevet peget på mulighederne for at lade lokal-tv få rådighed over de frekvenser, der er beregnet til det landsdækkende UHF-sendernet nr. 2. Disse frekvenser kan enten anvendes til sendere med samme styrke og placering som TV 2-senderne eller konverteres til brug for et antal små, lokalt anbragte sendere.
Begge disse anvendelser af UHF-sendernet nr. 2 ville udelukke Danmarks Radio's »TV 1« fra en generel overgang til UHF.
Det må imidlertid anses for uacceptabelt, at Danmarks Radio skulle afskæres fra at flytte sine tv-udsendelser over fra VHF til UHF.
En udvikling i denne retning er netop i gang i andre europæiske lande.
Baggrunden for denne udvikling, som er anbefalet af CEPT (de europæiske post- og teleadministrationers samarbejdsorganisation), er dels, at de laveste tv-frekvenser i VHF-området er mindre hensigtsmæssige til formålet, dels, at der er et stærkt og stigende behov for anvendelsen af frekvenserne til landmobil kommunikation.
Overgangen til UHF vil yderligere indebære den betydelige fordel for fjernseerne, at de kun skal have een antenne for at kunne modtage såvel TV 1 som TV 2, og modtagemulighederne bliver således fuldstændig ens for de to programkanaler.
Den samfundsmæssige besparelse ved ikke at skulle have både en VHF- og en UHF-modtagerantenne vil på lidt længere sigt løbe op i flere hundrede mill. kr.
Det ene UHF-sendernet bliver herefter TV 2, og det andet agtes reserveret for at muliggøre en overgang af Danmarks Radios sendernet til UHF-området.
Efter et foreløbigt skøn vil de resterende frekvensmuligheder til brug for lokal-tv i UHF-området række til to sendere i Storkøbenhavn, een på Bornholm og i øvrigt een i næsten alle byer med over 30.000 indbyggere - i alt 25-30 sendere.
Der er flere grunde til, at der ikke på forhånd kan gives en eksakt og udtømmende angivelse af sendermulighederne for lokal-tv.
For det første skal de to landsdækkende sendernet udbygges med et antal små hjælpesendere (kanalomsættere) til udfyldning af »skyggeområder« på samme måde som ved det nuværende sendernet.  

 Den endelige fastlæggelse af disse senderes placering og frekvens kan først finde sted, efterhånden som de landsdækkende sendernet opbygges.
For det andet er der en nøje sammenhæng mellem frekvensmulighed og geografisk position, da der skal sikres en vis afstand mellem sendere på samme frekvens for at undgå gensidige forstyrrelser.
Der må derfor for hver enkelt sender, som ønskes oprettet, foretages en undersøgelse af muligheden for en forstyrrelsesfri frekvens.
Der påregnes anvendt sendere af lignende styrke som i forsøgsperioden.
Rækkevidden er stærkt afhængig af antennehøjde og topografiske forhold, men vil almindeligvis være 7-10 km med god teknisk kvalitet.
Med særligt gode modtagerantenner og gunstig position vil modtagning ofte være mulig i betydeligt større afstande.
Forlader TV 1 det hidtil anvendte VHF-område, frigøres naturligvis de til det gamle sendernet hørende frekvenser.
Det er imidlertid ikke på forhånd givet, at frekvenserne kan benyttes til lokal-tv, idet der er et meget stærkt behov for disse frekvensbånd til især erhvervslivets mobilradiokommunikation.
Men hvis de frigjorte frekvensbånd forbeholdes lokal-tv, vil der formentlig kunne oprettes små VHF-sendere for lokal-tv i de fleste større byer.
Oprettelse af en sender for lokal-tv forudsætter i henhold til loven om radiokommunikation en tilladelse fra Post- og Telegrafvæsenet.
For fordeling af lokal-tv i fællesantenneanlæg og andre kabelanlæg er der fastsat tekniske og administrative bestemmelser.
 11. LOVFORSLAGETS HOVEDPUNKTER ER FØLGENDE:
1. Der indføres en varig ordning for lokal fjernsynsvirksomhed - trådløs eller ved hjælp af kabelanlæg - som svarer til den ordning, der gælder for lokal radiovirksomhed.
2. Der åbnes mulighed for, at dagblade kan opnå tilladelse til lokal radio- eller fjernsynsvirksomhed.
3. Det pålægges fællesantenneanlæg med mere end 10 programkanaler at stille 1 kanal til rådighed for lokale fjernsynsprogrammer, hvis der er lokal fjernsynsvirksomhed i det område, hvor anlægget er beliggende.
4. Der skabes grundlag for, at lokalradioer kan medvirke i formidlingen af nødvendig information til befolkningen i katastrofe-, krise- og krigssituationer.
BEMÆRKNINGER TIL LOVFORSLAGETS ENKELTE BESTEMMELSER Til § 1 Til nr. 1 ad § 3 b Den foreslåede § 3 b, stk. 2, foreskriver, at anlæg med en fordelingskapacitet på mere end 10 programkanaler skal reservere 1 kanal for lokale fjernsynsprogrammer, der er bestemt til spredning (trådløs) eller fordeling (ved hjælp af kabelanlæg) i det pågældende område.
På tilsvarende måde som stk. 1 om pligten til at fordele Danmarks Radios fjernsynsprogrammer og andre landsdækkende eller regionale fjernsynsprogrammer gælder bestemmelsen også for anlæg, som allerede er i drift.
Er der i et eksisterende anlæg mere end 10 kanaler, vil der således i givet fald blive tale om at skaffe plads til lokal programvirksomhed.
Det forekommer rimeligt som et led i sikringen af et afbalanceret programudbud i de anlæg, der i øvrigt er eller bliver udbygget med henblik navnlig på at fordele programmer af udenlandsk oprindelse, at kræve kapacitet stillet til rådighed for eksisterende lokale programtjenester.
Det må fremhæves, at denne kapacitet efter forslaget kun skal stilles til rådighed for fordelingen af programmer, der udsendes i henhold til en tilladelse efter kapitel 2 a, der gælder i det lokalområde, hvor anlægget er beliggende.
Endelig skal det understreges, at der alene er tale om en forpligtelse med hensyn til fjernsynsprogrammer.
Baggrunden herfor er, at modtagning af radioprogrammer bestemt for vedkommende geografiske område normalt vil være uproblematisk, det vil sige ikke afhængig af programmernes fordeling ved hjælp af kabelanlæg.
Til nr. 2 Ændringen af Kapitel 2 a's overskrift er af redaktionel karakter.
Til nr. 3 ad § 15 a Bestemmelsens stk. 1, 1. pkt., foreslås ændret, således at det i § 15 e omtalte nævn, der udsteder tilladelse til lokal radiovirksomhed, også udsteder tilladelse til lokal fjernsynsvirksomhed.
Der henvises i øvrigt til bemærkningerne til denne bestemmelse.
Stk. 1, 2. pkt., hvorefter tilladelse ikke kan gives til foretagender, hvori erhvervsvirksomheder har bestemmende indflydelse, foreslås flyttet til stk. 2. Af lovtekniske grunde hører den hjemme i dette stykke, der angår betingelser vedrørende ansøgerens forhold, som skal være opfyldt, for at tilladelse kan udstedes, og som nævnet også efterfølgende skal påse opfyldelsen af, jfr. lovens § 15 f, stk. 4.
Stk. 2, nr. 2, om det ansøgende foretagendes formål foreslås ændret, således at lokal fjernsynsvirksomhed undergives samme regel som lokal radiovirksomhed.
Stk. 2, nr. 3, om erhvervsvirksomheders bestemmende indflydelse er af lovtekniske grunde overført hertil fra det nugældende stk. 1, 2.
pkt., men det foreslås derudover, at et dagblads bestemmende indflydelse ikke skal være til hinder for udstedelse af tilladelse.
Dette forslag er begrundet med hensynet til dagbladenes muligheder for at tilpasse sig medieudviklingen, se i øvrigt nærmere de almindelige bemærkninger til lovforslaget.
Stk. 3 vedrørende kommuners ret til at få tilladelse foreslås tydeliggjort, således at det umiddelbart fremgår, at kommunens formål med programvirksomheden kan være begrænset til enten at drive en såkaldt »åben kanal« for interesserede borgere eller at formidle kommunal information.
Stk. 4 foreslås ændret af lovtekniske grunde.
Bestemmelsens nuværende 2. pkt. om forbud mod salg af sendetid til politiske partier og religiøse bevægelser, der er indsat under Folketingets behandling af bestemmelsen, foreslås gjort til 3. pkt., således at der opnås sammenhæng i teksten mellem kravet om tilladelseshaverens selvstændighed og reglen om, at flere tilladelseshavere kun undtagelsesvis må sende det samme program samtidig.
For så vidt angår forbudet mod salg af sendetid til politiske partier, må det efter Kulturministeriets opfattelse lægges til grund, at forbudet mod salg af sendetid også i forbindelse med valgkampe skal være gældende i forhold til grupperinger, der støtter kandidatlister, som ikke er tilknyttet noget parti.
Med hensyn til salg af sendetid til religiøse bevægelser vil det være hensigtsmæssigt at forstå bestemmelsen således, at forbudet omfatter sådanne grupperinger af religiøs karakter, som ikke er egentlige trossamfund (dvs. sammenslutninger eller forsamlinger, hvis primære formål er gudsdyrkelse efter en nærmere udformet lære og ritus).
Herudover må det efter ministeriets vurdering være tilsigtet med bestemmelsen, at den skal udelukke sponsoring i samme tilfælde, som den udelukker salg af sendetid.
Det vil sige, at det efter bestemmelsen er udelukket, at politiske partier og religiøse bevægelser finansierer bestemte programmer.
I stk. 5 foreslås, at ministeren for kulturelle anliggender skal kunne fastsætte regler, hvorefter der kan gives indehavere af tilladelse til lokal radio- og fjernsynsvirksomhed pålæg om at medvirke til udsendelsen af meddelelser fra myndighederne af betydning for befolkningen i tilfælde af katastrofer, truende udsigt til krig eller krig.
Det er dog ikke hensigten at udstede bindende regler, medmindre erfaringerne senere skulle vise, at der må antages at være et behov derfor.
I henhold til § 3, stk. 3, i loven om det civile beredskab (lovbekendtgørelse nr. 279 af 3. juni 1985) påhviler det den enkelte minister inden for sit administrationsområde at fastsætte regler for planlægningen af det kommunale civile beredskab.
Det er på den baggrund Kulturministeriets hensigt i samarbejde med Indenrigsministeriet og Civilforsvarsstyrelsen at udsende vejledende retningslinjer for, hvorledes der etableres et samarbejde mellem kommunen og den eller de stedlige lokalradioer om disses inddragelse i informationsberedskabet på det kommunale niveau i en krise eller krigssituation.
Ministeriets foreløbige overvejelser går i denne forbindelse ud på, at der skal kunne indgås en aftale mellem kommunen og lokalradioerne, der sikrer, at de meddelelser bliver udsendt, som kommunen ønsker udsendt.
Herudover vil det blive overvejet, om det i visse situationer bør pålægges lokalradioer at lytte med på Danmarks Radio's udsendelser og viderebringe livsvigtige informationer herfra til lokalsamfundet.
Lokal-tv skønnes derimod umiddelbart næppe at kunne have betydning i det civile beredskab, blandt andet fordi radio som medium er enklere og hurtigere at betjene sig af.
I henhold til § 5 i loven om radiokommunikation (lovbekendtgørelse nr. 210 af 6. april 1976) har ministeren for offentlige arbejder i øvrigt mulighed for at forbyde anvendelsen af radioanlæg, når hensynet til statens sikkerhed gør det nødvendigt.
Stk. 6 om tilladelse efter loven om radiokommunikation til trådløs spredning af programmer er en henvisning til denne lovs § 1, hvorefter oprettelse og drift af anlæg af enhver art for radiokommunikation (radioanlæg) kun må ske med tilladelse fra ministeren for offentlige arbejder.
Bestemmelsen er identisk med lovens hidtidige stk. 5.
Til nr. 4 ad § 15 b, stk. 1 Det foreslås, at tilladelsesperioden for lokal fjernsynsvirksomhed maksimalt bør være 5 år, således at tilladelseshaverne kan få en rimelig tid til at udvikle deres projekter i.
Det er forudsat, at 5 år også bliver den normale gyldighedsperiode for en tilladelse.
For radiotilladelser er perioden 3 år.
Tilladelser vil kunne fornys.
Til nr. 5 ad § 15 e, stk. 1 Det er hensigten med forslaget at stille kommunalbestyrelserne frit med hensyn til afgørelsen af, om det anses for hensigtsmæssigt, at tilladelser til fjernsynsvirksomhed skal udstedes af det samme nævn, som udsteder radiotilladelser.
I øvrigt bør to forhold fremhæves i forbindelse med foreningslivets repræsentation i nævnene, jf. bestemmelsens stk. 2:
Både ved indkaldelsen til det foreskrevne valgmøde og ved selve sammensætningen af foreningslivets repræsentation må der lægges vægt på, at foreninger og organisationer inddrages fra forskellige interessefelter, der spiller en rolle i lokalområdets liv.
Dette gælder for eksempel oplysningsforbund, erhvervslivets organisationer, frilufts- og idrætsorganisationer, teater- og musikforeninger m.fl.
Der skal herved tilstræbes en balance mellem organisationer, der kan anses for at repræsentere modstående interesser, for eksempel både arbejdstager- og arbejdsgiverinteresser.
I tilfælde, hvor der ikke opnås enighed på valgmødet, således at kommunalbestyrelsen kommer til at udpege foreningslivets repræsentation i nævnet, vil kommunalbestyrelsen - såfremt der ikke kan opnås enighed om en udpegning efter disse principper - være henvist til at følge den fremgangsmåde med hensyn til forholdstalsvalg, der er foreskrevet i § 25 i loven om kommunernes styrelse.
Til nr. 6 og 10 ad § 15 f, stk. 4, og § 22, stk. 2 Forslagene indeholder ændringer i konsekvens af forslaget under nr. 3 vedrørende det civile beredskab.
Til nr. 7, 8 og 9 ad § 15 g, stk. 1, § 15 h, stk. 1, og § 15 j Forslagene går ud på at indføre regler for lokal-tv, der svarer til dem, der gælder for lokal radio.
BILAG I dette bilag er (markeret med --/ og /-- ) indsat gældende formulering af de bestemmelser, der berøres af lovforslaget 1. I § 3 B indsættes som stk. 2:
»STK. 2. Såfremt anlæggene indeholder mere end 10 kanaler, skal der tillige stilles en kanal til rådighed for lokale fjernsynsprogrammer, der spredes eller fordeles i det pågældende område i henhold til tilladelse efter kapitel 2 a.« --/ § 3 b.
Det påhviler ejere af fællesantenneanlæg og andre kabelanlæg til  

 lokaler, som anvendes til privat beboelse, at sikre, at der i anlægget sker  

 en fordeling af Danmarks Radios fjernsynsprogrammer og andre landsdækkende  

 eller til modtagelse i det pågældende område bestemte regionale  

 fjernsynsprogrammer, som udsendes i overensstemmelse med gældende lov.
/-- 2. Kapitel 2 a's overskrift affattes således:
 »LOKAL RADIO- OG FJERNSYNSVIRKSOMHED«.
--/ Kapitel 2 a LOKAL RADIOVIRKSOMHED /-- 3. § 15 A affattes således:
»§ 15 a.
Det nævn, der er omtalt i § 15 e, kan give selskaber, foreninger og lign. tilladelse til radio- og fjernsynsvirksomhed ved hjælp af radioanlæg eller kabelanlæg inden for et lokalt område.
Stk. 2. Tilladelse kan kun udstedes, hvis følgende betingelser er opfyldt:
1) Udstedes tilladelse til et selskab, en forening el. lign., skal et flertal af bestyrelsens medlemmer have bopæl i området.
2) Selskabet, foreningen el. lign. skal have radio- eller fjernsynsvirksomhed som eneste formål.
3) I selskabet, foreningen el. lign. må erhvervsvirksomheder, bortset fra dagblade, ikke have bestemmende indflydelse.
Stk. 3. Kommuner har ret til at få en tilladelse som nævnt i stk. 1, såfremt kommunens formål med programvirksomheden alene vil være at stille produktions- og sendefaciliteter til rådighed for interesserede borgere eller at formidle kommunal information.
Stk. 4. Tilladelsens indehaver skal selvstændigt udøve programvirksomheden.
Programvirksomheden må kun i særlige tilfælde omfatte programmer, der udsendes samtidig af en anden indehaver af en tilladelse.
Sendetid må ikke mod vederlag stilles til rådighed for politiske partier og religiøse bevægelser.
Stk. 5. Efter regler fastsat af ministeren for kulturelle anliggender kan det pålægges indehavere af en tilladelse at medvirke til udsendelsen af meddelelser af beredskabsmæssig karakter til befolkningen.
Stk. 6. Tilladelse til programspredning ved hjælp af radioanlæg er betinget af, at der inden for en fastsat frist, der kan forlænges, foreligger tilladelse til radiospredning efter lov om radiokommunikation.« --/ § 15 a.
Det nævn, der er omtalt i § 15 e, kan give selskaber, foreninger  

 o.lign. tilladelse til radiovirksomhed ved hjælp af radioanlæg eller  

 kabelanlæg inden for et lokalt område.
Tilladelse kan dog ikke gives til  

 selskaber m.v., hvori erhvervsvirksomheder, herunder dagblade, har  

 bestemmende indflydelse.
 Stk. 2. Tilladelse kan kun udstedes, hvis følgende betingelser er opfyldt.
 1) Udstedes tilladelse til et selskab, en forening el.lign, skal et  

 flertal af bestyrelsens medlemmer have bopæl i området.
 2) Selskabet, foreningen el.lign. skal have radiovirksomhed som eneste  

 formål.
Stk. 3. Kommuner har ret til at få en tilladelse som nævnt i Stk. 1, såfremt kommunens formål med programvirksomheden alene vil være at  

 stille produktions- og sendefaciliteter til rådighed for interesserede  

 borgere og at formidle kommunal information.
Stk. 4. Tilladelsens indehaver skal selvstændigt udøve  

 programvirksomheden.
Sendetid må ikke mod vederlag stilles til rådighed for  

 politiske partier og religiøse bevægelser.
Programvirksomheden må kun i  

 særlige tilfælde omfatte programmer, der udsendes samtidig af en anden  

 indehaver af en tilladelse.
 Stk. 5. Tilladelse til programspredning ved hjælp af radioanlæg er  

 betinget af, at der inden for en fastsat frist, der kan forlænges, foreligger  

 tilladelse til radiospredning efter lov om radiokommunikation.
/-- 4. § 15 B, STK. 1, affattes således:
»Tilladelse udstedes for en bestemt periode, der maksimalt kan være 3 år for radio og 5 år for fjernsyn.
Fornyelse af tilladelse kan ske ved periodens udløb.« --/ § 15 b.
Tilladelse udstedes for en bestemt periode, der maksimalt kan være  

 3 år.
Fornyelse af tilladelse kan ske ved periodens udløb.
Stk. 2. I ansøgninger om sendetilladelse skal der gives en beskrivelse af  

 programvirksomheden, således at det nævn, der er omtalt i § 15 e, kan påse,  

 at denne har tilknytning til det lokale område.
Ved behandlingen af  

 ansøgninger skal nævnet søge at sikre det enkelte lokale område en samlet  

 programvirksomhed af alsidig karakter.
 Stk. 3. Nævnet kan i forbindelse med udstedelsen af en tilladelse bl.a.  

 stille vilkår om, at programvirksomheden udøves i overensstemmelse med  

 ansøgningen.
/-- 5. I § 15 E, STK. 1, indsættes efter 2. pkt. som 3. pkt.:
»Hvis forholdene taler derfor, kan der nedsættes eet nævn for radiovirksomhed og eet nævn for fjernsynsvirksomhed.« --/ § 15 e.
Tilladelse efter § 15 a udstedes af et lokalt nævn, der nedsættes  

 af kommunalbestyrelsen.
Flere kommunalbestyrelser kan nedsætte et fælles  

 nævn.
Stk. 2. Nævnet består af et ulige antal medlemmer, mindst 5 og højst 13.  

 Et mindretal vælges direkte af kommunalbestyrelsen.
De øvrige medlemmer  

 vælges efter følgende regler: Kommunalbestyrelsen indkalder med mindst 14  

 dages varsel til et møde med deltagelse af lokale foreninger og  

 organisationer, der udvælges efter kommunalbestyrelsens skøn.
Der skal ved  

 udøvelsen af dette skøn lægges vægt på en alsidig repræsentation af det  

 lokale foreningsliv.
Opnås der på mødet enighed om valget af de øvrige  

 medlemmer til nævnet, anses de pågældende for valgt.
Opnås der ikke enighed,  

 vælger kommunalbestyrelsen medlemmerne efter indhentet udtalelse fra de  

 pågældende foreninger og organisationer.
 Stk. 3. Nævnets funktionsperiode følger den kommunale valgperiode.  

 Kommunalbestyrelsen fastsætter regler for nævnets virksomhed.
 Stk. 4. Nævnets afgørelse om afslag på ansøgning om sendetilladelse i  

 henhold til stk. 1 kan inden 4 uger fra meddelelsen om afgørelsen kræves  

 indbragt for det udvalg, der er omtalt i § 15 h.
/-- 6. I § 15 F, STK. 4, indsættes efter nr. 2:
 »3) tilsidesætter pålæg meddelt efter § 15 a, stk. 5,».
 Nr. 3 og 4 bliver herefter nr. 4 og 5.
--/ § 15 f.
Nævnet fører tilsyn med programvirksomheden og påtaler  

 overtrædelser af loven, bestemmelser fastsat efter loven og vilkår for  

 tilladelser.
 Stk. 2. Nævnet kan afkræve en tilladelses indehaver oplysninger om  

 virksomhedens drift.
 Stk. 3. En tilladelse kan inddrages midlertidigt eller endeligt, hvis  

 indehaveren ikke udnytter tilladelsen, eller der sker en væsentlig afbrydelse  

 af programvirksomheden.
Stk. 4. En tilladelse kan inddrages midlertidigt eller endeligt, hvis  

 indehaveren 1) ikke længere opfylder betingelserne i § 15 a, stk. 2, 2) overtræder§ 15 a, stk. 4, 3) tilsidesætter § 15 c eller pålæg, der er meddelt efter denne  

 bestemmelse, eller 4) overtræder § 15 d.
 Stk. 5. En tilladelse kan i øvrigt inddrages midlertidigt eller endeligt,  

 hvis en overtrædelse som nævnt i stk. 1 er grov, eller overtrædelser er ofte  

 gentagne.
Stk. 6. Nævnets afgørelse om inddragelse af en tilladelse kan inden 4 uger  

 fra meddelelsen om afgørelsen kræves indbragt for det udvalg, der er omtalt i  

 § 15 h.
En klage har opsættende virkning, medmindre udvalget bestemmer andet.
/-- 7. § 15 G, STK. 1, affattes således:
»Bestemmelserne i §§ 9-11 i lov om pressens brug finder tilsvarende anvendelse på spørgsmål om berigtigelse i forbindelse med lokal radio- og fjernsynsvirksomhed.
I sådanne sager erstattes det medlem af berigtigelsesnævnet, som er udpeget efter indstilling fra Danske Dagblades Fællesrepræsentation, med et medlem, som udnævnes af justitsministeren efter indstilling fra ministeren for kulturelle anliggender.
Dette medlem skal have kendskab til lokal radio- og fjernsynsvirksomhed.« --/ § 15 g.
Bestemmelserne i §§ 9-11 i lov om pressens brug finder tilsvarende  

 anvendelse på spørgsmål om berigtigelse i forbindelse med lokal  

 radiovirksomhed.
I sådanne sager erstattes det medlem af berigtigelsesnævnet,  

 som er udpeget efter indstilling fra Danske Dagblades Fællesrepræsentation,  

 med et medlem, som udnævnes af justitsministeren efter indstilling fra  

 ministeren for kulturelle anliggender.
Dette medlem skal have kendskab til  

 lokal radiovirksomhed.
 Stk. 2. Ved anvendelse af de regler, der er nævnt i stk. 1, sidestilles  

 indehaveren af en tilladelse med redaktøren af et periodisk skrift.
/-- 8. I § 15 H, STK. 1, affattes nr. 4 således:
»4) At rådgive ministeren om lokal radio- og  

 fjernsynsvirksomhed.« --/ § 15 h.
Ministeren for kulturelle anliggender nedsætter et udvalg med  

 følgende opgaver:
 1) Efter forhandling med generaldirektoratet for post- og telegrafvæsenet  

 at træffe den endelige administrative afgørelse om fordelingen af  

 sendestationer på lokalområder under hensyn til de frekvensmæssige  

 muligheder.
 2) At træffe den endelige administrative afgørelse i klagesager om  

 udstedelse af sendetilladelser.
 3) At træffe den endelige administrative afgørelse i klagesager om  

 inddragelse af sendetilladelser.
 4) At rådgive ministeren om lokal radiovirksomhed.
Stk. 2. Udvalget består af 5-7 medlemmer, der skal repræsentere juridisk,  

 teknisk og mediemæsig sagkundskab.
Udvalget nedsættes for 4 år ad gangen.
 Stk. 3. Ministeren fastsætter efter indhentet udtalelse fra udvalget en  

 forretningsorden for dette.
/-- 9. § 15 J affattes således:
»§ 15 J.
Ministeren for kulturelle anliggender kan fastsætte regler om lokal radio- og fjernsynsvirksomhed.« --/ § 15 j.
Ministeren for kulturelle anliggender kan fastsætte regler om  

 lokal radiovirksomhed.
/-- 10. § 22, STK. 2, affattes således:
»STK. 2. I forskrifter, der udstedes efter § 5, § 15 a, stk. 5, og § 15 j, kan der fastsættes straf af bøde for overtrædelse af bestemmelser i forskrifterne.« --/ § 22. Med bøde straffes den, der 1) spreder lyd- eller billedprogrammer, der er bestemt til modtagelse af  

 almenheden, ved hjælp af radioanlæg i strid med § 1, 2) fordeler lyd- eller billedprogrammer til lokaler, som anvendes til  

 privat beboelse, ved hjælp af fællesantenneanlæg eller andre kabelanlæg i  

 strid med § 3 eller § 3 a, 3) tilsidesætter en afgørelse om berigtigelse, jfr. § 15 g, eller 4) overtræder § 3 b, § 15 c, § 15 d eller § 21.
 Stk. 2. I forskrifter, der udstedes efter § 5 og § 15 j, kan der  

 fastsættes straf af bøde for overtrædelse af bestemmelser i forskrifterne.
Stk. 3. For overtrædelse begået af aktieselskaber, anpartsselskaber,  

 andelsselskaber eller lignende kan der pålægges selskabet som sådant  

 bødeansvar.
Er overtrædelsen begået af en kommune eller et kommunalt  

 fællesskab, jfr. § 60 i lov om kommunernes styrelse, kan der pålægges  

 kommunen eller det kommunale fællesskab som sådant bødeansvar.
/-- Bilag 2 Hovedresultater af Kulturministeriets undersøgelser vedrørende lokalradio og -tv I.
DAGBLADE Kulturministeriets undersøgelse af dagbladenes placering i forsøgsordningen viser, at 10 radioer og 4 tv-stationer blev drevet af dagblade.
Desuden havde 10 radioer og 2 tv-stationer regelmæssigt samarbejde med dagblade om levering af nyheds- og aktualitetsudsendelser.
Efter vedtagelsen af bestemmelserne om lokal radiovirksomhed er 4 af avisradioerne lukket, mens resten fortsætter under nye organisationsformer.
 2 lokal-tv-stationer har indstillet virksomheden.
PROGRAMVIRKSOMHEDEN De dagbladsejede radioer sendte i gennemsnit ca. 15 timer om ugen i forsøgets første år, 30 timer i det andet og 40 timer i det sidste.
Omkring halvdelen af sendetiden blev brugt til nyheds- og aktualitetsudsendelser.
De fleste dagblade gav mulighed for, at andre grupper og enkeltpersoner i lokalsamfundet kunne producere og få udsendt egne programmer i radioen.
De to lokal-tv-stationer, der fortsat har regelmæssig sendevirksomhed, øgede deres ugentlige sendetid i løbet af forsøgsperioden fra henholdsvis 1 og 3 timer til 8 og 20 timer.
Omkring halvdelen af sendetiden bruges til nyheds- og aktualitetsudsendelser.
ØKONOMIEN Lokalradioerne havde i 1985 en omsætning på 11,5 mill. kr., hvoraf 2/ 3 gik til løn og 1/ 3 til den øvrige drift.
Lytterne betalte 1/ 4 - mest ved at spille bingo - og dagbladene selv betalte 3/ 4 af udgifterne.
Lokal-tv-stationerne havde en omsætning på 7,7 mill. kr., heraf gik 60 pct. til løn, 20 pct. til den øvrige drift og 20 pct. til anlægsudgifter.
Seerne betalte 20 pct. og ejerne 80 pct. af udgifterne.
De dagblade, der har haft samarbejde med lokalradioer, har i hele forsøgsperioden brugt ca. 3 mill. kr. på virksomheden, og 2 mill.
 kr. er gået til samarbejde med lokal-tv-stationerne.
FORHOLDET MELLEM DAGBLADENE OG DERES STATIONER De fleste dagblade oplyser, at der er et vist sammenfald mellem det stof, de bruger i avisen, og det, der bringes i radioen.
De betegner dog generelt denne »genbrug« som begrænset.
De oplyser endvidere, at radioredaktionen er helt adskilt fra avisredaktionen.
Kun på et par dagblade arbejder de samme journalister på både avis og radio.
På lokal-tv-stationerne er der ingen sammenfald mellem avis og station, hverken hvad angår medarbejdere eller nyhedsstof.
Dagbladene opgør, at ca. 50 nye journaliststillinger er oprettet i forbindelse med lokalradio- og lokal-tv-virksomheden.
II.
FINANSIERING Erfaringerne fra forsøgsordningen Med hensyn til finansieringen af lokal radio- og fjernsynsvirksomhed viser erfaringerne fra forsøgsordningen, at en lokalradio gennemsnitligt sender godt 1700 timer på et år og koster 600.000 kr. i driftsudgifter, mens en lokal-v-station sender ca. 330 timer og koster godt det dobbelte, 1,3 mill. kr.
 Den gennemsnitlige pris pr. sendetime bliver således omkring 350 kr.
 for radio og 4.000 kr. for tv.
For både radio og tv beløber lønomkostningerne sig til ca. 60 pct. af de samlede udgifter.
LOKALRADIO 74 radioer havde i 1985 samlede udgifter på 50 mill. kr., heraf 44 mill. kr. i driftsomkostninger.
Den største andel, 38 pct., blev betalt af lytterne gennem bingo (7,5 mill. kr.), medlemskontingent (6,4 mill. kr.) og indsamlinger, støttefester m.m. (5 mill. kr.).
Staten og kommunerne betalte knap 12 mill. kr., eller 24 pct., heraf 1,4 mill. kr. i form af løn til arbejdsledige under den statslige jobskabelsesordning og 8,8 mill. kr. i form af kommunal løn til langtidsledige.
Det er 35 pct. af alle lokalradioernes lønudgifter.
Indehaverne af lokalradioerne afholdt selv ca. 1/ 3 af de samlede udgifter.
- MED LøN 48 radioer havde lønnede medarbejdere.
På 15 af stationerne betalte det offentlige langt det meste af lønnen.
De resterende 33 radioer havde driftsudgifter på tilsammen 30,3 mill. kr. og en gennemsnitlig pris pr. sendetime på 462 kr.
- UDEN LøN De 26 radioer, der blev drevet udelukkende ved hjælp af frivillig arbejdskraft, brugte tilsammen godt 2 mill. kr. til driften og havde en gennemsnitlig pris pr. sendetime på 54 kr.
LOKAL-TV 20 lokal-tv-stationer havde i 1985 en samlet udgift på ca. 31,5 mill.
kr., hvoraf 26,5 mill. kr. gik til driften. (Kanal 2 og Weekend TV er på grund af disse stationers særlige forhold ikke omfattet af disse tal).
Ejerne bidrog med godt halvdelen - 17 mill. kr. - seerne med knap 9 mill. kr. (heraf 7,5 mill. kr. ved at spille bingo). Staten og kommunerne betalte godt 2 mill. kr., fortrinsvis som løn til ledige under jobskabelsesordningen (1,5 mill. kr.) og til langtidsledige (0,5 mill. kr.).
Også for lokal-tv-stationerne bevirkede lønudgifter stor forskel på driftsudgifterne pr. sendetime.
8 stationer, der selv udbetalte løn, havde samlede driftsudgifter på 23,4 mill. kr. og en sendetimepris på 4.279 kr.
8 stationer, der ikke havde lønnede medarbejdere klarede sig for tilsammen ca. 300.000 kr. og en gennemsnitlig pris pr. sendetime på 653 kr.
III.
SPøRGSMåLET OM REKLAMEFINANSIERING Undersøgelsen af reklamefinansieringens mulige rolle, som er foretaget af lektor Lars Grønholdt og professor Flemming Hansen, Handelshøjskolen i København, er offentliggjort i »Reklame i nærradio og lokal-tv: Nogle afsætningsøkonomiske overvejelser«.
 Heri hedder det blandt andet:
»På nærradioens område har det været antaget, at et prisniveau, som det der kendes i andre europæiske lande på 15 kr. pr. 30 sek. spot for 1000 lyttere, er realistisk. . . . Med et fuldt udbygget nærradio-net finansieret af reklame estimeres omsætningen til 270 mill. kr.
Det er påpeget, at en sådan udbygning tager tid.
Dels fordi annoncørerne skal vænnes til det nye medium, dels fordi stationerne selv skal tilpasse sig hinanden i potentielle lokalområder, dels fordi opbygning af en effektiv salgsorganisation i sig selv er tidkrævende.
Det er påpeget, at den potentielle radioreklameomsætning i stor udstrækning vil være af lokal karakter.
Denne vil dels komme som en udvidelse af lokalannonceringens omfang, dels vil den blive hentet fra tryksagsreklame, distriktsblade, og lokale dagblade.
Et fuldt udbygget reklamefinansieret nærradio-net vil bestå af et antal nærradioer centralt placeret i forhold til væsentlige handelsområder og -distrikter.
Der vil herudover være mulighed for mere specialiserede radioer finansieret ad anden vej, dels i mindre geografiske områder, dels henvendende sig til specielle modtagergrupper.
Lokal-tv adskiller sig fra nærradio ved at have væsentlig større sendetidsomkostninger og væsentlig større reklameindslagsproduktionsomkostninger.
Det første betyder, at underlaget for en potentiel lokal-tv-station skal være større end for en tilsvarende radiostation.
Det andet betyder, at de lokale annoncører - i langt mindre udstrækning end hvad der gælder for radio - vil være interesserede i lokal-tv.
Lokal-tv må i større udstrækning finde sin kundekreds blandt de nationale annoncører.
Dette må ske i konkurrence med TV 2.« IV.
Bingospil Bingospil er i henhold til lotteriloven af 1869 nærmere reguleret ved Justitsministeriets cirkulære af 17. januar 1984 om bortlodning.
Der skelnes mellem to former for bortlodning, nemlig OFFENTLIG og FORENINGS-bort- lodning.
Kun offentlige bortlodninger kræver politiets tilladelse.
Efter en ændring af cirkulæret den 14. november 1986 skal mindst 40 pct. af salgssummen i forbindelse med offentlig bortlodning tilfalde velgørenhed eller andre almennyttige formål.
Lokal radio- og fjernsynsvirksomhed anses ikke selv for at være et sådant almennyttigt formål.
For foreningsspil gælder blandt andet, at spillet skal foregå inden for kredsen af en forenings medlemmer og disses pårørende, at salgssummen ikke må overstige 50.000 kr., og at hver enkelt gevinst ikke må være mere værd end 1.000 kr.
Lokalradioerne har næsten udelukkende foreningsspil, og cirkulæreændringen, der trådte i kraft 1. januar 1987, ventes derfor kun at få ringe indflydelse på radioernes indtægter i almindelighed.
Lokal-tv-stationerne spiller derimod overvejende offentlige bingospil.
For deres vedkommende er det for nærværende usikkert, om disse ret udbredte offentlige spil vil blive afløst af foreningsspil, og om tabet af indtægterne vedrørende produktionen vil kunne kompenseres ad denne vej.
V.
Organisationer, foreninger Fagbevægelsen Om organisationernes rolle viser undersøgelsen, at fagbevægelsen deltog i FORSøGSORDNINGEN med lokalradio med 8 stationer og i lokal-tv-forsøget med 7 stationer.
Disse stationer havde i 1985 udgifter på henholdsvis 7 og 23 mill. kr., hvoraf arbejderbevægelsen betalte omkring 55 pct.
 I DEN PERMANENTE LOKALRADIOORDNING er der (efter opgørelse pr. 1.
december 1986) givet sendetilladelse til godt 20 stationer, der drives af foreninger eller selskaber oprettet af arbejderbevægelsen.
Et lignende antal har søgt om tilladelse.
Omkring 10 stationer er oprettet i samarbejde med andre, og enkelte flere ventes at komme til.
For at sikre arbejderbevægelsen en central placering i de elektroniske mediers udvikling vedtog LO's forretningsudvalg den 5. december 1986 at etablere 2 nye selskaber:
- AEM-Invest A/ S, et investeringsselskab, som indskyder ansvarlig kapital og yder lån til elektroniske medievirksomheder, - AEM-Media A/ S, et elektronisk medieselskab, der skal administrere elektroniske medieproduktioner.
LO og Arbejderbevægelsens kooperative Finansieringsfond stifter selskaberne, og arbejderbevægelsens organisationer og kooperative virksomheder opfordres til at tegne aktier i de 2 selskaber for et samlet beløb på 82,3 mill. kr.
Pengene skal bruges til at sikre arbejderbevægelsens eksisterende stationer og til at etablere en række nye lokalradioer og lokal-tv-stationer.
Det er desuden planen at starte ca. 6 nye produktionsselskaber, som skal producere og sælge tv-programmer til blandt andre TV 2.
De nye lokal-tv-stationer - omkring 10 - tænkes placeret i større bysamfund, hvor arbejderbevægelsen ikke allerede har stationer.
De ca. 50 lokalradioer er planlagt til at dække kommuner med mere end 20.000 indbyggere.
TROSSAMFUNDENE I forsøgsordningen med lokalradio deltog 27 stationer drevet af trossamfund.
Af dem var de 25 kirkelige:
8 FOLKEKIRKELIGE: Luthersk Mission 3, Luthersk Mission sammen med Indre Mission 2, Sudan-kreds 1, menighedsråd 1, Nyt Liv 1.
13 FRIKIRKELIGE: Adventkirken 5, Apostolsk kirke 4, Pinsekirken 3 og Evangelisk Frikirke 1.
 4 stationer var FæLLESKIRKELIGE.
 Desuden er der 1 frikirkelig lokal-tv-station, KKR i København.
 Islamisk Forening og Krishna-bevægelsen havde hver 1 lokalradio.
Trossamfundenes lokalradioer kostede i 1985 knap 6 mill. kr., hvoraf ejerne betalte 1/ 3.
