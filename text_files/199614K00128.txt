Nr BTL 128 Betænkning over Forslag til lov om ændring af lov om miljøbeskyttelse og  

 lov om betalingsregler for spildevandsanlæg m.v. (Spildevandsrensning i det  

 åbne land m.v.)   

 Nr L 128 1996-97, 1. samling Afgivet af Miljø- og Planlægningsudvalget Afgivet: 19970402 Udvalget har behandlet lovforslaget i nogle møder og har herunder haft samråd med miljø- og energiministeren, der tillige skriftligt har besvaret spørgsmål fra udvalget.
Et af udvalgets spørgsmål til miljø- og energiministeren og ministerens svar herpå er optrykt som bilag til betænkningen, tillige med en artikel fra SKRALDEN og et notat fra miljø- og energiministeren.
 Endvidere har udvalget modtaget skriftlige og/eller mundtlige henvendelser  

 fra:
Amtsrådsforeningen i Danmark, Borgergruppen i Lemvig Kommune, Danmarks Naturfredningsforening, Dansk Brøndejerforening, Dansk Erhvervsgartnerforening, Dansk Familielandbrug, De danske Landboforeninger, Esbjerg Kommune, Faaborg Værft A/S, Græsted-Gilleleje Kommune, Komiteen for Landsbyer og Landdistrikter, Kommunernes Landsforening, Københavns Kommune, Københavns Miljø- og Energikontor, Landbrugsraadet, Landsforeningen Økologisk Jordbrug, Madsen, Leif og Conny, Vamdrup, Oien, Frits, Sæby, Sammenslutningen »Det Skæve Danmark« og TIBNOR Danmark A/S.
 Der er af miljø- og energiministeren stillet ændringsforslag, hvorom  

 henvises til de ledsagende bemærkninger.
 Udvalget ønsker lovforslaget tilbage til fornyet behandling efter 2.  

 behandling.
Miljø- og energiministeren har i forbindelse med udvalgsarbejdet  

 understreget, at der med lovforslaget er lagt op til en forbedret rensning i  

 det åbne land, hvor der - når forholdene er egnede hertil - anvendes  

 nedsivningsanlæg, idet denne løsning ofte vil være en miljømæssig og  

 økonomisk god løsning.
Alternative løsninger, der udnytter  

 gødningsressourcerne i spildevandet, kan også være egnede.
Kloakering vil  

 være undtagelsen i det åbne land.
 Om nogle af elementerne i lovforslaget har miljø- og energiministeren  

 endvidere givet følgende oplysninger:
1. Teknologisk/økologisk fleksibilitet Der kan anvendes en række andre decentrale spildevandsløsninger som f.eks.
- lavteknologiske spildevandsløsninger som biologiske sandfiltre eller  

 rodzoneanlæg, - biologiske minirenseanlæg, som er renseanlæg opbygget efter samme  

 principper som de større renseanlæg, men i en kompakt udgave velegnede til  

 rensning af spildevand for enkelt-ejendomme, - grønne spildevandsløsninger som f.eks. komposttoiletter eller  

 separationstoiletter eventuelt i kombination med rensning af det resterende  

 såkaldte grå spildevand i nedsivnings-, sandfilter- eller rodzoneanlæg, idet  

 det tilstræbes, at de ressourcer, som er i spildevandet, udnyttes som en  

 gødningsressource.
Ministeren lægger dermed vægt på, at der bliver mulighed for anvendelse af  

 fleksible spildevandsløsninger, idet der kan anvendes en bred vifte af  

 spildevandskoncepter til forbedret spildevandsrensning.
Ministeren har i den  

 forbindelse understreget, at berørte ejendomme skal have forelagt en klar og  

 letforståelig information om valgmulighederne samt om forudsætningerne for og  

 betingelserne knyttet til de enkelte valgmuligheder.
Det understreges  

 således, at bestemmelsen i lovforslagets § 1, nr. 2, vedrørende nedsivning  

 ikke er til hinder for, at de berørte ejendomme kan behandle spildevandet  

 eller dele heraf på anden måde, der ikke medfører direkte udledning til  

 vandløb og søer - eksempelvis ved separationstoiletter, formuldningsanlæg  

 m.v.
Dette vil også blive præciseret over for kommunerne og fastlagt i  

 bekendtgørelsesform.
Det lægges samtidig til grund, at de berørte ejendomme frit skal kunne  

 vælge selv at betale eller at koble sig på kloakfællesskabet, og at der  

 sikres den enkelte ejendom en høj grad af frihed til at afgøre, hvilken  

 teknisk løsning der vælges blandt de foreliggende muligheder inden for de  

 enkelte renseklasser.
I tilfælde, hvor en grundejer har accepteret et tilbud  

 om, at kloakfællesskabet finansierer, driver og vedligeholder et anlæg,  

 finansierer kloakfællesskabet kun op til et niveau svarende til den løsning,  

 som kommunens påbud udløser.
 Miljø- og energiministeren har oplyst, at der i tilknytning til  

 lovforslaget udarbejdes en typegodkendelsesordning for minirenseanlæg.
 Der vil blive udarbejdet en bekendtgørelse om typegodkendelsesordningen.  

 Ministeren har givet tilsagn om, at udkast til bekendtgørelsen tilsendes  

 udvalget.
Der vil blive udarbejdet vejledninger eller normer for de lavteknologiske  

 anlæg, grønne spildevandsløsninger m.v.
Herunder vil det blive vurderet,  

 hvordan anvendelsen af separationstoiletter kan indgå i kombinationsløsninger  

 eksempelvis med et nedsivningsanlæg.
 Miljø- og energiministeren har over for udvalget understreget, at et meget  

 væsentligt sigte med de foreslåede ændringer i betalingsvedtægtslovens  

 bestemmelser om tilslutningsbidrag er at fremme initiativer, der begrænser  

 regnvandstilledningen til kloaksystemer, f.eks. etablering af faskiner og  

 gennem brug af regnvand.
 Ministeren har videre oplyst, at der i forbindelse med forslag til lov om  

 støtte til forureningstruede vandindvindinger (L 168) afsættes 5 mio. kr.  

 årligt til projekter på spildevandsområdet bl.a. med henblik på at fremme  

 økologiske spildevandsløsninger i bymæssige, kloakerede områder.
2. Redegørelse for virkningerne af påbudene i 1999 Miljø- og energiministeren har understreget, at der, inden kommunerne kan  

 give grundejere påbud om forbedret rensning efter lovændringen, skal  

 gennemføres den nødvendige spildevandskortlægning i kommunerne.
Først  

 herefter er der planlægningsmæssigt grundlag for at meddele konkrete påbud.  

 Ifølge lovforslagets bemærkninger vil der blive fastsat en tidsfrist for  

 gennemførelsen af planlægningen af, hvilke ejendomme der bliver omfattet af  

 påbud, men der er ikke sat nogen tidsfrist for, hvornår påbud skal være  

 meddelt.
Når spildevandsplanlægningen i kommunerne om ca. halvandet år er ved at  

 være på plads, vil miljø- og energiministeren give Miljø- og  

 Planlægningsudvalget en status-redegørelse i 1999 for antallet af mulige  

 påbud fordelt på de mulige typer af renseforanstaltninger.
Ministeren vil i  

 den forbindelse komme med en vurdering af, om der er kloakoplande, som vil  

 blive belastet økonomisk særligt hårdt som følge af påbud.
Ministeren vil  

 tillige i redegørelsen - efter drøftelse med amterne - vurdere  

 overensstemmelsen mellem spildevandsplanerne og den amtslige  

 recipientkvalitetsplanlægning.
3. Mulighed for fastsættelse af tidsfrist i forbindelse med påbud Miljø- og energiministeren har oplyst, at det vil blive vurderet, om der  

 er behov for fastsættelse af bindende tidsfrister for, hvornår påbud skal  

 være meddelt.
Med henblik på at sikre den nødvendige hjemmel til at fastsætte  

 sådanne bindende tidsfrister i bekendtgørelsesform har miljø- og  

 energiministeren stillet ændringsforslag nr. 1 til lovforslaget.
Ministeren  

 har samtidig givet tilsagn om at orientere Miljø- og Planlægningsudvalget  

 inden en eventuel udnyttelse af en sådan hjemmel.
 Ministeren har supplerende oplyst, at amterne i tilknytning til den årlige  

 vandmiljøafrapportering skal holde Miljøstyrelsen orienteret om udviklingen i  

 antal meddelte påbud og antal ejendomme, hvor spildevandsrensning forbedres.
 Herefter indstiller et mindretal (Socialdemokratiets, Socialistisk  

 Folkepartis, Det Radikale Venstres og Enhedslistens medlemmer af udvalget)  

 lovforslaget til vedtagelse med de stillede ændringsforslag.
Et mindretal inden for mindretallet (Enhedslistens medlem af udvalget) vil  

 understrege, at lovforslaget giver mulighed for, at brugen af  

 separationstoiletter indføres som strategi.
Samtidig forhindrer lovforslaget  

 det værst tænkelige scenarium, hvorefter hovedstrategien for en forbedret  

 spildevandsrensning i det åbne land bliver centralistisk med fortsat  

 kloakering til kommunale rensningsanlæg.
 Når det er nævnt, vil mindretallet pointere, at enhver investering i  

 behandling af husstandenes våde affald, der ikke implicerer  

 separationstoiletter og simple anlæg til rensning af det grå spildevand i den  

 biologisk levende aerobe zone, er en fejlinvestering.
 Separationstoiletter er forudsætningen for, at de humane affaldsstoffer  

 kan omdannes til en håndterbar næringsressource, der kan tilbageføres til et  

 landbrug, der udvikles i økologisk retning, og det er forudsætningen for, at  

 man kan slippe af med slamproblemet.
 Mindretallet finder, at der er behov for en detaljeret beskrivelse af  

 princippet bag og virkningen af separationstoiletter, hvilket derfor gives i  

 det følgende.
Princippet bag separationstoiletter I stedet for at blande alle affaldsfraktioner sammen, således at hele  

 volumen skal renses for alle hånde ting, kan bortskaffelsessystemet bygges  

 på, at fraktionerne behandles særskilt, så det kan ske målrettet.  

 Separationstoilet betyder, at urin og fæces adskilles mekanisk ved, at  

 toilettet lader det falde i hver sin beholder.
Det geniale ved systemet er,  

 at urinen herved er en koncentreret og bakteriefri næringssubstans.
Fæces vil  

 med det forholdsvis lave vandindhold nemt kunne forkomposteres uden  

 yderligere indgreb, således at den ikke længere er uhumsk, når den et års tid  

 efter kommer frem i dagens lys.
Mens urinen udgør 500 liter årligt pr.  

 person, er mængden af fæces kun ca. 50 kg årligt pr. person, heraf 10 kg  

 tørstof, som vil veje omkring 5 kg i komposteret tilstand.
At blande disse 50  

 kg fæces pr. person, hvoraf 10 kg udgøres af bakteriemasse, op i hele  

 spildevandsmængden på lavt sat 50 t pr. person pr. år, er vanvittigt.
Fæces  

 indeholder stort set kun organisk materiale og få næringsstoffer samt alle  

 disse bakterier, hvis værste fjende er høj temperatur og udtørring.
Det er  

 netop, hvad de udsættes for under en kompostering, og herefter vil man stå  

 tilbage med disse 5 kg organisk materiale pr. person pr. år, en masse, der  

 har en brændevne som birkeved, men som også vil være til gavn for strukturen  

 og evnen til at fastholde næringsstoffer i enhver jord.
Problemet med fæces er, at bare tanken om den er os ulækker, hvilket er  

 sundt og naturligt, fordi mennesket udskiller mange forskellige  

 tarmbakterier, bl.a. sygdomsfremkaldende bakterier.
Men ved at lade  

 fæcesfraktionen henligge med tilgang af ilt vil bakterierne dø under den  

 naturlige temperaturstigning, og andre bakterier vil kolonisere den organiske  

 ressource i stedet.
I tiden efter vil det organiske stof blive nedbrudt til  

 en tør og ukendelig substans.
Processen kan løbe en anden vej.
Allerede på et  

 tidligt tidspunkt kan der f.eks. indtræffe iltmangel.
Iltmangel sløver alle  

 biologiske processer, og temperaturstigningen, der skal dræbe de  

 sygdomsfremkaldende bakterier, vil udeblive.
Derfor skal der i ugerne efter,  

 at fæces er sat til side til kompostering, følges med i  

 temperaturudviklingen, hvilket er en enkel proces, når der er taget visse  

 praktiske foranstaltninger.
Det, man med sikkerhed ved, er, at hvis  

 temperaturen stiger højt nok i lang nok tid, vil stort set alle  

 sygdomsfremkaldende bakterier og vira dø, så massen ikke giver anledning til  

 sundhedsfare.
For en sikkerheds skyld kan man undlade at bringe den  

 komposterede menneskefæces ud på afgrøder, der skal spises af mennesker.
Den  

 kan i stedet pløjes ned på marker med nonfoodafgrøder eller dyrefoder.
Et  

 gødningssædskifte er ligesom et afgrødesædskifte en sund ting, der bremser  

 smitte af dyre- og menneskesygdomme i at blive ført videre.
De 500 l urin årligt pr. person er et værdifuldt næringskoncentrat, som  

 fra naturens hånd er sterilt.
Nyrernes sisystem er så finmasket, at bakterier  

 er for store til at slippe igennem.
Personer med virusinfektioner vil dog  

 udskille vira, fordi vira er små og derfor slipper igennem nyrernes  

 filtreringssystem.
Nogle bakterier vil dog blive tilført urinen, inden den  

 når opsamlingsbeholderen, men en kombination af en lille slamudskiller inden  

 den store opsamlingsbeholder og jævnlig vask af toilettet med et sæbemiddel,  

 som derefter løber videre til slamudskilleren, vil være nok til at holde  

 urinen praktisk talt bakteriefri.
Fantastisk nok indeholder urinfraktionen  

 ca. 94 pct. af menneskets udskillelse af N, P og K (hos produktionsdyr er  

 næringsstofferne stort set ligeligt fordelt mellem fæces- og urinfraktion).
Det praktiske omkring separationstoiletter Et separationstoilet kan falde naturligt ind i indretningen i ethvert  

 moderne hjem, som det fremgår af foto i artiklen »Fremtidens  

 vandmiljøplan: Fra natrenovation til urintankbiler« der er optrykt som  

 bilag til betænkningen.
Separationstoiletter kan både indbygges i enfamilies- og flerfamilieshuse.  

 Opsamlingsbeholderne vil ligge i kældere eller i stueplan på et tilgængeligt  

 sted.
Urinbeholderen kan deles af toiletter, der ligger i huse ved siden af  

 hinanden, mens beholderen til fæces skal ligge lige neden under toilettet.  

 Efter hvert toiletbesøg skylles efter med omkring 2 dl vand for at fjerne  

 resterne af urin, der ellers vil lugte efter en tid.
En almindelig vandlås  

 vil forhindre lugt fra urinbeholderen i at bevæge sig op af toilettet.
Til  

 komposteringsbeholderen er knyttet en skorsten, eventuelt med en påbygget  

 vindfløj, så den varme luft fra komposteringsbeholderen føres op og ud,  

 hvorved luften og lugten fra fæcesdelen ikke kommer ud i toiletrummet.  

 Toiletrummet kommer til at henligge med et konstant undertryk på grund af  

 skorstenens sug og vil derved være langt bedre ventileret, også for vanddamp,  

 end de fleste andre toilet- og badeværelser er.
 Selv om der er tale om en omfattende nyinstallering, er projektet absolut  

 realistisk sammenlignet med de betydelige udgifter og miljøproblemer, de  

 nuværende vandskyllende klosetter og de planlagte nye  

 rensningsforanstaltninger i det åbne land påfører brugerne og samfundet.
For at lette forståelsen af den sindrige indretning af et  

 separationstoilet kan der henvises til besvarelsen af spm. 53, hvor der er en  

 illustrativ figur af ES-system-toilettet.
Besvarelsen er optrykt som bilag  

 til betænkningen.
Simpel rensning af det grå spildevand Når der således er taget hånd om de menneskelige affaldsstoffer og de er  

 omdannet til den ressource, de er, er det et projekt af langt mindre omfang  

 at gøre noget ved resten af husstandenes udledninger.
Biologiske sandfiltre  

 og bassiner med rodzoneanlæg er en effektiv måde at behandle det resterende  

 grå husstandsspildevand på, dvs. vand fra brusere, håndvaske og  

 vaskemaskiner.
Princippet er, at de største urenheder skal sies fra, og at de  

 opløste næringsstoffer skal optages af bakterier og planter.
Regnvand skal  

 føres til nedsivningsanlæg, såkaldte faskiner, som er en nedgravet drænmasse  

 som f.eks. grus.
Endvidere skal der ske en opsamling af blødt vand i form af regnvand til  

 tøjvask.
Derfor vil brugen af fosfat og fosfaterstattende stoffer i  

 vaskemidlerne kunne nedsættes drastisk.
Indførelse af ovennævnte rensemetoder vil medføre, - at spildevandsslammet fra de kommunale rensningsanlæg reduceres.
Slammet  

 er i dag svært at komme af med på grund af dets indhold af opkoncentrerede  

 tungmetaller og andre miljøfarlige stoffer, - at kunstgødning kan erstattes af den humane urin.
Landbrugets forbrug af  

 kunstgødning har bl.a. følgende ulemper: Overgødning, de store mængder  

 cadmium, der udbringes med fosforen, og et stort energiforbrug ved  

 fremstilling.
Idet man afskaffer kunstgødning og udelukkende udnytter de  

 mængder næringsstof, der er i systemet, samt naturlig kvælstoffiksering, vil  

 risikoen for at overbelaste naturens tolerance nedsættes, - at vandforbruget nedsættes.
Vandforbruget i separationstoiletter ligger  

 på under 5 pct. af det vand, et moderne lavskylstoilet behøver, - at punktudledninger af næringsrigt vand kun vil stamme fra det grå  

 spildevand.
 Teknikken er meget simpel; derfor bør en koncentreret indsats fra primært  

 Miljø- og Energiministeriets side kunne føre til, at afprøvning, godkendelse  

 og vejledning om anlæg kan udføres i løbet en 2-årig periode.
 Der skal desuden tages stilling til, hvordan der opbygges et simpelt  

 system, så private kan komme af med næringsstofferne, hvis de ikke selv har  

 plads til at udbringe dem på et passende og lovligt sted.
 Derfor mener Enhedslisten, at borgerne skal have sikkerhed for, at de ikke  

 får pålæg fra kommunen, inden godkendelser og vejledninger til  

 separationstoiletter og simple biologiske renseanlæg er på plads.
Økonomien ved separationstoiletter Først skal det bemærkes, at samfundet kan budgettere med de endelige  

 udgifter ved brug af separationstoiletter og tilbageføring af  

 næringsstofferne.
Det kan man ikke, når der kloakeres til rensningsanlæg  

 eller anvendes septiktanke, fordi man i disse tilfælde efter at have betalt  

 regningen alligevel står tilbage med problemer, nemlig punktudledninger af  

 næringsstoffer og dermed eutrofiering af åer, søer og de indre danske  

 farvande samt bjerge af giftigt spildevandsslam.
Desuden er  

 separationstoiletter en del af strategien for at indføre økologisk jordbrug,  

 idet udbredelse af den økologiske dyrkningsmetode vil kræve, at fødevarernes  

 næringsstoffer tilbageføres til landbruget. Økologisk jordbrug er i forhold  

 til konventionelt landbrug bl.a. karakteriseret ved, at det anvender halvt så  

 meget gødning pr. hektar landbrugsjord, og at der er halvt så stor udvaskning  

 af næringsstoffer (Statens Husdyrbrugsforsøgs rapport nr. 710).
 Der er udført beregninger over udgiften til separationstoiletter i  

 Overgodda vater - undernarda ålrar af Anders Schonbeck, Lansstyrelsen i  

 Goteborgs och Bohus lan i Sverige.
For sammenligningens skyld kan prisen ved investering i separationstoilet  

 med opsamlingstanke til urin og fæces i enfamilieshuse opgøres til 31.400  

 svenske kroner.
Hertil kommer udgift til et rodzoneanlæg til det grå  

 spildevand, som pr. husstand vil bestå af en slamudskiller på 500-1000 l og  

 en nedgravet og isoleret renseseng på 3-4 m2, på ca. 5-10.000 dkr.
Driften af  

 anlægget består i distribution af urin og forkomposteret fæces til landbruget  

 samt eftersyn af anlæggene.
Der vil desuden være behov for  

 mellemlagringstanke til urinen og transport af urin og kompost.
Der er en  

 indtægt fra salg af gødning til landbruget.
Der spares rent vand til  

 toiletskyl.
På længere sigt vil udgiften til installering af  

 seperationstoiletter og rodzoneanlæg falde, når markedet for disse anlæg  

 bliver større.
Desuden bør man kunne fritages for spildevandsafgiften, når  

 man ved hjælp af separationstoiletter tilbageholder og genanvender  

 spildevandet.
Disse beløb skal sammenlignes med tallene opgjort i betænkning om  

 spildevandsrensning i det åbne land m.v. nr. 3/96 fra Miljøstyrelsen.
Heri  

 anslås f.eks. nedsivning inkl. septiktank til at koste 25-35.000 kr. i  

 anlægsudgifter og 500-1.000 kr. i driftsomkostninger pr. år.
Det tyder på, at  

 anlægsudgiften til separationstoiletter og en simpel biologisk rensning af  

 det grå spildevand vil være i samme størrelsesorden som de traditionelle  

 løsninger.
Derfor er det en oplagt løsning, når rensningssystemet nu skal  

 udvides i det åbne land.
Ved nybyggeri og i stedet for fornyelse af  

 kloaksystemet bør separationstoiletsystemet ligeledes vælges, så Danmark kan  

 gå en økologisk fremtid i møde.
Samtidig vil driften af disse anlæg også på  

 længere sigt blive gratis, da det er almindeligt i landbruget at afhente  

 gødning mod at få den.
Dette forhold vil forstærkes, når prisen på  

 kunstgødning bevæger sig op over den kunstigt lave pris.
 Alle sejl skal sættes til for at få godkendt både separationstoiletter og  

 simpel rensning af det grå spildevand i den biologisk aktive jordzone,  

 således at disse løsninger bliver lige til at gå til for den enkelte husstand  

 inden 1999, og det forhindrer fejlinvesteringer.
 Et andet mindretal (Venstres og Det Konservative Folkepartis  

 medlemmer af udvalget) indstiller lovforslaget til forkastelse ved 3.  

 behandling.
 Venstre og Det Konservative Folkeparti noterer sig, at regeringen er enig  

 i, at spildevandsudledninger til vore søer og vandløb ikke må have en sådan  

 karakter, at recipienterne forurenes og ikke kan leve op til målsætningerne.  

 Venstre og Det Konservative Folkeparti er tilhængere af princippet om, at  

 forureneren betaler, men vi anser det for nødvendigt, at der udspændes et  

 økonomisk sikkerhedsnet for de husejere, hvor en påkrævet investering - for  

 den enkelte - bliver en alt for stor investering.
Mindretallets principielle indvendinger imod lovforslaget skyldes, at  

 kommunerne allerede med den gældende lovgivning har hjemmel til at stoppe  

 udledninger til recipienter, der ikke lever op til de fastsatte målsætninger.  

 Regeringens lovforslag i dets nuværende udformning er derfor et unødigt stort  

 økonomisk, teknisk og administrativt indgreb med en lang række juridiske og  

 retssikkerhedsmæssige problemer samt en ringe miljøeffekt.
Regeringens  

 forslag skyder gråspurve med kanoner, hvilket underbygges af en lang række  

 høringssvar, som udvalget har modtaget.
Den samlede forurening fra den spredte bebyggelse i det åbne land andrager  

 10 pct. af den samlede forurening af de indre danske farvande med organisk  

 stof, kvælstof og fosfor eller sagt på en anden måde: Den samlede forurening  

 fra de 64.000 ejendomme, der efter lovforslaget skal have foretaget en  

 forbedret rensning, er af cirka samme størrelse som forureningen fra  

 overfaldsbygværker.
Forureningen herfra lader regeringen hånt om, ja den  

 mener end ikke, at det er nødvendigt at foretage målinger af disse  

 forureninger, men accepterer dem blot.
Venstre og Det Konservative Folkeparti  

 finder det ikke godtgjort, at den samlede investering på flere milliarder  

 kroner står mål med de miljøforbedringer, der bliver et resultat af  

 lovforslagets gennemførelse.
Mindretallet er foruroliget over, at ministeren  

 ikke kan stille større miljøforbedringer i udsigt end de få linjer, der  

 fremgår af lovforslagets bemærkninger: »Det vurderes, at forslaget vil  

 have positive miljømæssige konsekvenser.
Det forventes således, at forslaget  

 vil medføre en forbedret rensning i det åbne land og en højere grad af  

 opfyldelse af vandområdernes målsætninger.
Det skyldes, at kommunerne får  

 bedre muligheder for at påbyde en forbedret spildevandsrensning i det åbne  

 land.« Finansieringsmodellen Blandt de mere konkrete indvendinger er det først og fremmest regeringens  

 finansieringsmodel, som er helt utilstrækkelig.
Den er et slag mod  

 udviklingen i landdistrikterne og bevirker, at en række borgere i byer og  

 landkommuner bliver pålagt meget store merudgifter i afledningsbidrag, vel at  

 mærke borgere, der allerede en gang har betalt tilslutningsbidrag, og som  

 løbende betaler driftsbidrag af de faktiske omkostninger.
Ifølge henvendelsen  

 fra sammenslutningen »Det Skæve Danmark« vil driftsbidraget i de  

 mest udsatte kommuner stige med op til 300 pct.
Investeringen for den enkelte borger vil blive betragtelig, for selv om  

 den enkelte borger vælger at sige ja til tilbudet om finansiel tilkobling til  

 den kommunale kloakfond, bliver den enkeltes investering 30.000 kr.,  

 henholdsvis 18.000 kr., plus moms.
Hertil kommer investeringer i rør på egen  

 grund og i trikstanke og septiktanke.
Samlet beløber det sig til en  

 merinvestering på minimum 15.000 kr.
Altså en samlet investering på 35.000-55.000 kr.
Hertil kommer det løbende  

 driftsbidrag, som betales hvert år i årene fremover.
Mindretallet vender sig mod, at kommunerne skal til at drive et stort  

 antal små renseanlæg på privat ejendom.
Det vil give en uforholdsmæssig dyr  

 drift.
For slet ikke at tale om de juridiske problemer, der opstår i  

 kølvandet på lovens gennemførelse.
Tekniske løsninger Hvad angår de miljømæssige og tekniske løsninger i lovforslaget, er de  

 langtfra undersøgt tilfredsstillende.
Det gælder først og fremmest de  

 miljømæssige påvirkninger, hvor det er meget betænkeligt, at kommunerne  

 ifølge lovforslaget skal udstede påbud, der er miljømæssigt usikre.  

 Miljøfremmede stoffer, der udledes i et nedsivningsanlæg i 1,20 m's dybde,  

 vil med langt større sandsynlighed sive til grundvandet, end hvis de samme  

 stoffer blev ledt ud oven på jorden, hvor sollys, mikroorganismer og  

 bevoksning er med til at nedbryde og omsætte disse stoffer.
Et rimeligt krav  

 må være, at man kender de miljømæssige konsekvenser af lovforslaget, forinden  

 man påbyder forskellige løsninger.
Også med hensyn til det rent tekniske er lovforslaget så langt fra at være  

 færdigundersøgt, at der endnu ikke ligger nogen form for  

 typegodkendelsesordning.
Teknisk er det betænkeligt at påbyde løsninger på et  

 tidspunkt, hvor man end ikke har overblik over, om anlæggene kan  

 typegodkendes.
 Disse voldsomme økonomiske, administrative og retssikkerhedsmæssige tiltag  

 over for borgere bosiddende i landdistrikterne og mindre byer vil forstærke  

 fraflytningen fra landdistrikterne og i endnu højere grad centrere  

 befolkningen i de større byer.
Indsigelser Venstre og Det Konservative Folkeparti har desuden bemærket de mange  

 indsigelser, der er fremsat imod lovforslaget.
Blandt andet kan nævnes indsigelserne fra de 105 kommuner, repræsenteret  

 ved sammenslutningen »Det Skæve Danmark«.
I deres henvendelse  

 anfører de: »Af de 64.000 ejendomme, som skønnes at skulle forbedre  

 rensningen på landsplan, ligger ca. 44.000, svarende til ca. 69 pct., hos  

 vores medlemskommuner.
Omsat til befolkningstal påhviler det ca. 15 pct. af  

 Danmarks befolkning at gennemføre ca. 69 pct. af de påbud, som der  

 forventelig vil komme krav om skal gives.« . . . »Vores  

 undersøgelser viser, at kommunerne vurderer, at det gennemsnitligt vil koste  

 mellem 51.000 og 77.000 kr. at forbedre spildevandsrensningen gennem  

 kloakering eller anden form minus nedsivning.« Der er med andre ord udsigt til, at en lille gruppe borgere får en stor  

 økonomisk lussing.
Lovforslaget mangler således den solidaritet, som plejer  

 at karakterisere dansk lovgivning.
Om de miljømæssige virkninger skriver Landsforeningen Økologisk Jordbrug:  

 »På nuværende tidspunkt finder vi, at de miljømæssige fordele ved  

 kloakering, almindelig nedsivning m.v. er tvivlsomme og små i forhold til  

 omfanget af de økonomiske investeringer, der opereres med i forslaget.« Venstre og Det Konservative Folkeparti har ligeledes noteret sig  

 henvendelsen fra Kommunernes Landsforening, hvori anføres: »Men som  

 forslaget er udformet, vil det skabe kaos i mange kommuner og  

 kloakforsyninger.
Både ejendomme i by og land skal betale regningen, men den  

 miljømæssige effekt vil ikke kunne retfærdiggøre de høje omkostninger.«  

 Videre skriver Kommunernes Landsforening: »Dette vil medføre, at  

 indsatsen ikke kun skal betales af forureneren, men også af de ejendomme, der  

 tilfældigvis er tilsluttet en offentlig kloak, og som derfor allerede har  

 betalt for rensningen af eget spildevand.« Kommunernes Landsforening  

 tilføjer: ». . . modellen vil medføre en urimelig økonomisk belastning  

 for kloakforsyninger i kommuner, hvor kloakforsyningen kun omfatter en  

 begrænset del af kommunens ejendomme.« Mindretallet har med interesse noteret sig den fælles henvendelse fra  

 landbrugets organisationer, specielt vedrørende bemærkningerne om  

 retssikkerheden.
Disse organisationer anfører i deres henvendelse:  

 »Lodsejerne må også sikres en lovbestemt klageadgang.
Det er ikke  

 tilstrækkeligt, at lodsejerne har indsigelsesret over for regionplanen og  

 spildevandsplanen.
Klageadgang kan ikke sidestilles med en indsigelsesret.  

 Lodsejerne bør ligeledes sikres rettigheder, som betyder, at et påbud om  

 forbedret rensning ikke umiddelbart kan efterfølges af et nyt krav enten om  

 tilslutning til offentlig kloak eller om fornyet rensning.« Henvendelen fra Borgergruppen i Lemvig har også gjort indtryk på  

 mindretallet.
I henvendelsen skriver borgergruppen: »Såvel antallet af  

 husstande som de beregnede gennemsnitlige omkostninger ved fornyelsen af  

 spildevandsanlæggene er forbundet med meget stor usikkerhed.
Det er således  

 ikke utænkeligt, at en betydeligt større del end de 64.000 af de i alt  

 357.000 ejendomme uden for kloakoplandet vil blive mødt med tilsvarende krav.  

 At det endog er meget sandsynligt skal ses i lyset af, at der med loven er  

 tale om en administrativ bemyndigelse til amter og kommuner om at stille  

 specifikke krav til ejendommens spildevandsanlæg i form af typegodkendte  

 nedsivningsanlæg og biologiske minirenseanlæg uden på nogen måde selv at  

 skulle finde finansiering eller påtage sig et økonomisk ansvar.«  

 Borgergruppen vurderer på den baggrund, at der kan blive tale om  

 investeringer i størrelsesordenen 5-10 mia. kr.
Venstre og Det Konservative Folkeparti har ligeledes bidt mærke i, at  

 pilotprojektet »Vamdrup Kommune« viser, at miljø- og  

 energiministerens oplysninger til udvalget om, at ca. 50 pct. af husstandene  

 i det åbne land kan nøjes med et nedsivningsanlæg, er usikre.
Dette  

 pilotprojekt viser, at et langt større antal af husstandene nødvendigvis må  

 installere de væsentlig dyrere »minirenseanlæg«.
Overført til  

 landsplan betyder det, at de samlede omkostninger stiger med flere milliarder  

 kr.
Miljøstyrelsen skriver om analysen af Vamdrup Kommune:  

 »Sammenfattende viser undersøgelsen, at der i Vamdrup Kommune skal  

 etableres en forbedret rensning på 189 ejendomme ud af 496 ejendomme,  

 svarende til 38 pct.
Heraf kan 26 ejendomme umiddelbart etablere  

 nedsivningsanlæg, svarende til 14 pct., mens de øvrige 163 ejendomme skal  

 etablere et minirenseanlæg i form af et sandfilter eller et mini-anlæg til  

 rensning for fosfor og organisk stof.« Det kan undre, at regeringen, forinden den indgik forlig med  

 venstrefløjen, ikke indkaldte de borgerlige oppositionspartier til en  

 forhandling om lovforslagets indhold.
Venstre og Det Konservative Folkeparti,  

 som er de bærende kommunalpolitiske partier, besidder stor viden om de lokale  

 forhold.
End ikke en sondering af muligheder ønskede regeringen at foretage.  

 Et lovforslag, der belaster den overvejende del af kommunerne og utroligt  

 mange familiers økonomi meget betragteligt, ville en ansvarlig regering i det  

 mindste have forsøgt at etablere et bredt forlig omkring.
Mindretallet har desuden noteret sig, at regeringen indgik forlig med  

 Socialistisk Folkeparti og Enhedslisten på et tidspunkt, hvor anmeldte  

 deputationer endnu ikke havde haft foretræde for udvalget.
Mindretallet har  

 endvidere noteret sig, at forliget blev indgået på et tidspunkt, hvor der  

 henlå en lang række ubesvarede spørgsmål.
På forligstidspunktet var der  

 svaret på ca. 40 ud af i alt 117 stillede spørgsmål.
Det viser, at det har  

 været vigtigere for regeringen at få lovforslaget hurtigt igennem frem for en  

 seriøs behandling, hvor der lyttes til de indsigelser og gode råd, der er  

 kommet fra enkeltpersoner, grupper af personer samt organisationer, der hver  

 især repræsenterer stor sagkundskab inden for dette felt.
Det finder  

 mindretallet helt uacceptabelt.
 Venstre og Det Konservative Folkeparti kan på baggrund af ovenstående  

 indvendinger ikke støtte lovforslaget.
 Et tredje mindretal (Fremskridtspartiets medlem af udvalget) vil  

 redegøre for sin stilling til lovforslaget og de stillede ændringsforslag ved  

 2. behandling.
 Et fjerde mindretal (Centrum-Demokraternes medlem af udvalget) vil  

 redegøre for sin stilling til lovforslaget og de stillede ændringsforslag ved  

 2. behandling.
 ÆndringsforslagAf miljø- og energiministeren, tiltrådt af et  

mindretal (S, SF, RV og EL):
 Til § 1 1) Nr. 2 affattes således:
 »2. I § 30 indsættes efter stk. 4 som nye stykker:
»Stk. 5. Kommunalbestyrelsen kan bestemme, at påbud efter  

 stk. 4 skal opfyldes ved etablering af nedsivning, såfremt der kan nedsives i  

 området.
Der skal dog ikke etableres nedsivning i det omfang, der etableres  

 andre spildevandsløsninger, der ikke medfører udledning, såfremt der kan  

 opnås tilladelse hertil og etableringen sker inden en af kommunalbestyrelsen  

 fastsat frist.
Kommunalbestyrelsens afgørelse kan ikke påklages til anden  

 administrativ myndighed.
Stk. 6. Miljø- og energiministeren kan fastsætte bindende  

 tidsfrister for, hvornår påbud efter stk. 4 skal være meddelt.« Stk. 5 bliver herefter stk. 7.' Til § 2 2) Før nr. 1 indsættes som nye numre:
 »01. I § 1, stk. 1, indsættes som 2. pkt. :
»Kommunalbestyrelsen forestår endvidere udførelse, drift og  

 vedligeholdelse af de i § 7 a nævnte anlæg.« 02. I § 1, stk. 2, indsættes efter 1. pkt.:
»Dette gælder også de i medfør af § 7 a afholdte  

 udgifter.«» 3) I den under nr. 2 foreslåede affattelse af § 3, stk.  

 4, indsættes som 4. pkt.:
»For ubebyggede erhvervsejendomme i landzone skønnes et bebygget  

 areal.« 4) I den under nr. 2 foreslåede ændring af § 3  

 indsættes efter stk. 4 som nyt stykke:
»Stk. 5. Kommunalbestyrelsen kan i særlige tilfælde fastsætte  

 tilslutningsbidraget lavere end standardtilslutningsbidraget, dog aldrig  

 lavere end de faktisk afholdte udgifter til detailledningsanlægget.« Stk. 5 og 6 bliver herefter stk. 6 og 7.
 5) Nr. 5 affattes således:
 »5. Efter § 7 indsættes:
»§ 7 a.
I tilfælde, hvor kommunalbestyrelsen giver ejere af  

 helårsboliger påbud efter miljøbeskyttelseslovens § 30, stk. 4, om forbedret  

 spildevandsrensning for en eksisterende udledning, skal påbudet følges af et  

 tilbud om et kontraktligt medlemskab af kloakforsyningen.
 Stk. 2. Medlemskab af kloakforsyningen efter stk. 1 indebærer, at  

 kloakforsyningen skal forestå udførelse, drift og vedligeholdelse på ejerens  

 vegne af en spildevandsløsning, der rensemæssigt opfylder påbudet, mod at  

 ejeren af ejendommen betaler standardtilslutningsbidrag og  

 vandafledningsbidrag svarende til en ejendom, der er tilsluttet et offentligt  

 spildevandsanlæg, jf. §§ 2-4.
 Stk. 3. Kommunalbestyrelsens tilbud omfatter alene udførelse,  

 drift og vedligeholdelse af et anlæg, der økonomisk svarer til det af  

 kommunalbestyrelsen påbudte. Ønsker ejeren et mere omkostningskrævende anlæg,  

 må ejeren selv bekoste differencen.
 Stk. 4. Udgifter til ledninger på egen grund og bundfældningstank  

 samt udgifter til elektricitet og vandforsyningsvand til den valgte  

 spildevandsløsning skal dog afholdes af ejeren af ejendommen.
Stk. 5. Tilslutningsbidrag efter stk. 2 forfalder ved kontraktens  

 indgåelse, og vandafledningsbidrag kan opkræves fra spildevandsløsningens  

 ibrugtagning.«» Til § 4 6) Paragraffen affattes således:
 »§ 4 Stk. 1. Ændringerne i lov om betalingsregler for  

 spildevandsanlæg m.v. finder anvendelse på alle betalingsvedtægter, der  

 udarbejdes efter lovens ikrafttræden.
 Stk. 2. Der skal senest den 1. januar 1999 være udarbejdet en  

 fælles betalingsvedtægt for kommunen i overensstemmelse med loven.
 Stk. 3. Bestemmelsen i § 7 a finder dog anvendelse fra lovens  

 ikrafttræden, uanset om der er udarbejdet en ny betalingsvedtægt.
Stk. 4. Tilbud om kontraktligt medlemskab af kloakforsyningen  

 efter § 7 a skal gives til alle ejere af helårsboliger, der har fået påbud om  

 forbedret rensning efter miljøbeskyttelseslovens § 30, stk. 4, efter den 18.  

 december 1996. Dette gælder dog kun i de tilfælde, hvor der ikke allerede er  

 blevet etableret en spildevandsløsning til opfyldelse af påbudet, og hvor  

 fristen for at efterkomme påbudet ikke er overskredet.« Bemærkninger Til nr. 1 I nogle tilfælde kan en recipient være så følsom, at udledningen  

 til denne bør begrænses mest muligt eller helt stoppes.
Forbud mod udledning  

 kan efter de gældende regler alene nedlægges, hvis forureningen ikke kan  

 afhjælpes, og umiddelbart forbud kan kun nedlægges, hvis forureningen  

 medfører overhængende alvorlig fare for sundheden, jf.  

 miljøbeskyttelseslovens § 30, stk. 2 og 3. Etablering af nedsivning sikrer en  

 effektiv og billig rensning, der ikke medfører nogen udledning.
En  

 kommunalbestyrelse skal derfor i forbindelse med et påbud efter stk. 4 kunne  

 bestemme, at påbudet skal opfyldes ved nedsivning, såfremt der kan nedsives i  

 området.
For imidlertid at sikre de ejere, der får et påbud om nedsivning, en  

 vis valgfrihed, er det fastsat, at en ejendom, der har fået et påbud efter §  

 30, stk. 4, og hvor kommunalbestyrelsen efter stk. 5 har bestemt, at påbudet  

 skal opfyldes ved nedsivning, kan vælge at etablere en anden  

 spildevandsløsning, der ikke medfører udledning.
Dette kræver dog, at der kan  

 opnås tilladelse hertil, og at etableringen sker inden en af  

 kommunalbestyrelsen fastsat frist.
Bestemmelsen i stk. 5 sigter således på at  

 varetage både hensynet til recipienten og ejerens valgfrihed.
Kommunalbestyrelsen skal ved påbud efter stk. 4, hvor kommunalbestyrelsen  

 har bestemt, at det skal opfyldes ved etablering af nedsivning, vejlede de  

 berørte ejere om indholdet af stk. 5. Såfremt de berørte ejere ønsker at  

 etablere en alternativ løsning, der ikke medfører direkte udledning, skal  

 kommunalbestyrelsen fastsætte en rimelig frist, inden for hvilken ejerne skal  

 have opnået tilladelse til og etableret den alternative løsning.
Hvis det  

 ikke inden for en rimelig frist kan lade sig gøre at etablere en alternativ  

 løsning, der ikke medfører udledning, eller den alternative løsning ikke  

 virker eller kun omfatter en del af spildevandet og der således fortsat vil  

 finde udledning sted, gælder påbudet efter stk. 4 og kommunalbestyrelsens  

 bestemmelse efter stk. 5 fortsat for det spildevand, der udledes.
 Som følge af den ændrede affattelse af § 30, stk. 5, skal alle påbud efter  

 miljøbeskyttelseslovens § 30 til anlæg med en kapacitet på 30  

 personækvivalenter eller derunder gives efter miljøbeskyttelseslovens § 30,  

 stk. 4, uanset om stk. 5 finder anvendelse eller ej og dermed følges af et  

 tilbud om finansiering efter § 7 a i lov om betalingsregler for  

 spildevandsanlæg m.v., såfremt der er tale om en helårsbolig.
Der er ikke efter de gældende regler tidsfrister for, hvornår påbud efter  

 miljøbeskyttelseslovens § 30 skal være meddelt, da afgivelse af et påbud  

 beror på en konkret vurdering ud fra de på et givent tidspunkt foreliggende  

 forhold.
Med lovforslaget er det hensigten at motivere kommunerne til at  

 kortlægge behovet for påbud i det åbne land.
Når denne kortlægning er  

 tilendebragt, er det muligt at give en mere præcis vurdering af antallet og  

 omfanget af påbud.
Såfremt det viser sig, at der ikke bliver givet de  

 nødvendige påbud inden for en rimelig tidshorisont efter, at kortlægningen er  

 tilendebragt, kan det blive nødvendigt at fastsætte bindende tidsfrister for,  

 hvornår påbud skal være meddelt.
Med henblik på at sådanne bindende  

 tidsfrister kan fastsættes i bekendtgørelsesform, indsættes der en hjemmel  

 for ministeren hertil.
Ministeren skal orientere Folketingets Miljø- og  

 Planlægningsudvalg inden en eventuel udnyttelse af hjemmelen.
Til nr. 2 Efter de gældende regler er kommunalbestyrelsen alene ansvarlig  

 for udførelse, drift og vedligeholdelse af offentlige spildevandsanlæg.
Med §  

 7 a pålægges kommunalbestyrelsen at afholde udgifter til udførelse, drift og  

 vedligeholdelse af privatejede spildevandsanlæg, og den private ejer bliver  

 kontraktligt medlem af kloakforsyningen.
Det er hensigten, at  

 kommunalbestyrelsen i de i § 7 a nævnte tilfælde kan afholde udgifter til  

 private spildevandsanlæg, og at de private ejere indgår i kloakfællesskabet  

 på lige fod med ejere af ejendomme, der er tilsluttet det offentlige  

 kloaksystem, med den konsekvens, at de udgifter, der ikke dækkes af  

 tilslutningsbidraget, bliver opkrævet via vandafledningsbidraget.
Herved vil  

 ejendomme, der er tilsluttet det offentlige kloaksystem, komme til at være  

 med til at dække omkostninger til private anlæg, ligesom ejendomme, der er  

 kontraktlige medlemmer, kan komme til at dække omkostninger til offentlige  

 spildevandsanlæg.
 For at klargøre hensigten med § 7 a, foreslås den afgrænsende bestemmelse  

 i § 1 præciseret, således at det tydeligt fremgår, at kloakforsyningen  

 forestår udførelse, drift og vedligeholdelse af de i § 7 a nævnte anlæg, og  

 at de udgifter, som kloakforsyningen kan opkræve bidrag for, også inkluderer  

 de udgifter, der afholdes i medfør af § 7 a.
Til nr. 3 Det er under lovforslagets behandling blevet fremført, at  

 reglerne om standardtilslutningsbidrag kan give problemer ved ubebyggede  

 erhvervsejendomme.
I dette tilfælde er der ikke et bebygget areal, der kan  

 indgå i beregningen af det tillagte grundareal, hvorfor det i  

 ændringsforslaget er fastsat, at kommunalbestyrelsen i disse tilfælde må  

 skønne et bebygget areal.
Et sådant skøn må baseres på, hvad der normalt  

 bebygges på en ejendom af den pågældende størrelse, og hvad der i givet fald  

 kan opnås byggetilladelse til.
 Til nr. 4 Der er under lovforslagets behandling blevet peget på, at  

 pålæggelse af et standardtilslutningsbidrag i visse situationer kan forekomme  

 urimelig.
Med ændringsforslaget indsættes derfor en dispensationsadgang, der kan  

 opfange disse situationer, men som kun er tænkt anvendt rent undtagelsesvis.  

 Af særlige situationer, hvor det kan komme på tale at fravige  

 standardtilslutningsbidraget, tænkes på situationer, hvor anvendelsen af  

 reglerne om standardtilslutningsbidrag vil føre til tilslutningsbidrag, der  

 er helt ude af proportioner med de faktiske omkostninger ved kloakeringen og  

 den faktiske afledning, og hvor ejendommen vil blive stillet ringere end  

 andre sammenlignelige ejendomme.
Som eksempler herpå kan nævnes ejendomme med  

 mange boligenheder, f.eks. store etageejendomme og erhvervsejendomme i byzone  

 med et stort grundareal i forhold til den afledte spildevandsmængde.
I disse  

 tilfælde kan det i det konkrete tilfælde være rimeligt, at kommunen fraviger  

 reglerne om standardtilslutningsbidrag, fordi disse ville føre til urimeligt  

 store bidrag set i forhold til den faktiske afledning og de faktiske  

 omkostninger ved en detailkloakering.
Kommunalbestyrelsen skal i den  

 forbindelse tage i betragtning, at en ejendom, der er tilsluttet eller har  

 betalt tilslutningsbidrag, ikke kan opkræves yderligere tilslutningsbidrag,  

 jf. lovens § 2, stk. 1, og at kommunalbestyrelsen er forpligtet til at aftage  

 alt det spildevand, ejendommen er tilsluttet for, uanset om størrelsen af  

 spildevandsmængden ændres.
En erhvervsejendom, der har et stort grundareal,  

 men en lille afledning, kan overgå til en anden produktion, der medfører  

 større spildevandsmængder, hvilket må tages i betragtning, når rimeligheden i  

 tilslutningsbidragets størrelse vurderes.
 Til nr. 5 Finansieringsbestemmelsen i § 7 a gælder for alle ejere af  

 helårsboliger, der har fået et påbud efter miljøbeskyttelseslovens § 30, stk.  

 4, om forbedret rensning.
Det gøres med affattelsen af bestemmelsen klart, at ejeren af en  

 helårsbolig, der har fået et påbud med tilhørende tilbud, kan vælge en anden  

 spildevandsløsning end den af kommunalbestyrelsen tilbudte, forudsat at denne  

 løsning lever op til den påbudte forbedrede rensning, uden at  

 kommunalbestyrelsens tilbud bortfalder.
Kommunalbestyrelsens tilbud skal dog  

 alene gælde for en spildevandsløsning, der økonomisk svarer til den løsning,  

 som kommunalbestyrelsen har tilbudt.
Hvis grundejeren ønsker et anlæg, der  

 rensemæssigt tilfredsstiller påbudet, men som etablerings-, drifts- eller  

 vedligeholdelsesmæssigt er mere omkostningskrævende end det anlæg, kommunen  

 har tilbudt, skal grundejeren selv betale forskellen mellem omkostningerne  

 ved det anlæg, han ønsker at etablere, og det af kommunalbestyrelsen tilbudte  

 anlæg.
 Kommunalbestyrelsen må i den forbindelse lave en skønnet opgørelse over  

 meromkostningerne ved en alternativ løsning over en 20-årig periode, hvilket  

 svarer til den sædvanlige afskrivningsperiode for et spildevandsanlæg, og  

 anmode grundejeren om at betale denne forskel sammen med  

 tilslutningsbidraget.
 Med ændringsforslaget præciseres det, at henstandsbestemmelsen i lovens §  

 4 ligeledes gælder for ejendomme, der er tilknyttet kloakforsyningen via en  

 kontrakt, idet hensigten med bestemmelsen har været økonomisk at sidestille  

 ejendomme, der er tilsluttet et offentligt spildevandsanlæg, og ejendomme,  

 der er kontraktligt tilknyttet.
Det præciseres endvidere i loven, at udgifter til ledninger på egen grund  

 og bundfældningstanke skal afholdes af grundejeren, ligesom en grundejer, der  

 er tilsluttet kloakforsyningen selv skal stå for etablering, drift og  

 vedligeholdelse af ledninger m.v. på egen grund.
Udgifter til el og vand skal  

 endvidere afholdes af grundejeren, idet det kan være vanskeligt og meget  

 omkostningskrævende for kloakforsyningen at skaffe el og vand på den enkelte  

 ejendom.
 Tilslutningsbidrag forfalder normalt, når en ejendom tilsluttes eller kan  

 tilsluttes et spildevandsanlæg, og vandafledningsbidraget kan opkræves fra  

 det tidspunkt, hvor der foreligger fysisk tilslutning, jf. lovens § 2, stk.  

 2, og § 3, stk. 3. Da der ved de i § 7 a omhandlede spildevandsløsninger ikke  

 sker nogen tilslutning til et spildevandsanlæg, er det nødvendigt at  

 fastsætte særskilte regler for forfalds- og opkrævningstidspunktet for  

 tilslutningsbidrag og vandafledningsbidrag.
Tilslutningsbidraget forfalder herefter, når kontrakten om medlemskab  

 indgås, idet henstandsbestemmelsen i § 4 finder tilsvarende anvendelse som  

 ved ejendomme, der er tilsluttet kloakforsyningen.
Når den valgte  

 spildevandsløsning tages i brug, kan kommunalbestyrelsen begynde at opkræve  

 vandafledningsbidrag.
 Til nr. 6 Det er under lovforslagets behandling blevet fremført, at det  

 ikke er hensigtsmæssigt, at fristen for, hvornår der senest skal udarbejdes  

 en betalingsvedtægt i overensstemmelse med loven, falder midt i et budgetår.  

 Fristen ændres derfor fra den 1. juli 1998 til den 1. januar 1999.
 For at sikre, at påbud efter miljøbeskyttelseslovens § 30, stk. 4, der  

 udstedes efter lovens ikrafttræden, bliver fulgt af et finansieringstilbud  

 efter lovforslagets § 7 a, er det nødvendigt, at § 7 a træder i kraft med det  

 samme, uanset om kommunalbestyrelsen har ændret kommunens betalingsvedtægt.  

 De ikrafttrædelsesbestemmelser, der i øvrigt gælder for ændringerne i lov om  

 betalingsregler for spildevandsanlæg m.v., gælder således ikke for § 7 a.
For yderligere at sikre, at de, der har fået et påbud om forbedret  

 rensning efter miljøbeskyttelseslovens § 30, stk. 4, efter lovforslagets  

 fremsættelse den 18. december 1996, ikke stilles ringere end de, der får et  

 påbud efter lovens ikrafttræden, fastsættes det, at kommunalbestyrelsen skal  

 give tilbud efter § 7 a til alle helårsboliger, der har fået påbud om  

 forbedret rensning efter lovforslagets fremsættelse.
Pligten til at give  

 tilbud skal dog kun gælde, såfremt der ikke allerede er etableret en  

 spildevandsløsning til opfyldelse af påbudet, og såfremt fristen for  

 efterkommelse af påbudet ikke er overskredet.
Dette skyldes, at bestemmelsen  

 i § 7 a fastslår, at det er kommunalbestyrelsen, der skal stå for  

 spildevandsløsningens udførelse, og at man ikke kan pålægge  

 kommunalbestyrelsen at drive anlæg, hvis udførelse den ikke selv har haft  

 kontrollen med.
Ejere af ejendomme, der har fået påbud om at forbedre  

 rensningen med frist inden lovens ikrafttræden den 1. juli 1997, skal ikke  

 have tilbud om finansiering, da det i givet fald ville opmuntre til ikke at  

 efterkomme lovligt udstedte påbud.
Kommunalbestyrelsen kan vælge at udskyde  

 efterkommelsesfristen for et påbud til efter lovens ikrafttræden, såfremt  

 kommunalbestyrelsen finder, at det er miljømæssigt forsvarligt og de  

 pågældende ejere skønnes at kunne have glæde af et tilbud om finansiering.
 Kommunalbestyrelsen kan endvidere, såfremt den vurderer, at det er  

 miljømæssigt forsvarligt, vælge at ophæve påbud, som er meddelt før 18.  

 december 1996, og som endnu ikke er opfyldt, med henblik på at udstede nyt  

 påbud med det tilknyttede finansieringsforslag efter lovforslagets regler.  

 Hvorvidt det i de enkelte tilfælde er muligt, afgøres af den enkelte  

 kommunalbestyrelse på baggrund af et lokalt, konkret skøn.
Martin Glerup (S) Helen Beim (S) Lis Greibe (S) Inger Bierbaum (S) Peter  

 Christensen (S) Steen Gade (SF) fmd.
Elsebeth Gerner Nielsen (RV) Bent  

 Hindrup Andersen (EL) Sonja Albrink (CD) Hans Christian Schmidt (V) Hanne  

 Severinsen (V) Peter Hansen-Nord (V) Jens Vibjerg (V) Niels Jørgen Langkilde  

 (KF) Gitte Seeberg (KF) Jens Jørgensen (KF) Aage Brusgaard (FP) nfmd.
 Dansk Folkeparti havde ikke medlemmer i udvalget.
Bilag 1 Et af udvalgets spørgsmål til miljø- og energiministeren og ministerens  

 svar herpå Spørgsmål 53:
 Ministeren bedes beskrive, hvordan et separationstoilet virker, eventuelt  

 med en tegning.
 Svar:
 Jeg har forelagt spørgsmålet for Miljøstyrelsen, der har oplyst følgende:
»Der eksisterer mange forskellige former for udformning af  

 separationstoilettet, men for alle typer sker der i selve toiletkummen en  

 akskillelse af urinen og fæces.
Toilettet minder meget om et almindeligt  

 vandskyllende toilet; den eneste forskel er, at kummen har to kamre.
Urin og  

 fækalier ledes via hver deres rørsystem til opsamlingsholder i f.eks. en  

 kælder.
 Nogle toiletter anvender vand til at skylle fækalierne ud med og  

 tilvarende en mindre mængde til urinen, mens andre former for  

 separationstoiletter ikke anvender vand til skylning eller kun delvist  

 anvender vand.
Nogle af toiletterne er udformet således, at fækalierne med en vis mængde  

 vand tilledes det offentlige kloaksystem, mens det kun er urinen, som  

 opsamles.
Tilsvarende er der toiletter, hvor man til beholderne med fækalier  

 tilsætter noget materiale, så komposteringsprocesserne bedre kan foregå med  

 henblik på at udnytte materialet som kompost.
 Urinen opsamles i beholdere med henblik på anvendelse til f.eks.  

 jordbrugsformål.
 Som det fremgår, er der mange forskellige typer, og til udvalgets  

 orientering er vedlagt materiale om nogle af typerne.
Det er udelukkende toiletter, der kan tænkes anvendt uden for kloakerede  

 områder.« WM-Ekologen ab ES-System (enkeltspolning) Urin spolas med en sjalvstangande ventil c:a 0,1 liter vatten till en tank  

 eller infiltration enligt kommunens anvisningar.
Det fasta toalettavfallet faller ned i ett tunna som står i en isolerad  

 behållare i vilken undertryck skapas med en kanalflakt.
Behållaren ar  

 isolerad for att forhindra kondens.
Det fasta toalettavfallet torkar varvid  

 bakterier och virus avdodas.
Detta ar en enkel och tillforlitlig metod och  

 efter en total torktid av 6 månader kan materialet brannas eller gravas ned i  

 marken dar det snabbt bryts ned till jord.
Bytesintervallet av standardtunnan (80 liter) beror på disciplinen med  

 papper men for en normalfamilj bor en tunna racka i tre månader.
Det ar  

 enkelt att byta tunna eftersom vikten av en full tunna endast ar 10-12 kg.
 Data:
Toalettstol: Av sanitetsporslin.
Langd 570 mm, bredd 370 mm. sitthojd 400  

 mm.
Vattenanslutning: R 1/2'» Urinavlopp: Slang dy 23 mm att anslutas mot 50 ror PVC eller PP.
 Nedfallsror: Dy 200 (ingår ej) monteras 50 mm ovan fardigt golv.
 Isolerad behållare av varmgalvaniserad plåt med gummipackning for 200-ror.  

 Ventilationsstos 100.
 Inklusive 1 respektive 2 tunnor med lock.
 Modell 2 for 2 tunnor.
 Mått: bredd 630 mm, hojd 600 mm, langd 1210 mm.
 Modell 1 for 1 tunna.
 Mått: bredd 630 mm, hojd 600 mm, langd 600 mm.
 Flakt: Kanalflakt att anslutas till behållaren.
 Kapacitet c:a 35 (m3)/h.
 36 W 220 V 1-fas.
DS-System (dubbelspolning) Urin spolas med c:a 0,1 liter vatten till tank eller infiltration enligt  

 kommunens anvisningar.
 Fast toalettavfall spolas med 3-5 liter vatten till slamseparator. 3  

 kammarbrunn eller annat omhandertagande.
Toaletten afsluts till avloppet som en standardtoalett kompletterad med en  

 ledning dim. 50 for urin.
Stora mangder vatten kan sparas och  

 naringsåtervinningen blir fullstandig om en lantbrukare tillåts hamta både  

 urin och fekalslam.
I slamseparatorn samlas fekalslammet medan spolvattnet 30-40 l/hushåll och  

 dygn passerar separatorn via ett pH-filter.
I filtret hojs pH på vattnet till  

 11-12 varvid alla bakterier och virus effektivt avdodas.
Det ar lampligt att  

 blanda in detta vatten med bdt-vattnet innan infiltrationen.
 Aven fekalslammet kan enkelt hygieniseras genom att man strax fore  

 hamtningen tillsatter Ca(OH)-kalciumhydroxid, c:a 5 kg per hushåll och år.
 Data:
Toalettstol: Av sanitetsporslin.
Langd 600 mm, bredd 385 mm, sitthojd 400  

 mm.
 Vattenanslutning: R 1/2«».
 Urinslang dy 23 mm, porslinsstos dy 92 mm.
 Avsattning centrum utlopp-fardig vagg 110 mm.
 Slamseparator for ett hushåll, volym 1100 liter.
 Urintank for ett hushåll, volym 2000 liter.
Ekovak toalettsystem (Spolar med luft) Urin spolas separat med sjalvfall till tank eller infiltration enligt  

 kommunens anvisningar.
 Det fasta toalettavfallet spolas med luft och 0.5-0.7 liter vatten till  

 kompost eller tank.
 Ekovaksystemet valjes:
Nar tillgången av vatten for avloppstransport saknas.
Nar sjalvfall inte  

 kan erhålles på avloppsledningen.
Principen for en enkel installationen med en toalett ar att vid spolning  

 startas vakuumgeneratorn och toalettens vattenlås sugs ur och med en  

 hastighet av c:a 10 m/s transporteras det fasta toalettavfallet till  

 komposten.
I komposten hanger en geotextilsack i vilken materialet samlas.  

 Spolvattnet som inte binds i materialet passerar genomsacken.
Detta vatten ar  

 starkt fororenat med bakterier.
Vid kontakt med kalciumhydroxiden i  

 kompostens botten hojs pH-vardet kraftigt och avdodar effektivt bakterier och  

 virus.
 Installation:
Avloppsledning maximalt 50 meters langd.
Dimension dy 50 mm med  

 gummiringsfog.
Ledningen behover ej lagges med sjalvfall.
Maximalt antal  

 riktningsandringar 5 st. med 45 grader språng.
 Data:
 Vakuumgenerator: 1200 watt 1-fas 220 volt.
 Generatorn ar inbyggd i kompostens lock.
 Kompostbehållare: Diameter 65 cm.
 Højd 90 cm.
Bilag 2 Artikel fra SKRALDEN, Renholdningsselskabet af 1898, nr. 1, 2. årgang,  

 feb. 1997 Fremtidens vandmiljøplan Fra natrenovation til urintankbiler Af Simon Wrisberg, stud.hort, Den Kgl.
Veterinær- og Landbohøjskole Det urinseparerende toilet er såre simpelt indrettet, med en kumme delt i to og med to rør fra kummen med forbindelse til henholdsvis urintank og kloaksystem.
 Urinseparation kan foregå således fra f.eks. etagebebyggelser, hvor man  

 under renovering forholdsvis enkelt kan installere systemet.
 I en svensk kommune er det forbudt at installere vandskyllende kloset fra  

 og med år 2000. Nu overvejer den svenske statsminister Goran Persson, om  

 urinseparation skal være en del af Sveriges miljøhandlingsplan.
 Skal urinseparation også være en del af Københavns fremtidige satsning,  

 vil R98 sikkert komme til at spille en stor rolle.
Natrenovationen Da Renholdningsselskabet af 1898 begyndte sin forretning, var den  

 væsentligste opgave netop at transportere latrinen ud af København og sælge  

 den til landmændene.
Især bønderne på Amager havde baseret hele deres  

 grøntsagsproduktion på latringødningen fra København.
Salget af latrinen til landmændene var en vigtig indtægtskilde for R98.  

 Før 1. verdenskrig udgjorde salget 20 procent af de samlede indtægter, men da  

 det under 1. verdenskrig blev umuligt at skaffe kunstgødning fra udlandet,  

 blev latrinen så efterspurgt, at den måtte rationeres.
Indtægterne steg, så  

 de i 1918 udgjorde over halvdelen af renholdningsselskabets indtægter.
Kloakløb og iltsvind Ved århundredeskiftet blev de første vandskyllende klosetter installeret,  

 og allerede i 1907 var der flere vandskyllende klosetter end tørlatriner i  

 København.
Installationen af vandklosetter var blevet mulig, fordi man havde  

 bygget et nyt samlet kloaksystem, der havde sit udløb i Øresund.
Udskylningen af latrinen i Øresund viste sig at have uheldige konsekvenser  

 for badevandet og havmiljøet.
Til at begynde med forlængede man blot  

 kloakudløbet.
Senere blev rensningsanlægget Lynetten opført.
Med  

 vandmiljøplanen fra 1987 blev det besluttet at udbygge Lynetten og  

 rensningsanlæg Damhusåen for to milliarder kroner.
Men stadig har vi iltsvind  

 i de indre danske farvande.
Det skyldes for en stor del landbrugets brug af  

 gødning, men også at der stadig er store udslip fra rensningsanlæggene.
 Før var latrinen en ressource, i dag er den blevet et affalds- og  

 forureningsproblem.
Urinseparation - en vision Med ny teknik er det blevet muligt at omsamle urinen, så den igen kan  

 blive til nytte i landbruget.
Teknikken til opsamling af urin i  

 etageejendomme og enfamilieshuse er gennemprøvet og bruges i dag en hel del  

 steder i Sverige.
Derimod er teknikken til opsamling af fækalier i  

 etageejendomme ikke udviklet.
 Nogen mere pålidelig gødningsfabrik end mennesket skal man se længe efter:  

 Flere gange om dagen leverer vi vores produkt, et produkt, der både er rigt  

 på kvælstof og fosfor.
 Urin indeholder 80-90 procent af de næringsstoffer, vi udsondrer, mens  

 fækalierne kun indeholder 10-20 procent.
I gennemsnit tisser hver person 450 liter urin pr. år.
Urinen skylles i  

 dag via rensningsanlægget ud i Øresund med seks liter drikkevand pr. skyl.
Det urinseparerede toilet skyller urinen ud med ca. 1 dl vand og løber via  

 et rør ned i en dertil indrettet tank.
Tanken dimensioneres til at kunne  

 indeholde ca. et års produktion.
Tømningen sker med en urintankbil, som  

 transporterer urinen ud til en landmand, som enten har en mellemlagringstank  

 eller bruger urinen direkte i landbruget.
Millionbesparelser Ved installering af urinbesparende toiletter sparer man havmiljøet for  

 nogle af de næringsstoffer, som ellers ville føre til iltsvind.
Man sparer  

 vand, da man kun bruger 1 dl mod normalt seks liter.
Landmanden sparer  

 udgifter til køb af kunstgødning, og der spares penge på rensningsanlægget  

 Lynetten, hvor belastningen mindskes.
I Københavns Kommune ville besparelserne løbe op i ca. 140 mio. kr. om  

 året.
Besparelser vil i løbet af 15 år kunne betale installation af systemet  

 i hele Københavns Kommune.
Umiddelbart skulle man tro, at det var meget energikrævende at  

 transportere urinen.
Beregninger har imidlertid vist, at selv om man skal  

 transportere urinen over 100 km, er det mindre energikrævende end at  

 producere den mængde kunstgødning, urinen svarer til.
 Næringsstofferne skal tilbage til marken, fordi det er der, de kommer fra.  

 Blandt andet er fosfat en begrænset naturressource og vigtig at få i  

 recirkulation, så jorden ikke bliver udpint og død.
I Øresund medfører urinen iltsvind.
Men ved den rette placering - på  

 marken - giver urinen brød på bordet.
 Simon Wrisberg har skrevet en afhandling om urinseparation i  

 forbindelse med sit afgangsprojekt på bacheloruddannelsen på  

 Landbohøjskolen.
Bilag 3 Miljø- og Energiministeriet Den 21. marts 1997 Departementet Folketingets Miljø- og Planlægningsudvalg Christiansborg 1240 København K Som lovet under samrådet den 19. marts 1997 vedrørende L 128,  

 spildevandsrensning i det åbne land, følger vedlagt et notat om fordelingen  

 af udgifter mellem grundejeren og kloakforsyningen.
Svend Auken / Hans Henrik Christensen MILJØstyrelsen Den 20. marts 1997 Ferskvands- og Spildevandskontoret Notat om fordeling af udgifter ved etablering af rensningsanlæg mellem  

 grundejer og kloakforsyning i tilfælde, hvor grundejerne siger ja til at  

 blive tilknyttet kloakforsyningen I det ændringsforslag til L 128, som miljø- og energiministeren fremsendte  

 til udvalget den 10. marts 1997, fremgår det af § 7 a:
»§ 7 a.
I tilfælde, hvor kommunalbestyrelsen giver ejere af  

 helårsboliger påbud efter miljøbeskyttelseslovens § 30, stk. 4, om forbedret  

 spildevandsrensning for en eksisterende udledning, skal påbudet følges af et  

 tilbud om et kontraktligt medlemskab af kloakforsyningen.
 Stk. 2. Medlemskab af kloakforsyningen efter stk. 1 indebærer, at  

 kloakforsyningen skal forestå udførelse, drift og vedligeholdelse på ejerens  

 vegne af en spildevandsløsning, der rensemæssigt opfylder påbudet, mod at  

 ejeren af ejendommen betaler standardtilslutningsbidrag og  

 vandafledningsbidrag svarende til en ejendom, der er tilsluttet et offentligt  

 spildevandsanlæg, jf. §§ 2-4.
 Stk. 3. Kommunalbestyrelsens tilbud omfatter alene udførelse, drift og  

 vedligeholdelse af et anlæg, der økonomisk svarer til det af  

 kommunalbestyrelsen påbudte. Ønsker ejeren et mere omkostningskrævende anlæg,  

 må han selv bekoste differencen.
 Stk. 4. Udgifter til ledninger på egen grund og bundfældningstank samt  

 udgifter til elektricitet og vandforsyningsvand til den valgte  

 spildevandsløsning skal dog afholdes af ejeren af ejendommen.
Stk. 5. Tilslutningsbidrag efter stk. 2 forfalder ved kontraktens  

 indgåelse, og vandafledningsbidrag kan opkræves fra spildevandsløsningens  

 ibrugtagning.« Heraf fremgår det, at kloakforsyningen betaler for etableringen af selve  

 den nye renseforanstaltning med undtagelse af ledninger på grundejerens  

 ejendom og eventuel bundfældningstank.
Baggrunden for, at grundejeren selv skal betale for ledninger på egen  

 grund, er, at dette svarer til de betingelser, der er gældende for en  

 ejendom, der bliver fysisk tilsluttet et kloaknet.
Når omkostningerne til  

 bundfældningstank ligeledes skal betales af grundejeren, er det, fordi alle  

 ejendomme allerede i dag har en form for bundfældningstank.
I de tilfælde,  

 hvor den eksisterende bundfældningstank er for lille, er det grundejeren, der  

 skal bekoste forøgelsen, hvilket dog typisk kan gøres ved at supplere den  

 eksisterende tank med en ekstra tank.
 Ledninger, der indgår som en integreret del af renseanlægget, f.eks.  

 ledninger/drænledninger i et nedsivningsanlæg eller et sandfilteranlæg,  

 omfattes af renseanlægget/spildevandsløsningen, som bekostes af  

 kloakforsyningen.
 Som udgangspunkt vil kommunalbestyrelsens tilbud omhandle en  

 spildevandsløsning, der er placeret på grundejerens ejendom.
Såfremt kommunalbestyrelsen vil tilbyde en spildevandsløsning, der er  

 placeret på anden ejendom, er det kloakforsyningen, der skal bekoste såvel  

 selve renseanlægget som ledninger uden for grundejerens ejendom.
Det er  

 endvidere kloakforsyningen, der skal undersøge, hvorvidt det er muligt at  

 lave en aftale med ejeren af den ejendom, hvor renseanlægget skal placeres.  

 Aftalen tinglyses på ejendommen.
Kloakforsyningen kan ved ekspropriation  

 erhverve begrænsede rettigheder for derved at sikre ejendommen erstatning.
Såfremt kommunalbestyrelsen tilbyder en spildevandsløsning på grundejerens  

 ejendom, men grundejeren i stedet ønsker en spildevandsløsning placeret på  

 anden ejendom, er det grundejeren, der skal betale differencen, såfremt denne  

 løsning er mere omkostningskrævende, f.eks. den ledningsføring, der skal til  

 uden for grundejerens ejendom.
Det er endvidere grundejeren, der skal  

 undersøge, hvorvidt det er muligt at lave en aftale med ejeren af den  

 ejendom, hvor renseanlægget skal placeres.
Tillægsbetænkning Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i nogle møder og har herunder stillet spørgsmål til miljø- og energiministeren, som denne har besvaret skriftligt og mundtligt.
 Nogle af udvalgets spørgsmål til miljø- og energiministeren og dennes svar  

 herpå er optrykt som bilag til betænkningen.
 Endvidere har udvalget modtaget skriftlige henvendelser fra:
Andersen, Ove, Fårevejle, Landsforeningen Økologisk Jordbrug og Sorø Kommune.
 Der er af miljø- og energiministeren og af et mindretal stillet  

 ændringsforslag, hvorom henvises til de ledsagende bemærkninger.
 Herefter indstiller et mindretal (Socialdemokratiets, Socialistisk  

 Folkepartis, Det Radikale Venstres og Enhedslistens medlemmer af udvalget)  

 lovforslaget til vedtagelse med det af miljø- og energiministeren  

 stillede ændringsforslag.
 Et andet mindretal (Venstres medlemmer af udvalget) indstiller  

 lovforslaget til forkastelse, men vil stemme for ændringsforslag nr.  

 1.
 Et tredje mindretal (Det Konservative Folkepartis medlemmer af  

 udvalget) indstiller lovforslaget til forkastelse, men vil stemme for  

 de stillede ændringsforslag.
 Et fjerde mindretal (Fremskridtspartiets medlem af udvalget)  

 indstiller lovforslaget til forkastelse, men vil stemme for de  

 stillede ændringsforslag.
Fremskridtspartiet er meget positiv over for hovedintentionen med  

 lovforslaget, hvilket der blev givet udtryk for under 1. behandling, jf.  

 Folketingets forhandlinger, side 3188-3191 og 3195. Lovforslaget er godt,  

 fordi der lægges op til, at nedsivning af spildevand er det mest miljørigtige  

 og fornuftige, frem for at hele Danmark graves op og der lægges rør til store  

 såkaldte rensningsanlæg.
Nedsivning er en god rensemetode, som har været  

 benyttet gennem århundreder.
 Udvalget har stillet ca. 120 spørgsmål til lovforslaget, hvoraf  

 Fremskridtspartiet har stillet en del, og en del af ministerens svar var  

 positive, jf. det optrykte til tillægsbetænkningen.
 Afstandskravet mellem nedsivningsanlæg og vandindvindingsanlæg er fastlagt  

 i bekendtgørelse nr. 310 af 25. april 1994 om spildevandstilladelser m.v.  

 efter miljøbeskyttelseslovens kapitel 3 og 4. Efter bekendtgørelsen skal der  

 være en afstand fra et nedsivningsanlæg til en brøndboring på 300 m.  

 Kommunerne kan dog i særlige tilfælde give dispensation til en afstand på 75  

 m, og amtet skal blot sikre, at der ikke sker en forurening.
Fremskridtspartiet er selvfølgelig interesseret i at bevare et rent  

 grundvand og sikre de private brønde og boringer, men afstandskravet på 300 m  

 er for stort.
Afstandskravet er større end det, de fleste parcelhusgrunde og  

 landbrugsejendomme råder over.
Derfor bør afstandskravet sættes ned, og  

 Fremskridtspartiet foreslår, at de 300 m sættes ned til 150 m, og at  

 kommunalbestyrelsen kan dispensere ned til 50 m, samt at amterne skal  

 spørges, hvis der gås under 50 m.
 Nedsættelsen af afstandskravet kan kun ske inden for egen grund, hvorimod  

 afstanden til naboens brøndboring eller en fælles vandværksbrønd og boring  

 stadig kan kræves opretholdt på de 300 m.
 Fremskridtspartiet vil kunne støtte lovforslaget, såfremt ministeren giver  

 tilsagn om at ændre bekendtgørelsen om spildevandstilladelser m.v. efter  

 miljøbeskyttelseslovens kapitel 3 og 4 som foreslået.
Fremskridtspartiet mener, at hvis kravet på 300 m opretholdes, vil mange  

 grundejere komme i den situation, at de gerne vil etablere et  

 nedsivningsanlæg, men at det ikke kan placeres på deres ejendom uden at komme  

 for tæt på vandindvindingsanlægget.
De må derfor vælge mellem at nedlægge  

 deres brønd eller boring og tilslutte sig et fælles vandværk eller ikke at  

 forbedre deres spildevandsrensning.
Eller de må tilslutte sig fælles  

 kloakforsyning eller lave minirensningsanlæg, hvilket vil gøre det  

 uforholdsmæssigt dyrt at bo på landet.
Man skal i forvejen være forsigtig med at påbyde unødvendige  

 foranstaltninger, som vil gøre det endnu dyrere at bo på landet.
De tiltag,  

 regeringen har påført ikke mindst landbefolkningen med grønne afgifter på  

 vand, både når det føres ind og ud, gør, at det i forvejen er blevet dyrt at  

 bo på landet.
Fremskridtspartiets holdning er nu som før, at der skal være en  

 rimelig rensning af spildevandet, således at der ikke forurenes mere end  

 nødvendigt, men det skal gøres med omhu og omtanke.
Fremskridtspartiet  

 ønsker, at så mange som muligt kan bevare deres egen brønd, boring,  

 septiktank og nedsivningsanlæg.
Det er det bedste for økonomien, det bedste  

 for naturen og dermed det bedste for samfundet.
Fremskridtspartiet er i øvrigt både skuffet, forbavset og forundret over,  

 at miljø- og energiministeren er så forhippet på at indgå forlig med  

 ventrefløjspartierne, at ministeren helt ignorerer de øvrige partier i  

 Folketinget.
Ministeren indgik forlig med Socialistisk Folkeparti og  

 Enhedslisten allerede den 21. februar 1997 på et tidspunkt, hvor der kun var  

 svaret på en brøkdel af de ca. 120 spørgsmål, der var stillet, og hvor under  

 halvdelen af de stillede spørgsmål slet ikke var stillet.
Udvalget var på  

 ingen måde færdig med sagen, og deputationerne havde endnu ikke haft  

 foretræde.
 Et femte mindretal (Centrum-Demokraternes medlem af udvalget)  

 indstiller lovforslag til forkastelse, men vil stemme for det af  

 miljø- og energiministeren stillede ændringsforslag.
Ændringsforslag Til § 2Af et mindretal (V og KF):
 1) Nr. 3 affattes således:
 »3. § 2, stk. 6, affattes således:
»Stk. 6. Kommunalbestyrelsen kan nedsætte eller ophæve de  

 årlige bidrag for vand fra afværgepumpninger.«» Af miljø- og energiministeren, tiltrådt af et flertal  

 (udvalget med undtagelse af V):
 2) I det under nr. 7 foreslåede § 7 a, stk. 2,  

 ændres »at kloakforsyningen skal« til: »at kommunalbestyrelsen  

 skal«.
Bemærkninger Til nr. 1 I dag betales der vandafledningsbidrag for vand fra  

 afværgeboringer, der ledes til det offentlige kloaksystem.
Da  

 afværgepumpninger foretages af hensyn til grundvandsbeskyttelsen og således  

 tjener et alment samfundsmæssigt formål, og da vandafledningsbidrag udgør en  

 væsentlig udgift i forbindelse med afværgepumpninger, foreslås det i  

 overensstemmelse med Spildevandsudvalgets anbefalinger, at der åbnes mulighed  

 for at fritage vand fra afværgeboringer for vandafledningsbidrag.
Der skal  

 fortsat som udgangspunkt betales vandafledningsbidrag af vand fra  

 afværgepumpninger, der bliver ledt til det offentlige kloaksystem, men  

 kommunalbestyrelsen får mulighed for at nedsætte bidraget eller helt lade det  

 bortfalde.
Til nr. 2 Ved en skrivefejl er »at kommunalbestyrelsen skal« i  

 lovforslagets § 7 a, stk. 2, ved ændringsforslaget stillet i betænkningen  

 over lovforslaget blevet ændret til »at kloakforsyningen skal«.
Da  

 det er kommunalbestyrelsen, der forestår kloakforsyningen, er der ingen  

 realitetsforskel mellem de to begreber, men da der i loven i øvrigt anvendes  

 udtrykket »kommunalbestyrelsen« som udtryk for kommunalbestyrelsen  

 i dens egenskab af kloakforsyning, foreslås det, at »at kloakforsyningen  

 skal« rettes til: »at kommunalbestyrelsen skal«, for at bevare  

 den sproglige ensartethed i loven.
Martin Glerup (S) Helen Beim (S) Lis Greibe (S) Inger Bierbaum (S) Peter  

 Christensen (S) Steen Gade (SF) fmd.
Elsebeth Gerner Nielsen (RV) Bent  

 Hindrup Andersen (EL) Sonja Albrink (CD) Hans Christian Schmidt (V) Hanne  

 Severinsen (V) Peter Hansen-Nord (V) Jens Vibjerg (V) Niels Jørgen Langkilde  

 (KF) Gitte Seeberg (KF) Jens Jørgensen (KF) Aage Brusgaard (FP) nfmd.  

 Dansk Folkeparti havde ikke medlemmer i udvalget.
Bilag Nogle af udvalgets spørgsmål til miljø- og energiministeren og ministerens  

 svar herpå Spørgsmål nr. 8:
Ministeren bedes kommentere henvendelsen fra De danske Landboforeninger.  

 Landbrugsraadet, Dansk Familielandbrug, Dansk Erhvervsgartnerforening og  

 Dansk Erhvervsjordbrug.
Herunder bedes ministeren udførligt kommentere  

 spørgsmålet om klageadgang i forhold til kommunernes administration af påbud  

 om nedsivning eller forbedret rensning, gartneriernes specielle situation og  

 grunden til, at ministeren har fraveget betænkningens forslag til  

 finansiering.
 Svar:
Spildevandsudvalget har ikke kunnet opnå enighed om at anbefale en bestemt  

 finansieringsløsning.
Der er derfor i lovforslaget valgt en løsning, der  

 bygger på kloakforsyningen, og som sikrer solidaritet og lighed mellem by og  

 land.
Spildevandsområdet er et fuldstændig brugerfinansieret område, og set i  

 lyset heraf forekommer en tilskudsordning ikke som en god ide.  

 Spildevandshåndtering har desuden altid været et kommunalt anliggende, og en  

 statslig tilskudsordning ville være et brud med en lang tradition på  

 spildevandsområdet.
Derudover har den solidariske løsning flere fordele.
Man  

 fastholder princippet om, at forureneren betaler, og om fuld brugerbetaling,  

 ligesom man fastholder, at spildevandsrensning er et lokalt, kommunalt  

 anliggende.
Solidariteten går endvidere begge veje.
De ejendomme, der  

 allerede er tilsluttet, skal være solidariske med de ejendomme, der siger ja  

 tak til tilbudet om at blive tilknyttet, og de ejendomme, der bliver  

 tilknyttet, skal være solidariske med de ejendomme, der allerede er  

 tilsluttet, hvilket f.eks. kan blive aktuelt ved højere driftsudgifter inden  

 for kloakopland samt ved renovering af kloakanlæggene i byområderne.  

 Derudover må man huske på, at der tidligere var pligt for kommunerne til at  

 yde tilskud til kloakforsyningerne.
De ejendomme, der ligger i det åbne land,  

 har således tidligere været med til at yde tilskud til kloakeringen i byerne  

 via skattebetalingen.
Set i lyset heraf forekommer det derfor ikke helt så  

 urimeligt, at ejendommene i byerne nu skal være med til at løfte byrderne i  

 det åbne land.
Angående spørgsmålene om dokumentationskrav, klageadgang og  

 beskyttelsesperiode ved meddelelse af påbud kan der knyttes følgende  

 bemærkninger.
Der er i betænkningen og i lovforslagets bemærkninger redegjort  

 for de i praksis gældende dokumentationskrav i forbindelse med udstedelse af  

 påbud, og det har ikke under udvalgsarbejdet været på tale at ændre denne  

 praksis.
Spørgsmålet om klageadgang og en vis beskyttelsesperiode har været taget  

 op under udvalgsarbejdet, men har ikke fundet flertal.
Det fremgår i stedet  

 af betænknignen, at udviklingen i kommunernes administration af påbud bør  

 følges for at sikre, at der er en tilstrækkelig ensartethed i  

 administrationen, og at kommunerne bør tilstræbe en langsigtet planlægning,  

 således at et påbud om forbedret rensning ikke efterfølges af et krav om  

 tilslutning til offentlig kloak eller et fornyet påbud inden for en kortere  

 tidshorisont.
Man har ved lovforslagets udarbejdelse, i overensstemmelse med  

 udvalgets anbefalinger, ikke fundet, at der på nuværende tidspunkt er  

 grundlag for at indsætte en klageadgang eller en beskyttelsesperiode.
Desuden  

 skal man være opmærksom på, at der heller ikke i den nuværende  

 miljøbeskyttelseslovs § 30 er adgang til at påklage et påbud om forbedret  

 rensning til anlæg med en kapacitet på 30 personækvivalenter eller derunder,  

 og at disse anlæg heller ikke er omfattet af en beskyttelsesperiode.
Det har Miljøstyrelsen bekendt ikke givet anledning til væsentlige  

 problemer.
Der har således ikke indtil videre været grund til at tvivle på,  

 at kommunernes påbud er fagligt velfunderede, og at kommunerne ikke giver  

 påbud i unødigt omfang.
En indsættelse af en beskyttelsesperiode vil desuden  

 ikke harmonere med miljøbeskyttelseslovens opbygning i øvrigt, idet det kun  

 er kapitel 5-virksomheder, dvs. listevirksomheder, der i et vist begrænset  

 omfang er beskyttet mod ændringer.
Angående tilslutningsbidrag for gartnerier er der ikke fremsat nogen  

 nærmere dokumentation for, hvorfor deres situation skulle være så speciel i  

 forhold til andre erhvervsejendomme, og hvor mange gartnerier der reelt vil  

 komme til at betale mere i tilslutningsbidrag end efter de nuværende regler.  

 Spildevandsudvalget har ikke set nærmere på denne problemstilling, men jeg er  

 naturligvis indstillet på at se på eventuelle konkrete henvendelser, der  

 nærmere dokumenterer problemets omfang og karakter.
Angående forslaget om at  

 indsætte en supplerende bestemmelse i betalingsvedtægtslovens § 3, som siger,  

 »at tilslutningsbidraget ikke kan overstige et beløb beregnet på  

 grundlag af de faktisk tilførte mængder af spildevand«, er det ikke  

 umiddelbart muligt at se, hvordan en sådan regel skulle kunne administreres i  

 praksis, og man skal i den forbindelse være opmærksom på, at man ved  

 lovændringen i 1992 netop afskaffede de hidtil gældende regler om opkrævning  

 af tilslutningsbidrag på baggrund af en tillagt afledningsret og dermed  

 reglerne om muligheden for at opkræve supplerende tilslutningsbidrag ved en  

 udvidelse af afledningsretten.
Jeg vil således gerne se på forslag til en  

 ændret opkrævning af tilslutningsbidrag, men ser ikke umiddelbart noget  

 formål i at vende tilbage til tidligere tiders retstilstand, som gav  

 anledning til mange problemer, som et enigt Folketing ændrede så sent som i  

 1992 for at lave enkle og ensartede regler.
Angående spørgsmålet om udskydelse af tidspunktet for lovforslagets  

 ikrafttræden til efter, at der er udarbejdet en typegodkendelsesordning,  

 finder jeg ikke, at man af miljømæssige grunde kan forsvare en yderligere  

 udskydelse af en forbedring af spildevandsrensningen i det åbne land.
Der vil  

 desuden gå en årrække, før det foreliggende lovforslag viser resultater i  

 miljøet, idet der først skal gennemføres en planlægning.
Når denne  

 planlægning er færdig, vil typegodkendelsesordningen også være færdig.  

 Udarbejdelsen af typegodkendelsesordningen er allerede iværksat, og det er  

 planen, at der sideløbende med udarbejdelsen af typegodkendelsesordningen  

 skal iværksættes undersøgelser af nedsivning og øvrige alternative rense- og  

 bortskaffelsesmetoder.
 Spørgsmål nr. 29:
Hvad er begrundelsen for, at der ikke kræves dokumentation i form af  

 målinger eller analyser, før et påbud meddeles? Svar:
 Jeg har forelagt spørgsmålet for Miljøstyrelsen, der har oplyst følgende:
»Af bemærkningerne til lovforslag L 128 fremgår det, hvad  

 Miljøstyrelsen har udmeldt som forudsætningerne for at meddele et påbud om  

 forbedret rensning i det åbne land.
Disse forudsætninger, som er i  

 overensstemmelse med en byretsdom fra 14. december 1994 fra Skanderborg, og  

 som er stadfæstet i landsretten, er:
- at ejendommens afløbsforhold, herunder udledningssted, skal være  

 dokumenteret, - at ejendommen skal bidrage til en forurening af den omhandlede  

 recipient, og - at recipienten dokumenteret skal være forurenet i et omfang, der gør, at  

 den vedtagne målsætning ikke er opfyldt.
Efter Miljøstyrelsens opfattelse er der altså ikke behov for en specifik  

 måling af den enkelte ejendoms udledning til vandløbet, idet forureningen af  

 vandløb og søer mange steder vil skyldes det samlede bidrag af udledninger  

 fra flere enkeltejendomme og man derfor ikke kan måle sig frem til den  

 enkelte ejendoms påvirkning af vandløbet.
Yderligere er det meget vanskeligt  

 at udføre målinger på enkeltejendommes spildevandsudledning, da disse  

 spildevandsudledninger i modsætning til de større renseanlæg udleder  

 diskontinuerligt og derfor vil kræve en længerevarende intensiv måleperiode.  

 Skulle man derfor for alle udledninger opstille et sådant omfattende  

 måleprogram, ville omkostningerne for kommunerne blive endda meget høje, og  

 set i lyset af at forventningerne til resultaterne er begrænsede, finder  

 Miljøstyrelsen ikke dette hensigtsmæssigt.« Spørgsmål nr. 57:
Er det borgerne, der skal bevise, at de ikke fourener, eller er det  

 kommunen, som skal bevise, at der forurenes? Svar:
 Jeg har forelagt spørgsmålet for Miljøstyrelsen, der har oplyst følgende:
 »Miljøstyrelsen har opfattet spørgsmålet således, at udvalget gerne  

 vil have oplyst, hvilke dokumentationskrav der stilles i forbindelse med  

 kommunalbestyrelsens påbud om forbedret rensning.
Miljøstyrelsen har i besvarelsen af spørgsmål 8 oplyst, at der i  

 betænkningen (side 28 f) og i lovforslagets bemærkninger (bemærkningerne til  

 § 1, nr. 2, side 6) er redegjort for de i praksis gældende dokumentationskrav  

 i forbindelse med udstedelse af påbud, og at det ikke under udvalgsarbejdet  

 har været på tale at ændre denne praksis.
Miljøstyrelsen har endvidere i  

 besvarelsen af spørgsmål 29 redegjort nærmere for forudsætningerne for at  

 meddele påbud.« Spørgsmål nr. 60:
Hvilke krav stilles der til målingen af resultatet af spildevandspåbudet? Svar:
 Jeg har forelagt spørgsmålet for Miljøstyrelsen, der har oplyst følgende:
»Der stilles ikke nogen krav til målingen af resultatet af et  

 spildevandspåbud efter de nugældende regler, da påbudet går på, at der skal  

 ske en forbedret rensning i et nærmere bestemt omfang, og da det er  

 kommunalbestyrelsen, der skal føre tilsyn med, at de udstedte påbud  

 efterleves.
Der stilles ejheller i det fremsatte lovforslag nogen krav til  

 målingen af resultatet af et spildevandspåbud, da det er meningen, at der  

 skal udarbejdes normer og en typegodkendelsesordning, der netop skal sikre,  

 at den nødvendige reduktion af de forurenende stoffer sker ved  

 spildevandsrensningen, hvorfor det ikke er nødvendigt at måle resultatet.  

 Målinger på enkeltejendomme er endvidere problematiske, som der er redegjort  

 for i besvarelsen af spørgsmål 29.« Spørgsmål nr. 61:
 Kan ministeren bekræfte, at lovforslagets eneste formål er at give  

 kommunerne et værktøj til at påbyde en bedre rensning af spildevandet i det  

 åbne land, men kun i de tilfælde, hvor husspildevand:
- ledes direkte i en sø, - ledes direkte i en å, - ledes direkte i fjorden, - eller via et direkte drænrør, som føres til ovennævnte områder.
 Svar:
 Jeg har forelagt spørgsmålet for Miljøstyrelsen, der har oplyst følgende:
»Ja, det primære formål med lovforslaget er at give kommunerne et  

 værktøj til at påbyde forbedret rensning fra de ejendomme i spredt  

 bebyggelse, der udleder til vandområder, hvor målsætningen ikke er opfyldt,  

 og hvor det kan dokumenteres, at ejendommen bidrager til forureningen i et  

 eller andet omfang.
Der ligger følgende forudsætninger til grund for  

 dokumentationen:
 - Ejendommens afløbsforhold, herunder udledningssted, skal være  

 dokumenteret, normalt ved inspektion for at undgå uoverensstemmelse mellem de  

 registrerede og de faktiske forhold.
- Ejendommen skal bidrage til en forurening af den omhandlede  

 recipient.« Spørgsmål nr. 62:
Kan ministeren bekræfte, at det kun er der, hvor kommunen kan bevise, at  

 vandkvalitetens måltal ikke kan opfyldes på grund af udledning af urenset  

 spildevand, der kan påbydes en forbedret rensning? Svar:
 Jeg har forelagt spørgsmålet for Miljøstyrelsen, der har oplyst følgende:
»Amterne udpeger i deres planer, hvilke vandområder der ikke opfylder  

 målsætningen, og hvor den manglende opfyldelse til dels skyldes udledninger  

 fra den spredte bebyggelse.
Amterne fastlægger, hvilken målsætning den  

 pågældende recipient skal have, og på baggrund heraf udpeges, hvilke områder  

 der skal have forbedret spildevandsrensning.
Kommunerne anvender dette i deres spildevandsplanlægning, og med baggrund  

 heri påbyder de ejendomme, der udleder til vandområder, hvor målsætningen  

 ikke er opfyldt, og hvor det kan dokumenteres, at ejendommen i et eller andet  

 omfang forurener recipienten, at forbedre deres spildevandsrensning.« Spørgsmål nr. 63:
Kan ministeren bekræfte, at der ikke kan påbydes en forbedret rensning i  

 de tilfælde, hvor et hus eller en ejendom på landet hverken direkte eller  

 indirekte leder spildevand til vandløb, sø eller fjord, og at kommunen på  

 dette område ingen yderligere beføjelser får i forhold til, hvad der gælder i  

 dag? Svar:
 Jeg har forelagt spørgsmålet for Miljøstyrelsen, der har oplyst følgende:
»Ja, det kan bekræftes, at kommunerne ved lovforslaget ikke får  

 yderligere beføjelser på dette område end efter de nugældende regler.
Efter  

 de nugældende regler kan en kommune ved spildevandsanlæg med en kapacitet på  

 under 30 PE påbyde, at der foretages den nødvendige forbedring eller  

 fornyelse af anlægget, hvis et spildevandsanlæg ikke fungerer miljømæssigt  

 forsvarligt, jf. miljøbeskyttelseslovens § 30, stk. 1 og 4.« Spørgsmål nr. 70:
Er det nok, at målsætningen i en nærliggende sø eller å ikke er opfyldt,  

 for at en kommune kan give påbud om en bedre rensning af spildevandet? Svar:
 Jeg har forelagt spørgsmålet for Miljøstyrelsen, der har oplyst følgende:
 »Forudsætningerne for, at der kan meddeles påbud om forbedret  

 rensning, er:
- at recipienten er forurenet i et omfang, der gør, at den vedtagne  

 målsætning ikke er opfyldt, - at ejendommens afløbsforhold, herunder udledningssted, skal være  

 dokumenteret, normalt ved inspektion for at undgå uoverensstemmelse mellem de  

 registrerede og de faktiske afløbsforhold, og - at ejendommen bidrager til en forurening af den omhandlede recipient.
Det fremgår heraf, at det ikke er tilstrækkeligt, at målsætningen ikke er  

 opfyldt.« Spørgsmål nr. 71:
Hvor mange meter fra recipienten skal en bolig ligge, for at kommunen ikke  

 kan tvinge en husejer til at forbedre rensningen, når boligen ikke har rør  

 eller grøftafløb til den pågældende recipient? Svar:
 Jeg har forelagt spørgsmålet for Miljøstyrelsen, der har oplyst følgende:
»Som det fremgår af svarene på spørgsmål 8, 29, 57 og 70, er der en  

 række forudsætninger, der skal være opfyldt, før der kan meddeles påbud.
En  

 af disse forudsætninger er, at ejendommens afløbsforhold er dokumenteret.  

 Hvis der ikke sker nogen spildevandsudledning, er der heller ikke grundlag  

 for meddelelse af påbud.« Spørgsmål nr. 72:
Hvilke analyser skal en kommune foretage af en spildevandsudledning, og  

 hvilken beskaffenhed skal disse måle-/analyseresultater have, for at en  

 kommune kan give påbud om bedre rensning af spildevandet? Svar:
 Jeg har forelagt spørgsmålet for Miljøstyrelsen, der har oplyst følgende:
»Miljøstyrelsen skal henvise til svarene på spørgsmål 29, 60 og 70,  

 hvoraf det fremgår, at der ikke er behov for en specifik måling af den  

 enkelte ejendoms udledning til recipienten.« Spørgsmål nr. 73:
Skal der være en påvist dokumenteret forurening fra en bestemt ejendom,  

 før kommunen har ret til at give et påbud? Svar:
 Jeg har forelagt spørgsmålet for Miljøstyrelsen, der har oplyst følgende:
»Miljøstyrelsen skal henvise til svarene på spørgsmål 8, 29, 57 og  

 70-72, hvoraf det fremgår, at ejendommen skal bidrage til en foruening af  

 recipienten.« Spørgsmål nr. 74:
Kan en kommune give et kollektivt påbud om bedre rensning, f.eks. ved at  

 skrive til en hel gade eller landsby, at de inden en bestemt dato skal  

 forbedre deres spildevandsrensning, eller kan det kun ske ved individuelt  

 påbud til hver enkelt boligejer? Svar:
 Jeg har forelagt spørgsmålet for Miljøstyrelsen, der har oplyst følgende:
»Miljøstyrelsen skal henvise til svarene på spørgsmål 8, 29, 57 og  

 70-73, hvoraf det fremgår, at ejendommens afløbsforhold, herunder  

 udledningssted, skal være dokumenteret, samt at ejendommen skal bidrage til  

 en forurening af recipienten.
Det fremgår heraf, at påbudet skal udstedes på  

 grundlag af en individuel sagsbehandling.« Spørgsmål nr. 75:
Kan en kommune tvinges til at påbyde en forbedret spildevandsrensning,  

 selv om det efter kommunens egen vurdering enten ikke er nødvendigt eller i  

 værste fald resultatløst i forhold til amternes regionplans  

 recipientmålsætning? Svar:
 Jeg har forelagt spørgsmålet for Miljøstyrelsen, der har oplyst følgende:
»Som det fremgår af bemærkningerne til lovforslaget, skal amterne  

 revidere deres regionplaner og udpege delområder, hvor der skal gennemføres  

 en forbedret rensning af spildevandet fra det åbne land/den spredte  

 bebyggelse.
Udpegningen skal gennemføres ud fra en registrering af  

 vandområder, hvor den fastlagte målsætning ikke er opfyldt, og hvor den  

 manglende opfyldelse skyldes spildevandsudledning fra ejendomme i den spredte  

 bebyggelse.
På grundlag af regionplanen skal kommunerne revidere deres  

 spildevandsplaner senest 11/2 år efter lovens vedtagelse, dog tidligst et år  

 efter, at det første gang af en vedtaget regionplan fremgår, i hvilke  

 delområder der skal gennemføres en forbedret rensning.
Af spildevandsplanen  

 skal det fremgå, hvilke ejendomme der skal rense spildevandet til et bestemt  

 renseniveau.
Spildevandsplanen må ikke stride mod regionplanen og de deri  

 optagne retningslinjer.
Spildevandsudvalget har anbefalet, at der sker en løbende opfølgning af  

 resultaterne af lovforslaget i form af årlige indberetninger fra amterne, men  

 som det fremgår af ovenstående, er der ikke lagt op til en ændring af  

 amternes kompetence i forhold til kommunernes spildevandsplanlægning.« Spørgsmål nr. 76:
Af bemærkningerne til lovforslaget fremgår det, at en kommunalbestyrelse  

 kan give påbud om rensning, når blot det er sandsynliggjort, at der i større  

 eller mindre grad finder en forurening sted fra den pågældende ejendom.
Hvad  

 mener ministeren med »sandsynliggjort«? Svar:
 Jeg har forelagt spørgsmålet for Miljøstyrelsen, der har oplyst følgende:
»For så vidt angår dokumentationskravene for meddelelse af påbud,  

 skal Miljøstyrelsen henvise til besvarelsen af bl.a. spørgsmål 70. Hvis det  

 konstateres, at den vedtagne målsætning ikke er opfyldt, at ejendommen har  

 udledning til recipienten, og at den eksisterende renseforanstaltning ikke  

 opfylder det renseniveau, der er fastsat i forbindelse med planlægningen, er  

 det sandsynliggjort, at ejendommen bidrager til en forurening af  

 recipienten.« Spørgsmål nr. 77:
Hvis en kommune giver en borger påbud om en anderledes rensning og  

 borgeren ikke er enig i påbudet, hvem afgør så tvisten, og til hvem kan  

 borgeren klage? Svar:
 Jeg har forelagt spørgsmålet for Miljøstyrelsen, der har oplyst følgende:
»Påbud om forbedret rensning til spildevandsanlæg med en kapacitet på  

 30 PE (personækvivalenter) eller derunder, kan ikke påklages til anden  

 administrativ myndighed.
Muligheden for at påklage et påbud givet til et  

 spildevandsanlæg på 30 PE eller derunder blev fjernet i forbindelse med  

 miljølovsrevisionen i 1991.« Spørgsmål nr. 78:
Kan en kommune gøres erstatningspligtig, hvis kommunen pålægger en borger  

 en bestemt spildevandsløsning og det bagefter viser sig, at udledningen til  

 recipienten er blevet forværret? Kan kommunen forpligtes til at lave en bedre  

 rensning? Svar:
 Jeg har forelagt spørgsmålet for Miljøstyrelsen, der har oplyst følgende:
 »Hvorvidt en kommune kan gøres erstatningspligtig, afhænger af, om  

 dansk rets almindelige betingelser for pålæggelse af erstatningsansvar er  

 opfyldt, hvilket må afgøres ved en konkret vurdering og i sidste ende ved et  

 civilt søgsmål.
En kommune, der er ansvarlig for en udledning, kan ligesom alle andre  

 udledere få påbud om forbedret rensning efter miljøbeskyttelseslovens §  

 30.« Spørgsmål nr. 79:
Hvis en borger i forbindelse med efterkommelse af et påbud er nødt til at  

 optage et 20-årigt lån, hvor lang tid skal der så gå, før kommunen kan stille  

 nye krav/påbud? Svar:
 Jeg har forelagt spørgsmålet for Miljøstyrelsen, der har oplyst følgende:
»Der er som redegjort for i besvarelsen af spørgsmål 8 (L 128 - bilag  

 14) ikke nogen beskyttelsesperiode i forbindelse med meddelelse af påbud  

 efter miljøbeskyttelseslovens § 30, og Spildevandsudvalgets flertal har  

 heller ikke fundet, at der på nuværende tidspunkt er grundlag for at indsætte  

 en sådan beskyttelsesperiode, jf.
Spildevandsudvalgets betænkning side  

 14.« Spørgsmål nr. 80:
Hvis en udlejer af en ejendom ikke ønsker at efterkomme et påbud, kan  

 udlejeren så smide lejeren ud og lade ejendommen stå tom, og hvem afgør  

 sagen? Svar:
 Jeg har forelagt spørgsmålet for Miljøstyrelsen, der har oplyst følgende:
»Der er ikke i miljøbeskyttelsesloven særlige regler om lejeforhold.  

 Forholdet mellem lejer og udlejer reguleres således af de almindelige  

 lejeretlige regler, herunder lejeloven, der hører under  

 Boligministeriet.« Spørgsmål nr. 81:
 Er det korrekt, at der i Århus Amt er undersøgt for nedsivning fra 6  

 kommuner, og hvor resultatet var, at fosforudledningen er halveret over en  

 årrække? Hvis ministeren har kendskab til resultaterne, vil udvalget gerne  

 have disse oversendt.
 Svar:
 Jeg har forelagt spørgsmålet for Miljøstyrelsen, der har oplyst følgende:
