Nr BTL 153 Betænkning over Forslag til lov om ændring af lov om råstoffer   

 Nr L 153 1995-96, 1. samling Afgivet af Miljø- og Planlægningsudvalget Afgivet: 19960508 Udvalget har behandlet lovforslaget i nogle møder og har herunder stillet spørgsmål til miljø- og energiministeren, som denne har besvaret skriftligt.
En række af udvalgets spørgsmål til miljø- og energiministeren og dennes svar herpå er optrykt som bilag til betænkningen.
 Endvidere har udvalget modtaget skriftlige og/eller mundtlige henvendelser  

 fra:
Foreningen af Danske Ral- og Sandsugere, Peter Madsen Rederi A/S og Rohde Nielsen A/S.
 Der er af to mindretal stillet ændringsforslag, hvorom henvises til de  

 ledsagende bemærkninger.
 Herefter indstiller et flertal (Socialdemokratiets, Socialistisk  

 Folkepartis, Det Radikale Venstres og Enhedslistens medlemmer af udvalget)  

 lovforslaget til vedtagelse uændret.
 Et mindretal (Venstres medlemmer af udvalget) indstiller  

 lovforslaget til vedtagelse med de stillede ændringsforslag.
 Mindretallet ønsker at tilkendegive, at de af mindretallet stillede  

 ændringsforslag har tre formål.
 For det første at sikre de miljømæssige hensyn, som råstofloven blandt  

 andet tilsigter at varetage, men på en måde, der imødekommer råstofbranchens  

 behov for en langsigtet erhvervsøkonomisk planlægning til gavn for  

 ressourceøkonomien og for de mange virksomheder og entrepriser, der er  

 afhængige af branchens forsyningsevne.
 For det andet tilsigter ændringsforslagene at begrænse de meget vidtgående  

 og ganske uspecificerede bemyndigelser til administrationen, uden at man  

 hermed har afsvækket muligheden for at varetage de hensyn, der er fastlagt i  

 råstoflovens § 3.
 For det tredje indebærer omformuleringen af bestemmelserne i §§ 19-22, at  

 man i lovteknisk henseende skaber et langt klarere retsgrundlag for  

 administration af tilladelsesordningen, end tilfældet er i den foreslåede  

 affattelse i lovforslaget, der på uhensigtsmæssig måde viderefører en  

 systematik, der i høj grad bærer præg af mere end 20 års større og mindre  

 lovændringer.
 Et andet mindretal (Det Konservative Folkepartis medlemmer af  

 udvalget) indstiller lovforslaget til vedtagelse med de stillede  

 ændringsforslag.
 Mindretallet så helst lovforslaget vedtaget med de af mindretallet  

 stillede ændringsforslag, men forventer desværre ikke, at det bliver  

 tilfældet.
Mindretallet vil imidlertid ved 3. behandling alligevel stemme for  

 lovforslaget.
Mindretallet har ved denne stillingtagen lagt vægt på, at  

 miljø- og energiministeren i sine svar på udvalgets spørgsmål, hvoraf en hel  

 del er optrykt som bilag til betænkningen, har tilkendegivet, at en række  

 berørte og interesserede parter, herunder branchen og Folketingets Miljø- og  

 Planlægningsudvalg, vil blive inddraget inden udmøntning af bestemmelser,  

 bekendtgørelser og bemyndigelser.
Mindretallet har ligeledes noteret, at der tages hensyn til branchens  

 mulighed for at få forrentet og afskrevet sine investeringer og for at  

 overleve ved udarbejdelse af regler, der kan fungere i praksis, ved  

 overgangsregler og ved udpegning af nye indvindingsområder (antal,  

 råstofindhold og geografisk spredning m.v.). Mindretallet har tillige noteret  

 sig, at branchen vil blive inddraget i forbindelse med udarbejdelse af  

 reglerne om overvågningsudstyr.
Mindretallet har også lagt vægt på, at det  

 nuværende tilladelsessystem efter § 19 og administrationspraksis opretholdes,  

 at der fortsat som hovedregel ikke vil blive givet tilladelse til større  

 lastekapacitet end 2.000 m3, samt at der kan gives dispensation til  

 indvinding i områder med en vanddybde på mindre end 6 meter.
 Et tredje mindretal (Fremskridtspartiets medlem af udvalget)  

 indstiller lovforslaget til vedtagelse med de stillede  

 ændringsforslag.
 ÆndringsforslagAf et mindretal (V), tiltrådt af et mindretal  

 (KF og FP):
 Til § 1 1) I den under nr. 7 foreslåede affattelse af  

kapitel 4 affattes § 19 således:
»§ 19. Til efterforskning og indvinding af råstoffer på  

 søterritoriet og kontinentalsoklen må kun anvendes indvindingsmateriel, der  

 er godkendt af miljø- og energiministeren.
Godkendelse kan meddeles som 1) generel godkendelse eller 2) tidsbegrænset godkendelse.
 Godkendelsen kan kun udnyttes i henhold til en tilladelse efter § 20, stk.  

 1.
 Stk. 2. Godkendelse efter stk. 1, nr. 1, meddeles på nærmere  

 angivne vilkår, herunder at godkendelsen kan tilbagekaldes med et varsel på  

 mindst 10 år.
 Stk. 3. Godkendelse efter stk. 1, nr. 2, meddeles på nærmere  

 angivne vilkår for en tidsbegrænset periode samt til anvendelse ved en  

 nærmere afgrænset arbejdsopgave.
Stk. 4. Miljø- og energiministeren kan fastsætte regler for,  

 hvilket indvindingsmateriel der kan godkendes efter stk. 1, herunder at  

 indvindingsmateriellet skal være udstyret med og anvende elektronisk  

 positioneringsudstyr under indvinding.« 2) I den under nr. 7 foreslåede affattelse af kapitel  

 4 affattes § 20 således:
»§ 20. Efterforskning og indvinding af råstoffer på  

 søterritoriet og kontinentalsoklen må kun ske i geografisk afgrænsede og  

 miljøvurderede områder og efter tilladelse fra miljø- og energiministeren,  

 jf. dog § 22. Tilladelse meddeles som 1) generel områdetilladelse til indvinding, 2) tidsbegrænset områdetilladelse til indvinding eller 3) tidsbegrænset områdetilladelse til efterforskning.
Stk. 2. En tilladelse efter stk. 1, nr. 1, gives til en eller  

 flere indvindere, der disponerer over godkendt materiel i henhold til § 19,  

 stk. 1, nr. 1. Tilladelsen kan tilbagekaldes med 10 års varsel og kan  

 indeholde 1) vilkår om gennemførelsen af indvindingen, herunder til begrænsning af  

 miljø- og naturmæssige effekter, 2) vilkår om, at tilladelsesindehaveren deltager i opmåling, løbende  

 miljøovervågning samt om områdets tilstand efter endt indvinding, 3) ressourceøkonomiske vilkår, herunder vilkår om, at råstofferne anvendes  

 til bestemte formål, 4) vilkår om, at der stilles fornøden sikkerhed, eventuelt kollektivt, for  

 gennemførelse af kontrolopmåling af indvindingsområdet og for overholdelse af  

 vilkår om områdets tilstand efter endt indvinding, 5) vilkår om overdragelse af tilladelsen.
Stk. 3. En tilladelse efter stk. 1, nr. 2, gives til en eller  

 flere indvindere, der disponerer over godkendt materiel i henhold til § 19,  

 stk. 1, eller i ganske særlige tilfælde til en offentlig myndighed eller et  

 statsligt aktieselskab, som forestår en anlægsopgave, der forudsætter  

 indvinding af større mængder end 1.000.000 m3. Tilladelsen udstedes for en  

 periode på indtil 10 år og kan indeholde de i stk. 2, nr. 1-5, angivne  

 vilkår.
Miljø- og energiministeren fastsætter regler for meddelelse af  

 tidsbegrænsede tilladelser.
Stk. 4. En tilladelse efter stk. 1, nr. 3, gives til en eller  

 flere indvindere, der disponerer over godkendt materiel i henhold til § 19,  

 stk. 1. Tilladelsen meddeles for en periode på indtil 3 år og kan ikke  

 overdrages.
I tilladelsen kan ansøgeren gives fortrinsret til  

 indvindingstilladelse.
Tilladelsen kan indeholde 1) vilkår om gennemførelse og indhold af den råstofgeologiske  

 efterforskning af området, 2) vilkår om begrænsning af de miljø- og naturmæssige effekter af  

 efterforskningen, 3) vilkår om rapportering af efterforskningens forløb og resultater.
 Stk. 5. Miljø- og energiministeren kan i en tilladelse efter § 20,  

 stk. 1, fastsætte yderligere vilkår for at varetage de hensyn, der er nævnt i  

 § 3.
Stk. 6. Det kan pålægges ansøgeren at foretage de for meddelelse  

 af tilladelse efter stk. 1 fornødne undersøgelser og miljømæssige vurderinger  

 eller helt eller delvis at afholde udgifterne hertil.« 3) I den under nr. 7 foreslåede affattelse af kapitel  

 4 affattes § 21 således:
 »§ 21. Tilladelse efter § 20, stk. 1, kan ikke gives i  

 EF-fuglebeskyttelsesområder, EF-habitatområder, Ramsarområder og kystområder  

 med en vanddybde på mindre end 6 meter.
 Stk. 2. Miljø- og energiministeren kan, for så vidt angår  

 indvinding af sand, grus og ral i EF-fuglebeskyttelsesområder,  

 EF-habitatområder og Ramsarområder, i særlige tilfælde, og når indvindingen  

 kan foretages uden at medføre varige forringelser af områderne eller medføre  

 forstyrrelser, som har væsentlige konsekvenser for de arter, for hvilke  

 områderne er udpeget, gøre undtagelse fra bestemmelsen i stk. 1.
Stk. 3. Miljø- og energiministeren kan, for så vidt angår  

 indvinding af sand, grus og ral i kystområder med en vanddybde på mindre end  

 6 meter, gøre undtagelse fra bestemmelsen i stk. 1, når en værdifuld  

 råstofforekomst kan indvindes, uden at indvindingen er i konflikt med  

 væsentlige naturmæssige værdier.« 4) I den under nr. 7 foreslåede affattelse af kapitel  

 4 indsættes før § 22 følgende overskrift:
 »Tidligere udstedte tilladelser og eksisterende  

 indvidingsområder«. 5) I den under nr. 7 foreslåede  

 affattelse af kapitel 4 affattes § 22 således:
 »§ 22. De på kortbilag til loven angivne områder udlægges i  

 medfør af § 20, stk. 1, som indvindingsområde pr. den 1. januar 1997.
 Stk. 2. Indvindere, der inden den 1. januar 1997 har opnået  

 tilladelse til indvinding i medfør af § 19 i lov om råstoffer, jf.  

 lovbekendtgørelse nr. 165 af 10. marts 1992, eller efter § 15 i lov om  

 råstoffer, jf. lovbekendtgørelse nr. 108 af 30. januar 1989, og § 2 i lov om  

 kontinentalsoklen, jf. lovbekendtgørelse nr. 182 af 1. maj 1979, meddeles  

 tilladelse til indvinding efter § 20, stk. 1, nr. 1, i det i medfør af stk. 1  

 udlagte indvindingsområde.
Stk. 3. Miljø- og energiministeren kan ved bekendtgørelse udvide  

 det i stk. 1 definerede indvindingsområde.« 6) I den under nr. 7 foreslåede affattelse af kapitel  

 4 affattes § 24, stk. 2, således:
»Stk. 2. Miljø- og energiministeren kan uden varsel  

 tilbagekalde en godkendelse efter § 19, stk. 1, i tilfælde af grov eller  

 gentagen overtrædelse af vilkår eller lovgivningen i øvrigt.« 7) I den under nr. 7 foreslåede affattelse af kapitel  

 4 udgår § 24, stk. 4.
 Stk. 5 bliver herefter stk. 4.
 8) I den under nr. 7 foreslåede affattelse af kapitel  

 4 affattes § 24, stk. 5, der bliver stk. 4, således:
»Stk. 4. Miljø- og energiministeren kan til enhver tid  

 begrænse eller tilbagekalde en tilladelse efter § 20, stk. 1, såfremt fortsat  

 anvendelse af tilladelsen medfører væsentlig fare for krænkelse af et eller  

 flere af de i § 3 anførte hensyn.« 9) I den under nr. 7 foreslåede affattelse af kapitel  

 4 ændres i § 26, stk. 1, ordene »§ 19, stk. 3« til:  

 »§ 19, stk. 4«.
 10) Nr. 16 udgår.
 Til § 3 11) I stk. 5 indsættes i 1. pkt. efter  

 »efter § 20« ordene: »eller i de i § 22 udlagte  

 indvindingsområder«, og i 3. pkt. ændres »§ 24, stk.  

 2-4« til: »§ 24, stk. 2 og 3«.
 12) Stk. 6 affattes således:
»Stk. 6. Indvindingsmateriel, der inden den 1. januar 1997  

 har opnået godkendelse som led i tilladelser udstedt i medfør af § 19 i lov  

 om råstoffer, jf. lovbekendtgørelse nr. 165 af 10. marts 1992, eller efter §  

 15 i lov om råstoffer, jf. lovbekendtgørelse nr. 108 af 30. januar 1989, og §  

 2 i lov om kontinentalsoklen, jf. lovbekendtgørelse nr. 182 af 1. maj 1979,  

 betragtes som godkendt materiel i medfør af § 19, stk. 1, nr. 1, som affattet  

 ved denne lovs § 1, nr. 7.« Af et mindretal (KF), tiltrådt af et mindretal (V og FP):
 13) I stk. 6 indsættes efter 1. pkt. som nyt punktum:
»Med dette materiel kan der endvidere indtil den 1. januar 2007  

 foretages indvinding af sand fra havbunden til anvendelse ved opfyldnings-  

 eller kystfodringsopgaver uden for de nævnte indvindingsområder under  

 overholdelse af bestemmelserne i bekendtgørelse nr. 168 af 12. marts 1990 om  

 indvinding af sand fra havbunden til anvendelse ved større opfyldnings- og  

 kystfodringsopgaver.« Bemærkninger Til nr. 1 I § 19, stk. 1, der omhandler materielgodkendelse, er der indsat  

 en sondring mellem generel godkendelse og tidsbegrænset godkendelse.
Den  

 tidsbegrænsede godkendelse forudsættes kun undtagelsesvis bragt i anvendelse  

 og da til visse nærmere i ansøgningen specificerede arbejdsopgaver og  

 entrepriser, jf. stk. 3, mens den generelle godkendelse er den  

 godkendelsesform, der forudsættes anvendt i forhold til varig  

 indvindingsvirksomhed på dansk territorium, det vil sige til egentlig  

 råstofindvinding og til udførelse af entrepriser vedrørende opfyldning m.v.
 Ifølge den nye affattelse af stk. 2 udstedes en generel godkendelse uden  

 tidsbegrænsning, men med mulighed for tilbagekaldelse med 10 års varsel, jf.  

 også forudsætningsvis lovforslagets § 24, stk. 2.
Den i stk. 3 indsatte bestemmelse svarer til lovforslagets § 19, stk. 2,  

 men vedrører efter ændringsforslaget alene den tidsbegrænsede  

 materielgodkendelse.
Med lovforslagets formulering af § 19, stk. 2, er der  

 skabt uklarhed om materielgodkendelsens varige karakter.
Det fremgår dog af  

 lovforslagets § 24, stk. 2, at materielgodkendelsen som udgangspunkt må være  

 tidsubegrænset, idet den forudsættes at kunne tilbagekaldes med 10 års  

 varsel.
Det er ikke det indtryk, man får, når man læser lovforslagets § 19,  

 stk. 2, hvorefter tilladelsen kan gives på vilkår af tidsbegrænsning.
Det  

 synes vigtigt, at vilkårene i øvrigt for generel og midlertidig  

 materielgodkendelse er identiske.
Det er således af stor betydning for  

 branchens virksomheder, at for eksempel den generelle lasteevnebegrænsning på  

 2.000 m3, der blandt andet af miljøhensyn, herunder hensynet til  

 råstofhusholdningen, forudsættes opretholdt i relation til generelle  

 materielgodkendelser, også håndhæves i forbindelse med midlertidige  

 tilladelser til konkrete arbejder eller entrepriser, som branchens  

 virksomheder ellers i praksis vil være afskåret fra at deltage i.
Stk. 4, der svarer til lovforslagets stk. 3, foreslås ændret, således at  

 der alene består en forpligtelse for godkendte fartøjer til at anvende  

 elektronisk positioneringsudstyr (navigationsudstyr) under indvinding.
Der  

 skabes dermed ikke hjemmel til at kræve yderligere elektronisk kontroludstyr,  

 f.eks. i form af black boxes.
 Black boxes, som efter lovforslaget vil kunne introduceres som  

 overvågningsværktøj for ral- og sandindvinding, bør principielt reserveres  

 til brug i tilfælde, hvor der kan være betydelig fare for menneskeliv (fly og  

 færger m.v.) eller fare for udløsning af miljøkatastrofer (farlige  

 transporter m.v.). Der er ikke i den hidtidige og langvarige administration  

 af råstofloven konstateret overtrædelser, der skulle kunne begrunde en  

 generel mistænkeliggørelse af branchens virksomheder.
 Til nr. 2 Bestemmelsen indeholder alle regler vedrørende tildeling af og  

 vilkår for indvindingstilladelse, det vil sige regler, der findes i  

 lovforslagets §§ 20 og 21.
 I stk. 1 er der indsat en henvisning til § 22, der er omformuleret.  

 Endvidere er der i dette stykke introduceret en relevant opdeling af  

 tilladelser i generelle områdetilladelser og tidsbegrænsede områdetilladelser  

 til indvinding samt tidsbegrænsede områdetilladelser til efterforskning.
I stk. 2 fastsættes vilkårene for meddelelse af den generelle  

 indvindingstilladelse, der forudsættes at danne grundlag for den almindelige  

 indvindingsaktivitet.
Med henblik på at sikre erhvervet mulighed for at  

 planlægge og gennemføre de betydelige investeringer, der er nødvendige for  

 virksomheden, er der med ændringsforslaget skabt overensstemmelse mellem  

 løbetiden for materielgodkendelsen og indvindingstilladelsen.
Begge  

 tilladelser forudsættes meddelt uden tidsbegrænsing, men med en ret til  

 tilbagekaldelse med et varsel på 10 år.
De i stykket hjemlede vilkår for  

 meddelelse af tilladelse svarer til vilkårene i lovforslagets § 21, stk. 2,  

 idet begreberne »områdets tilstand efter endt indvinding« og  

 »efterbehandling« dog må antages at være udtryk for nogenlunde  

 identiske vilkår, hvorfor »efterbehandling« foreslås udeladt i stk.  

 2, nr. 2 og 5. Ifølge lovforslaget kan tilladelse gives til  

 »ansøgere«.
Dette foreslås ændret til »indvindere«,  

 således at det i overensstemmelse med praksis efter gældende lovgivning  

 præciseres, at generel indvindingstilladelse kun kan gives til en virksomhed,  

 der selv forestår indvinding med materielgodkendte fartøjer.
Stk. 3 fastsætter vilkårene for tildeling af tidsbegrænset  

 indvindingstilladelse.
Vilkårene herfor er identiske med vilkårene for  

 meddelelse af generelle tilladelser med to undtagelser: For det første  

 meddeles en sådan tilladelse for en tidsbegrænset periode på indtil 10 år, og  

 for det andet kan tilladelse gives ikke blot til indvindere, men i ganske  

 særlige tilfælde også til en offentlig eller halvoffentlig myndighed, der  

 forestår et større anlægsarbejde.
Der vil efter denne bestemmelse kunne gives  

 tilladelse til Kystinspektoratet i forbindelse med konkrete, større  

 kystsikringsopgaver eller til statslige aktieselskaber, der er bygherre for  

 større infrastrukturprojekter, hvilket der har været nogen tvivl om under  

 gældende lovgivning.
Det forudsættes, at bemyndigelsen til at fastsætte regler for meddelelse  

 af tidsbegrænset tilladelse anvendes til at fastsætte regler, der muliggør en  

 hurtig sagsbehandling med henblik på at sikre, at leverancer til konkrete  

 anlægsarbejder m.v. kan indledes uden forsinkelser af administrativ karakter.  

 Der bør derfor udstedes en bekendtgørelse, der viderefører principperne i  

 bekendtgørelse nr. 168 af 12. marts 1990, eventuelt således, at de heri  

 anførte grænser for indvindinger, der kan indledes på grundlag af en  

 forenklet sagsbehandling, 250.000 m3 og 1.000.000 m3, revurderes.
Det kunne  

 for eksempel overvejes at reducere grænsen for anmeldelse af indvinding til  

 en konkret opgave fra 250.000 m3 til 100.000 m3. Det fremgår af  

 bemærkningerne til lovforslaget, at indvindinger i den størrelsesorden, der  

 er reguleret af bekendtgørelsen, normalt er miljømæssigt uproblematiske, og  

 med den foreslåede reduktion af grænsen for mindre indvindinger kan der næppe  

 være noget til hinder for at opretholde den for branchen vigtige, forenklede  

 administrative behandlingsform.
Stk. 4 fastsætter vilkårene for tildeling af efterforskningstilladelse.  

 Vilkårene er identiske med de i lovforslagets § 21, stk. 1, angivne.
Det  

 findes dog igen nødvendigt at præcisere, at det er en forudsætning for  

 meddelelse af tilladelse, at ansøgeren har status af indvinder, jf.  

 bemærkningerne til § 20, stk. 2. Det findes endvidere hensigtsmæssigt at  

 indføre en tidsbegrænsning på indtil 3 år og at præcisere, at tilladelsen  

 ikke kan overdrages.
Det forudsættes herved, at fortrinsret til meddelelse af  

 indvindingstilladelse eller en indvindingstilladelse meddelt på grundlag af  

 forudgående efterforskning også er uoverdragelig, jf. hjemmelen til dette  

 vilkår i § 20, stk. 2, nr. 5. Fortrinsret til indvinding bør kun meddeles i  

 særlige tilfælde og kun efter høring af branchen, idet den hidtidige åbenhed  

 omkring ressourcelokalisering har været en medvirkende årsag til den  

 effektive og ressourceøkonomiske anvendelse af havbundens råstoffer.
 Stk. 5 svarer til lovforslagets § 21, stk. 3. Stk. 6 svarer til  

 lovforslagets § 20, stk. 3.
Til nr. 3 Efter ændringsforslaget findes i denne bestemmelse samtlige krav  

 til indvindingsområderne, der kan gøres til genstand for tilladelse efter §  

 20. Tilsvarende bestemmelser findes i lovforslagets § 20, stk. 4-6. Der  

 foreslås dog enkelte ændringer.
For det første, at kun kystområder med en  

 vanddybde på mindre end 6 meter ligestilles med EF-fuglebeskyttelsesområder,  

 Ramsarområder og EF-habitatområder.
Det er imidlertid ikke hensigtsmæssigt at  

 undtage alle 6-meter-områder fra indvinding, idet sådanne områder forekommer  

 sporadisk til havs inden for allerede kendte og udnyttede ressourceområder.  

 En afgrænsning og undtagelse af alle sådanne områder vil i praksis kunne  

 medføre en uhensigtsmæssig opdeling af ressourceområder og en forringelse af  

 mulighederne for ressourceøkonomisk udnyttelse.
 I betragtning af, at en meget betydelig del af den danske råstofindvinding  

 fra søterritoriet er eller har være henlagt til de efter ændringsforslagets §  

 21, stk. 1, undtagne områder, findes det hensigtsmæssigt at lempe den meget  

 strenge dispensationsbestemmelse i stk. 2, der svarer til lovforslagets § 20,  

 stk. 5. Lempelsen foreslås gennemført ved at ændre »ganske særlige  

 tilfælde« til »særlige tilfælde« og at give hjemmel til  

 dispensation, når der ikke skønnes at indtræde »varige«  

 forringelser af de pågældende områder.
 Til nr. 5 Lovforslaget indeholder i § 3, stk. 6, en overgangsordning, der  

 må have til formål at sikre eksisterende tilladelseshaveres rettigheder og  

 mulighed for at fortsætte deres erhvervsudøvelse efter ændringslovens  

 ikrafttræden den 1. januar 1997. Den foreslåede ordning går i store træk ud  

 på, at alle eksisterende indvindingsområder, bortset fra de mange områder,  

 der falder ind under begreberne EF-fuglebeskyttelsesområder,  

 EF-habitatområder, Ramsarområder og 6-meter-områder, i løbet af 1996  

 underkastes miljøvurdering og herefter udlægges som særlige  

 indvindingsområder efter lovens § 20, jf. § 22.
Denne overgangsordning må nødvendigvis skabe stor usikkerhed i  

 indvindingsbranchen, fordi det i det hele er overladt til administrationen at  

 afgøre, hvor stor en del af de aktuelt kendte og anvendte ressourceområder  

 der vil være til rådighed for indvinding om ganske få måneder.
Der er også  

 med denne overgangsordning skabt betydelig usikkerhed om, hvorvidt  

 lovforslaget er i fuldstændig overensstemmelse med grundlovens § 73, idet man  

 først efter områdeudlæggelsen i medfør af lovforslagets § 22 kan tage  

 stilling til, om lovforslaget krænker ejendomsretten ved i realiteten at  

 gennemføre en øjeblikkelig tilbagekaldelse eller ophævelse af tilladelser,  

 der ifølge gældende lov kun kan tilbagekaldes med 10 års varsel.
Det ville  

 kunne være tilfældet, hvis den forudsatte områdeudlæggelse medfører  

 væsentlige indskrænkninger i retten til råstofindvinding fra de kendte og  

 anvendte indvindingsområder.
Det foreslås derfor, at § 22 ændres, således at lovgivningsmagten har fuld  

 indsigt i lovforslagets konsekvenser.
Det er muligt, fordi forhandlingerne  

 mellem administrationen og erhvervet allerede er så vidt fremskredne, at man  

 under lovforslagets videre behandling må kunne forvente, at miljø- og  

 energiministeren er i stand til at udarbejde et bilag til loven, der klart  

 afgrænser de områder, som alle eksisterende tilladelseshavere efter den  

 gældende råstoflovs § 19 fremtidigt kollektivt skal have adgang til i medfør  

 af lovforslagets § 22.
Det således afgrænsede område vil fremtidigt udgøre et særligt, kollektivt  

 indvindingsområde, og i lovteknisk henseende bør bestemmelsen, der fastlægger  

 området, derfor ikke fremtræde som en overgangsbestemmelse.
Disse hensyn er  

 søgt fremmet gennem den foreslåede nye affattelse af stk. 1 og 2.
Stk. 3 indeholder den hjemmel til ved bekendtgørelse at udlægge  

 indvindingsområder, som er hovedindholdet af lovforslagets § 22. Hjemmelen er  

 efter ændringsforslaget knyttet til det indvindingsområde, som udlægges i  

 medfør af § 22, stk. 1. Det er bestemmelsens formål at sikre, at  

 råstofindvindingen på det danske søterritorium fortsat kan gennemføres på den  

 for branchens virksomheder og aftagere mest hensigtsmæssige måde under  

 varetagelse af de fornødne miljømæssige hensyn.
Dette mål vil for eksempel  

 ikke kunne opfyldes, hvis den nye tilladelsesordning med tiden bliver  

 administreret på en sådan måde, at nye ressourceområder gøres til genstand  

 for eneretsbevillinger, eller at der kun udstedes tilladelser til nye  

 indvindingsområder til enkelte af branchens virksomheder, jf. herved også  

 bemærkningerne til den foreslåede ændring af § 20, stk. 4. Det vil derfor  

 også være mere hensigtsmæssigt at anvende den i stk. 3 foreslåede hjemmel til  

 at udvide det i stk. 1 definerede område efter endt efterforskning i henhold  

 til § 20, stk. 4, end at meddele den enkelte tilladelseshaver fortrinsret til  

 indvindingstilladelse.
Til nr. 7 og 8 Formålet med lovforslagets § 24, stk. 4, synes uklart.  

 Bestemmelsen forekommer at kunne anvendes til en administrativ foregribelse  

 af en omlægning af tilladelsessystemet, som kun bør kunne gennemføres ved  

 lov, og den giver i realiteten miljø- og energiministeren en ganske unormeret  

 kompetence til at standse al indvinding med 10 års varsel.
Da bestemmelsen i  

 øvrigt forekommer overflødig, foreslås det, at den udgår.
Stk. 5, der herefter bliver stk. 4, foreslås omformuleret, således at  

 ministeren ikke overlades et ganske unormeret skøn med hensyn til at ændre  

 eller tilbagekalde en tilladelse efter § 20, stk. 1. I forvaltningsretlig  

 henseende betragtes tilbagekaldelse som et væsentligt indgreb i borgernes  

 rettigheder, og der kan af den forvaltningsretlige litteratur udledes en  

 række kriterier for, hvornår en offentlig myndighed i særlige tilfælde kan  

 gennemføre en sådan tilbagekaldelse.
Det forekommer på denne baggrund aldeles  

 ubegrundet, at ministeren i relation til tilladelser, der danner grundlag for  

 meget betydelige erhvervsmæssige investeringer, skulle være beføjet til at  

 gennemføre en hel eller delvis tilbagekaldelse uden nærmere normering.
Den  

 foreslåede formulering må af retssikkerhedsmæssige grunde udgøre den absolut  

 minimale normering af ministerens kompetence i denne henseende.
 Til nr. 9 Den foreslåede ændring er alene en konsekvens af den nye  

 formulering af § 19.
Til nr. 10 Lovforslagets § 44, stk. 7, forlænger forældelsesfristen for  

 strafansvar for overtrædelse af lovens bestemmelser til 5 år.
Forlængelsen  

 ses alene begrundet i, at en tilsvarende frist gælder for visse  

 miljølovsovertrædelser, og at den kan være hensigtsmæssig af administrative  

 grunde, idet den giver mulighed for en længere sagsbehandling i forbindelse  

 med efterforskning af mulige strafbare forhold.
I betragtning af, at  

 erhvervet løbende overvåges, løbende skal rapportere til offentlige  

 myndigheder og er underkastet en streng tilladelsesordning, forekommer det  

 ikke retssikkerhedsmæssigt klædeligt, at myndighederne skulle have behov for  

 en særlig forlænget sagsbehandling i forbindelse med straffesager, hvis antal  

 i øvrigt under den gældende lovgivning har været ganske ubetydeligt.
Den  

 forlængede forældelsesfrist ses kun at varetage ikke-beskyttelsesværdige  

 hensyn, nemlig hensynet til tilsynsmyndighedens mulighed for langsommelig  

 sagsbehandling.
Da dette hensyn med lovforslaget varetages på bekostning af  

 retssikkerheden, foreslås det, at stykket udgår.
 Til nr. 11 Tilføjelsen i 1. pkt. er en konsekvens af den nye affattelse af  

 § 22.
 Ændringerne i 3. pkt. er en konsekvens af den ændrede formulering af § 24.
 Til nr. 12 Den med ændringsforslaget foreslåede affattelse af stk. 6  

 tilstræber at sikre, at allerede godkendt indvindingsmateriel fortsat lovligt  

 vil kunne anvendes i medfør af tilladelser udstedt efter § 20 og § 22.  

 Lovforslagets bestemmelser i § 3, stk. 6, udgår, idet denne overgangsordning  

 i øvrigt efter ændringsforslaget er overført til § 22, hvormed der udlægges  

 et samlet indvindingsområde for indvindere, der har opnået tilladelse under  

 den hidtil gældende lovgivning.
Til nr. 13 Ændringsforslaget sikrer, at erhvervet frem til den 1. januar  

 2007 kan fortsætte med at suge mindre mængder af sand fra havbunden i  

 overensstemmelse med bestemmelserne i bekendtgørelse nr. 168 af 12. marts  

 1990 om indvinding af sand fra havbunden til anvendelse ved større  

 opfyldnings- og kystfodringsopgaver.
Martin Glerup (S) Helen Beim (S) Henning  

 Gjellerod (S) Inger Bierbaum (S) Peter Christensen (S) Steen Gade (SF) fmd.  

Elsebeth Gerner Nielsen (RV) Bent Hindrup Andersen (EL) Lis Greibe (S)  

 Hanne Severinsen (V) Hans Christian Schmidt (V) Peter Hansen-Nord (V) Jens  

 Vibjerg (V) Niels J.
Langkilde (KF) Gitte Seeberg (KF) Jens Jørgensen (KF)  

 Aage Brusgaard (FP) nfmd.
Centrum-Demokraterne og Dansk Folkeparti havde  

 ikke medlemmer i udvalget.
Bilag Nogle af udvalgets spørgsmål til miljø- og energiministeren og dennes svar  

 herpå Spørgsmål 1:
 Udvalget anmoder om ministerens kommentar til henvendelsen af 22. januar  

 1996 fra Foreningen af Danske Ral- og Sandsugere, jf. bilag 1.
 Svar:
 Jeg har forelagt henvendelsen fra Foreningen af Danske Ral- og Sandsugere  

 for Skov- og Naturstyrelsen, som har udtalt følgende, som jeg kan henholde  

 mig til:
»Lovforslag nr.
L 153 tager udgangspunkt i tilkendegivelserne fra  

 flertallet i Folketingets Miljø- og Planlægningsudvalg, som i betænkningen af  

 12. december 1991 over forslaget til naturbeskyttelsesloven bl.a. udtalte, at  

 der skulle ske en stramning af mulighederne for at foretage råstofindvinding  

 på havbunden.
I den forbindelse skulle EF-fuglebeskyttelsesområder friholdes  

 for nye råstofindvindinger, og den igangværende råstofindvinding i disse  

 områder skulle i løbet af en kortere årrække færdiggøres.
For lavvandede  

 områder i øvrigt, det ville sige områder med lavere vanddybde end 6 meter,  

 fandt flertallet det afgørende, at der ved administrationen af råstofloven  

 lægges stor vægt på at skåne de naturmæssige værdier i disse områder.  

 Flertallet i udvalget lagde endelig vægt vægt på, at det arbejde, som Skov-  

 og Naturstyrelsen - i samarbejde med brancheorganisationerne - havde igangsat  

 for at tilvejebringe et materiale til udlægning af konkret fastlagte  

 råstofindvindingsområder, blev afsluttet snarest muligt, og at  

 råstofindvindingsområder som hovedregel ikke udpeges i de lavvandede områder.
Lovforslaget er bl.a. resultat af grundige drøftelser med Foreningen af  

 Danske Ral- og Sandsugere, hvorunder foreningen er imødekommet på en række  

 væsentlige punkter.
Skov- og Naturstyrelsen finder det derfor vanskeligt at  

 forstå tilkendegivelsen i henvendelsen fra Foreningen af Danske Ral- og  

 Sandsugere om, at »foreningens synspunkter er kun i begrænset omfang  

 blevet hørt«.
Skov- og Naturstyrelsen vil i det følgende kort redegøre for resultatet af  

 forhandlingerne mellem branchen og styrelsen om nogle af de væsentligste af  

 de af branchen rejste spørgsmål.
Styrelsen vil herefter knytte kommentarer  

 til de af branchen rejste 5 punkter i henvendelsen af 22. januar 1996 til  

 folketingsudvalget.
 Foreningen har lagt stor vægt på, at det nuværende §  

 19-tilladelsessystem opretholdes, og at disse skibstilladelser fortsat  

 gives efter råstoflovens § 19.
Foreningen er imødekommet, idet der fortsat kræves en tilladelse efter  

 råstoflovens § 19 til indvindingsfartøjet.
Indholdet af § 19-tilladelserne er  

 dog samtidig ændret således, at udnyttelsen af tilladelsen fremover - bortset  

 fra under overgangsordningen - forudsætter en »overbygning« i form  

 af en tilladelse efter lovforslagets § 20 til indvinding i geografisk  

 afgrænsede områder, der forud er miljøvurderet.
 Foreningen har desuden lagt vægt på, at den eksisterende  

administrationspraksis for meddelelse af tilladelser efter § 19  

 fortsættes.
Også på dette punkt er foreningen imødekommet.
Af lovforslagets  

 bemærkninger til § 19 fremgår det således, at § 19-tilladelsesordningen  

 fortsat vil blive administreret således, at der herved »sættes et  

 loft« over den samlede lastekapacitet, der kan anvendes til den daglige  

 råstofforsyning.
Nye tilladelser til anvendelse ved den løbende danske  

 råstofforsyning vil herefter kun blive meddelt i det omfang, der - ud fra en  

 overordnet miljø- og forsyningsmæssig vurdering - er behov for at udvide  

 indvindingskapaciteten.
Den samlede lastekapacitet i den danske ral- og  

 sandsugerbranche er i dag ca. 25.000 m3, fordelt på ca. 50  

 indvindingsfartøjer.
 Også den hidtidige praksis, hvor Skov- og Naturstyrelsen som helt  

 overvejende hovedregel ikke har tilladt indvindingsfartøjer med en større  

 lastekapacitet end 2.000 m3 til anvendelse ved indvinding af råstoffer  

 til den daglige råstofforsyning, forudsættes - i overensstemmelse med  

 foreningens ønske - fortsat.
 Foreningen af Danske Ral- og Sandsugere har under forhandlingerne efter  

 Skov- og Naturstyrelsens opfattelse accepteret principperne i det nye  

 tilladelsessystem, dvs. at indvindingen for fremtiden skal ske i  

 geografisk afgrænsede og miljøvurderede områder.
 Foreningen har imidlertid lagt stor vægt på, at der bliver etableret en  

 rummelig overgangsordning, der giver de indvindere, der i dag har  

 tilladelse til indvinding efter den nuværende lovs § 19, en automatisk ret  

 til fortsat indvinding i de hidtil anvendte indvindingsområder.
Branchen er også på dette punkt imødekommet, idet lovforslagets  

 overgangsordning giver alle indvindere med en gældende indvindingstilladelse  

 ret til »automatisk« - dvs. uden indhentning af en konkret  

 tilladelse - ved lovforslagets ikrafttræden at indvinde råstoffer i de  

 overgangsområder, som i samarbejde med bl.a. branchen ved en særlig  

 bekendtgørelse bliver udlagt inden 1. januar 1997 med udgangspunkt i de  

 eksisterende indvindingsområder.
Overgangsordningen løber over 10 år, hvilket  

 svarer til det opsigelsesvarsel, som indehavere af § 19-tilladelser har i  

 henhold til den gældende råstoflov.
Branchen får hermed god tid til at  

 omstille sig til det nye tilladelsessystem.
 Foreningen har endelig ønsket, at afgørelser efter den ændrede lov kan  

 påklages til et uafhængigt klagenævn.
Foreningen er her delvis imødekommet ved indsættelsen af Naturklagenævnet  

 som klageinstans i forhold til råstofindvindingen på havet.
Foreningens ønske  

 om, at der i klagenævnet skal være repræsentation af erhvervsinteresser, er  

 dog ikke herved imødekommet, da der ikke i Naturklagenævnet er repræsentation  

 af erhvervsinteresser.
Naturklagenævnet består - ud over en formand, der er  

 jurist - af repræsentanter, der er udpeget af de partier, der er  

 repræsenteret i Finansudvalget samt af 2 højesteretsdommere.
Naturklagenævnet er i forvejen klageinstans i sager vedrørende  

 råstofindvinding på land og i øvrigt også på bl.a. naturbeskyttelseslovens  

 område.
På grund af sagernes indbyrdes sammenhæng er det derfor fundet mest  

 hensigtsmæssigt også at indsætte Naturklagenævnet som klageinstans i sager  

 vedrørende indvinding på havet.
 I relation til de enkelte punkter, som foreningen særligt fremhæver i  

 henvendelsen af 22. januar 1996, kan oplyses følgende:
Ad 1 Det er korrekt, at der efter den gældende råstoflov er mulighed for at  

 gennemføre miljømæssige reguleringer.
Det er således - efter den gældende lovs § 21 - muligt helt at lukke et  

 havområde for indvinding.
Denne hjemmel er ved bekendtgørelse nr. 984 af 5.  

 december 1994 anvendt til at gennemføre en afviklingsordning for indvinding i  

 EF-fuglebeskyttelsesområderne.
 Det er endvidere muligt - efter lovens § 22 - at udstede en tilladelse på  

 miljømæssigt betingede vilkår til indvinding inden for dele af et havområde,  

 der er lukket for indvinding efter lovens § 21. Denne mulighed er blevet  

 brugt ved reguleringen af indvindingerne til de faste forbindelser over  

 Storebælt og Øresund.
Det grundlæggende tilladelsesprincip for indvinding af råstoffer på havet  

 i dag er imidlertid stadig, at indehavere af fartøjer med en generel  

 indvindingstilladelse efter råstoflovens § 19 frit kan indvinde overalt på  

 havområdet, hvor der ikke er foretaget særlige begrænsninger.
Kun ved meget  

 store indvindinger til opfyldnings- eller kystfodringsopgaver skal der  

 meddeles en speciel tilladelse, jf. bekendtgørelse nr. 168 af 12. marts 1990.
 Indvindingen kan således i dag stadig gennemføres på langt størstedelen af  

 det danske havområde, uden at der gennemføres en miljøvurdering, før  

 indvinding foretages.
 Med det foreliggende lovforslag lægges op til, at princippet om indvinding  

 i geografisk afgrænsede og miljøvurderede områder udtrækkes til at gælde al  

 indvinding på hele det danske havområde.
Ad 2 Foreningen af Danske Ral- og Sandsugere mener, at lovforslaget lægger op  

 til en for snæver overgangsordning, der krænker branchens rettigheder.  

 Branchen ønsker at kunne indvinde frit i de eksisterende indvindingsområder,  

 indtil ressourcerne her er opbrugte.
Skov- og Naturstyrelsen har forstået  

 dette synspunkt således, at branchen er af den opfattelse, at indvindingen i  

 »overgangsområderne« skal kunne fortsætte ud over 10 år, uden at  

 branchen er forpligtet til at gennemføre miljømæssige undersøgelser i  

 områderne, og uden at der fra 1. januar 2007 skal meddeles  

 »områdetilladelse« efter lovforslagets § 20.
Overgangsordningen vil blive udformet med respekt af de rettigheder, som  

 indehavere af § 19-tilladelser har i dag.
Det fremgår også af bemærkningerne  

 til lovforslagets § 22. Når overgangsordningen er fastsat til 10 år, skyldes  

 det netop, at de 10 år svarer til den opsigelsesfrist, der er fastsat i § 24  

 i den nuværende råstoflov.
Efter de 10 år har branchens rettigheder ændret sig.
Vedtagelsen af det  

 nye tilladelsessystem - med en områdetilladelse »oven på« §  

 19-tilladelserne - får således reelt virkning som en formel opsigelse pr. 1.  

 januar 1997 af de nuværende indvindingstilladelser med det 10-årige varsel,  

 som råstofloven kræver.
Det kan i øvrigt bemærkes, at det ved indsættelsen af det 10-årige  

 opsigelsesvarsel i råstofloven af 1977 udtrykkeligt blev fremhævet, at der  

 uanset dette opsigelsesvarsel til enhver tid - med henblik på at opfylde  

 lovens formålsparagraf - kunne gribes ind i allerede meddelte tilladelser og  

 foretages begrænsninger eller standsning af indvindingen i bestemte  

 havområder.
Bestemmelserne herom er videreført i den gældende råstoflov.
 Branchen har således efter de gældende bestemmelser intet krav på uhindret  

 - og så længe ressourcer rækker - at kunne foretage indvinding i de områder,  

 som branchen har »tilvejebragt for den danske råstofforsyning«.
 I lovforslaget er muligheden for at gribe ind i allerede meddelte  

 tilladeler i øvrigt bibeholdt, idet forslagets § 24, stk. 5, giver miljø- og  

 energiministeren mulighed for til enhver tid at begrænse eller tilbagekalde  

 en områdetilladelse efter forslagets § 20.
Ad 3, 4 og 5 Når foreningen ønsker samme »smidige og hurtige  

 tilladelsesprocedurer« ved mindre indvindinger som under den gældende  

 råstoflov, må det efter Skov- og Naturstyrelsens opfattelse nok forstås  

 således, at indvindinger af mindre end 1 mio. m3 sand til opfyldnings- og  

 kystfodringsopgaver fortsat skal kunne ske uden konkret tilladelse, men alene  

 med en anmeldelsesordning for indvindinger (på mere end 250.000 m3). Sådanne  

 regler gælder i dag, jf. bekendtgørelse nr. 168 af 12. marts 1990.
 Foreningen har også under forhandlinger med Skov- og Naturstyrelsen  

 fremsat ønske om, at der også fremtidigt skal være situationer, hvor konkret  

 tilladelse til indvinding ikke kræves.
 Dette ønske er imidlertid ikke imødekommet i det foreliggende lovforslag.
 Lovforslaget forudsætter, at der altid vil være behov for forud for  

 indvindinger konkret at vurdere, om indvindingen er i konflikt med øvrige  

 væsentlige interesser, f.eks. biologiske interesser, fiskeriinteresser og  

 arkæologiske interesser.
 Der vil med det nye tilladelsessystem blive søgt etableret en så smidig  

 sagsbehandling som muligt.
Branchen har endvidere mulighed for i samarbejde med Skov- og  

 Naturstyrelsen allerede nu, sideløbende med udpegningen af og indvindingen i  

 de særlige »overgangsområder«, at påbegynde arbejdet med udpegning  

 af nye områder, hvor tilladelse til indvinding efter lovforslagets § 20 kan  

 meddeles.
Dette har Skov- og Naturstyrelsen løbende tilkendegivet under  

 forhandlingerne med branchen, og det er styrelsens opfattelse, at branchen  

 har vist stor interesse herfor.
 I relation til foreningens bemærkninger om øgede omkostninger kan det  

 oplyses, at den foreslåede overgangsordning netop indebærer, at ral- og  

 sandsugerbranchen uden speciel »områdetilladelse« kan fortsætte  

 indvindingen i »overgangsområderne« i op til 10 år uden først at  

 skulle bekoste miljøundersøgelser m.v.
Det er korrekt, at lovforslaget pålægger ral- og sandindvindingserhvervet  

 øgede omkostninger til forudgående miljøvurderinger og ny miljøvenlig  

 produktionsteknologi.
Hermed er lovforslaget efter Skov- og Naturstyrelsens  

 opfattelse på linje med, hvad der gælder for erhvervslivet i øvrigt.' Afslutningsvis skal jeg knytte følgende mere generelle betragtninger til  

 henvendelsen fra Foreningen af Danske Ral- og Sandsugere:
Det foreliggende forslag til ændring af råstofloven er udtryk for en  

 rimelig og fornuftig balance mellem benyttelsen og beskyttelsen.
Miljøet skal  

 beskyttes, samtidig med at det skal være muligt at opretholde indvindingen og  

 råstofforsyningen fra havet, som i dag udgør ca. 1/5 af den danske  

 råstofforsyning.
 Indvindingsbranchen, der hidtil har kunnet indvinde næsten helt frit på  

 det danske havområde, opfatter tilsyneladende lovforslaget som en urimelig  

 indskrænkning af de hidtidige muligheder.
 Jeg finder imidlertid ikke, at opretholdelse af den frie indvindingsret er  

 i overensstemmelse med den beskyttelse af det danske havmiljø, som såvel  

 Folketinget som skiftende regeringer igennem en årrække har arbejdet for.
 Efter min opfattelse er lovforslagets overgangsordning imidlertid udtryk  

 for den nødvendige hensyntagen til branchen, som herved gives 10 år til at  

 indrette sig på det nye system.
 Spørgsmål 2:
 Ministeren anmodes om at kommentere materialet, som udvalget har modtaget  

 fra Foreningen af Danske Ral- og Sandsugere i forbindelse med foreningens  

 foretræde for udvalget den 31. januar 1996, jf. bilag 4.
 Svar:
 Jeg har forelagt spørgsmålet for Skov- og Naturstyrelsen, som har udtalt  

 følgende, som jeg kan henholde mig til:
 »Foreningen af Danske Ral- og Sandsugere oplyser som udgangspunkt, at  

 foreningen accepterer principperne i det nye tilladelsessystem og de allerede  

 foretagne indskrænkninger i indvindingsmulighederne.
 Foreningen har herudover en række væsentlige reservationer over for  

 lovforslagets indhold, som også lå bag spørgsmål 1 (L 153 - bilag 3).
 Der kan således primært henvises til besvarelsen af spørgsmål 1.
I øvrigt berører materialet en række problemstillinger, som udvalget også  

 har stillet specielle spørgsmål om.
Det drejer sig om spørgsmål 7 (L 153 -  

 bilag 8) om opsigelsesvarsel, spørgsmål 13 (L 153 - bilag 8) om indvinding  

 til enkeltstående anlægsopgaver, spørgsmål 15 (L 153 - bilag 8) om  

 elektronisk kontroludstyr og spørgsmål 16 (L 153 - bilag 8) om indvinding i  

 områder med lavere vanddybde end 6 meter.
Der henvises til besvarelsen af  

 disse spørgsmål.« Spørgsmål 6:
 Ministeren bedes oplyse, hvorledes lovforslaget sikrer, at den danske ral-  

 og sandindvindingsbranches rettigheder i henhold til den gældende råstoflov  

 ikke krænkes på en grundlovsstridig måde.
 Svar:
 Jeg har forelagt spørgsmålet for Skov- og Naturstyrelsen, som har udtalt  

 følgende, som jeg kan henholde mig til:
 »Den overgangsordning, der følger af lovforslagets § 3, stk. 6, er  

 netop indsat af hensyn til de rettigheder, der er knyttet til de gældende §  

 19-tilladelser.
Overgangsordningen løber over 10 år, hvilket svarer til den  

 opsigelsesfrist, der er fastsat for sådanne tilladelser i den nuværende  

 råstoflov.
Vedtagelsen af det nye tilladelsessystem får således en virkning,  

 som svarer til en formel opsigelse af de nuværende indvindingstilladelser med  

 det 10-årige varsel, som råstofloven kræver.
Den frie indvindingsret, der følger af de nugældende tilladelser, bliver  

 med overgangsordningen knyttet til de udlagte overgangsområder.
Det vil ved  

 udlægningen af overgangsområderne - og ved administrationen af indvindingen i  

 disse - blive sikret, at ral- og sandsugerbranchen ikke krænkes på  

 grundlovsstridig måde.
Efter udløbet af den 10-årige overgangsperiode er indehaverne af de  

 gældende § 19-tilladelser fuldt ud omfattet af det nye  

 tilladelsessystem.« Spørgsmål 10:
 Ministeren bedes forklare, hvorvidt den i § 23 omtalte  

 »VVM-procedure« vil indeholde vilkår, der er mere vidtgående end  

 krævet i henhold til EF-direktiv 85/337/EØF.
 Svar:
 Jeg har forelagt spørgsmålet for Skov- og Naturstyrelsen, som har udtalt  

 følgende, som jeg kan henholde mig til:
 »Ved ændringen af råstofloven i 1995 (lov nr. 212 af 29. marts 1995)  

 blev det fastsat, at tilladelse til indvindinger, der må antages at påvirke  

 miljøet i væsentlig grad, kun må meddeles på baggrund af en VVM-procedure.  

 Der blev samtidig givet miljø- og energiministeren bemyndigelse til at  

 fastsætte nærmere regler om, hvilke indvindinger der er omfattet af en  

 VVM-procedure, samt regler om underretning og høring af offentligheden,  

 myndigheder og organisationer.
 Bestemmelserrne om VVM-procedure i den gældende råstoflovs § 22 a foreslås  

 videreført i § 23 i det foreliggende lovforslag.
Skov- og Naturstyrelsen har med baggrund i 1995-loven udarbejdet et udkast  

 til bekendtgørelse, som har været udsendt i høring hos bl.a. ministerier,  

 styrelser m.v., kommunale organisationer, råstofbranchen og interesse- og  

 naturorganisationer.
Forslaget har endvidere været forhandlet med  

 Trafikministeriet og Danmarks Naturfredningsforening.
 Bekendtgørelsen forudsættes at træde i kraft samtidig med nærværende  

 lovforslag den 1. januar 1997.
 VVM-proceduren er en ganske særlig miljøvurderingsprocedure, hvor der som  

 følge af bestemmelserne i EF's VVM-direktiv skal udarbejdes en  

 »VVM-redegørelse« og gennemføres en offentlighedsfase.
 EF's VVM-direktiv skelner mellem projekter, hvor gennemførelse af en  

 VVM-procedure er obligatorisk (bilag I), og projekter, der omfattes af en  

 VVM-procedure i det omfang, at miljøpåvirkningerne skønnes at være betydelige  

 (bilag II). Det enkelte land opstiller selv kriterier og grænseværdier som  

 grundlag for dette skøn.
 Råstofindvinding på havbunden er omfattet af bilag II.
 Det er således op til det enkelte medlemsland at foretage det nærmere skøn  

 over, hvilke råstofindvindinger på havbunden der nødvendiggør en  

 VVM-procedure.
I den kommende VVM-bekendtgørelse vil der alene blive fastsat krav om  

 VVM-procedure ved indvindinger, der skønnes at ville kunne have betydelige  

 miljøpåvirkninger.
Endvidere vil kravene til indholdet af VVM-redegørelsen  

 ligge tæt op ad de mindstekrav, der følger af direktivet.
 Der vil således ikke i Danmark blive udstedt regler om VVM-procedure, der  

 er mere vidtgående end krævet i direktivet.
 I VVM-bekendtgørelsen vil der bl.a. blive stillet krav om gennemførelse af  

 VVM-procedure ved ansøgninger om råstofindvinding i  

 EF-fuglebeskyttelsesområder, Ramsarområder og EF-habitatområder og ved  

 ansøgninger om tilladelse til meget store indvindinger (mere end 1 mio. m3  

 pr. år eller 5 mio. m3 i alt).
 I henhold til § 20 i lovforslaget skal der altid foretages en  

 miljøvurdering, før der kan meddeles tilladelse til indvinding i et nærmere  

 geografisk afgrænset område.
Disse miljømæssige vurderinger må ikke forveksles med en VVM-procedure.' Spørgsmål 15:
 Ministeren bedes forklare, hvorfor han har fundet det nødvendigt i  

 lovforslaget at fastsætte regler om, at indvindingsmaterialet skal være  

 udstyret med elektronisk kontroludstyr, der indebærer en konstant overvågning  

 af indvindingsvirksomhederne og skibsbesætningerne, jf. § 24, stk. 3.  

 Ministeren bedes herunder oplyse, om reglen er begrundet i krænkelser af  

 tilladelser under den gældende råstoflov.
 Svar:
 Jeg har forelagt spørgsmålet for Skov- og Naturstyrelsen, som har udtalt  

 følgende, som jeg kan henholde mig til:
 »Gennemførelsen af det nye tilladelsessystem på havet med udlægning  

 af formentlig over 100 geografisk afgrænsede indvindingsområder med  

 miljømæssigt betingede vilkår stiller øgede krav til tilsynet.
 Der er derfor i lovforslaget indsat mulighed for, at miljø- og  

 energiministeren kan fastsætte bestemmelser om, at indvindingsfartøjer skal  

 være udstyret med og anvende elektronisk kontroludstyr til registrering af  

 indvindingsfartøjets position under indvinding m.v.
Elektronisk kontroludstyr har desuden siden 1. januar 1993 været påkrævet  

 i alle råstofindvindingsfartøjer i England.
Systemet er også under indførelse  

 i Holland.
Dette udstyr giver den mest effektive efterfølgende kontrol.
Der er  

 således ikke tale om, at der gennemføres en »konstant overvågning af  

 indvindingsvirksomhederne og skibsbesætningerne«.
 Elektronisk kontroludstyr kan i øvrigt også anvendes af  

 indvindingsbranchen til at tilbagevise uberettigede påstande om indvinding i  

 ikke-tilladte havområder.
 Baggrunden for forslaget om muligheden for at fastsætte krav om  

 elektronisk kontroludstyr er ikke krænkelse af den gældende råstoflov, men  

 derimod et behov for en løbende modernisering og fremtidssikring.
 Fastsættelse af regler om anvendelse af elektronisk kontroludstyr vil  

 først ske efter forhandling med ral- og sandsugerbranchen, jf. bemærkningerne  

 til lovforslaget.
 I relation til omkostningerne ved udstyret kan det - bl.a. på baggrund af  

 erfaringerne fra England og Holland - skønnes, at der er tale om  

 anskaffelsesomkostninger i størrelsesordenen 50.000 kr. pr. fartøj.
Det anslåede beløb på 50.000 kr. i anskaffelse vil være mest realistisk  

 for ældre fartøjer med et forældet og relativt upræcist navigationsudstyr.  

 Her bør et præcist navigationsudstyr dog under alle omstændigheder  

 installeres - ikke kun med henblik på myndighedernes tilsyn og kontrol - men  

 som en forudsætning for overhovedet at kunne foretage indvinding i geografisk  

 afgrænsede indvindingsområder.' Spørgsmål 17:
 Ministeren bedes oplyse, om det i forbindelse med, at der i § 20, stk. 2,  

 indføres hjemmel til, at alle ansøgere - og ikke blot indvindere - kan  

 tildeles tilladelse til indvinding, har været vurderet, om dette giver risiko  

 for, at indvindingsrettighederne koncentreres hos store kapitalinteresser  

 frem for hos en lang række mindre indvindingsvirksomheder.
 Svar:
 Jeg har forelagt spørgsmålet for Skov- og Naturstyrelsen, som har udtalt  

 følgende, som jeg kan henholde mig til:
»Ændringen i forhold til den gældende formulering i lovens § 22, stk.  

 2, er foretaget for - i overensstemmelse med praksis - at præcisere, at en  

 områdetilladelse kan gives til ansøgere og ikke alene til indvindere.
Der er  

 således f.eks. udstedt områdetilladelser efter § 22 til  

 Storebæltsforbindelsen, Øresundskonsortiet og Kystinspektoratet.
 Skov- og Naturstyrelsen mener ikke, at denne præcisering vil give  

 anledning til en ændring af strukturen i ral- og sandsugerbranchen.
Det understreges i øvrigt i bemærkningerne til lovforslagets § 19, at §  

 19-tilladelsesordningen for indvindingsfartøjer fortsat vil blive  

 administreret efter hidtidig praksis.
Der vil således kun blive meddelt nye  

 fartøjstilladelser, såfremt der ud fra en overordnet vurdering er mulighed  

 eller behov for at udvide indvindingskapaciteten.
Skov- og Naturstyrelsen finder derfor, at muligheden for, at  

 indvindingsrettighederne koncentreres hos store kapitalinteresser frem for  

 hos en lang række mindre indvindingsvirksomheder alene vil være til stede,  

 såfremt indehavere af § 19-tilladelser afhænder deres fartøjer på en måde,  

 der fremmer en sådan koncentration.« Spørgsmål 21:
 Udvalget udbeder sig Justitsministeriets kommentar til lovforslaget;  

 særligt ønskes en vurdering af, om der er elementer af ekspropriation i det  

 foreliggende lovforslag.
 Svar:
 Spørgsmålet har været forelagt for Justitsministeriet, der ved brev af 6.  

 marts 1996 har henholdt sig til sit notat af 10. januar 1996, »Notat om  

 visse ekspropriationsretlige spørgsmål i forbindelse med en påtænkt ændring  

 af råstofloven«.
 Justitsministeriets brev af 6. marts 1996 og notat af 10. januar 1996  

 vedlægges.
 Opmærksomhed henledes samtidig på, at lovbemærkningerne til det endeligt  

 fremsatte lovforslag på enkelte mindre punkter er ændret i forhold til det  

 udkast til lovforslag, som lå til grund for Justitsministeriets vurdering.  

 Disse mindre ændringer er imidlertid uden betydning for Skov- og  

 Naturstyrelsens kommende administration af lovforslagets bestemmelser.  

 Administrationen af disse vil ske i fuld overensstemmelse med de synspunkter,  

 der er anført i Justitsministeriets notat.
Justitsministeriet Den 6. marts 1996 Lovafdelingen Slotsholmsgade 10 1216 København K.
Miljø- og Energiministeriet Skov- og Naturstyrelsen Haraldsgade 53 2100 København Ø.
Ved skrivelse af 29. februar 1996 (j.nr.
SN 1996-701-0003) har Skov- og  

 Naturstyrelsen anmodet Justitsministeriet om en udtalelse til brug for  

 besvarelsen af Folketingets Miljø- og Planlægningsudvalgs spørgsmål nr. 21 af  

 19. februar 1996 (L 153 - bilag 11).
Spørgsmålet, der vedrører Miljø- og Energiministeriets lovforslag nr.
L  

 153 om ændring af lov om råstoffer, lyder således:
»Udvalget udbeder sig Justitsministeriets kommentar til lovforslaget;  

 særligt ønskes en vurdering af, om der er elementer af ekspropriation i det  

 foreliggende lovforslag.« I den anledning skal man meddele, at Justitsministeriet kan henholde sig  

 til sit notat af 10. januar 1996 om visse ekspropriationsretlige spørgsmål i  

 forbindelse med en påtænkt ændring af lov om råstoffer.
Notatet er sendt til  

 Skov- og Naturstyrelsen ved Justitsministeriets skrivelse af 18. januar 1996.
Bjørn Westh / Torsten Hesselbjerg Justitsministeriet Den 10. januar 1996 Lovafdelingen Notat om visse ekspropriationsretlige spørgsmål i forbindelse med en påtænkt  

 ændring af lov om råstoffer 1. Indledning Ved skrivelse af 17. oktober 1995 har Skov- og Naturstyrelsen anmodet  

 Justitsministeriet om en udtalelse om, hvorvidt et udkast til ændring af  

 råstofloven, som styrelsen har udarbejdet, giver anledning til  

 ekspropriationsretlige overvejelser.
Baggrunden herfor er, at lovudkastet  

 giver mulighed for visse indskrænkninger i adgangen til at udnytte de  

 tilladeler til efterforskning og indvinding af råstoffer, der er udstedt med  

 hjemmel i den gældende råstoflovs § 19, den tidligere råstoflovs § 15, og §  

 2, stk. 1, 2. pkt., i lov om kontinentalsoklen.
Under pkt. 2 omtales retsgrundlaget for de tilladelser, som Skov- og  

 Naturstyrelsens lovudkast berører.
Under pkt. 3 omtales lovudkastets indhold.
 Notatets pkt. 4 indeholder en kort generel gennemgang af bestemmelsen i  

 grundlovens § 73. Jutitsministeriets overvejelser om den foreliggende sags  

 spørgsmål er gengivet under pkt. 5.
 Notatets indhold sammenfattes under pkt. 6.
2. Retsgrundlaget for de gældende tilladelser 2.1. Den gældende råstoflov Bestemmelserne i kap. 4 i den gældende lov om råstoffer (lovbekendtgørelse  

 nr. 165 af 10. marts 1992) regulerer adgangen til udnyttelse af  

 råstofforekomster på søterritoriet og kontinentalsoklen.
 Kapitlet indeholder bl.a. følgende bestemmelser:
 »§ 19. Efterforskning og indvinding af råstoffer på  

 søterritoriet og indvinding af råstoffer på kontinentalsoklen må kun ske  

 efter tilladelse fra miljøministeren.
 Stk. 2. En tilladelse kan gives på nærmere angivne vilkår og for  

 en tidsbegrænset periode til indvinding på hele havbundsområdet eller på en  

 begrænset del heraf.
 § 20. Miljøministeren kan til enhver tid med henblik på  

 varetagelsen af de i loven nævnte formål fastsætte begrænsninger i arten og  

 mængden af de råstoffer, der må indvindes i henhold til en tilladelse efter §  

 19.
 § 21. Miljøministeren kan i særligt afgrænsede områder begrænse  

 eller standse en indvinding samt fastsætte generelle eller stedlige  

 dybdegrænser.
Stk. 2. Miljøministeren kan fastsætte regler om, at indvinding  

 ikke må ske i særlige naturtyper.
Reglerne kan omfatte hele havbunden eller  

 nærmere afgrænsede dele af denne.
 § 22. Miljøministeren kan give tilladelse til indvinding og  

 efterforskning af råstoffer på søterritoriet og til indvinding af råstoffer  

 på kontinentalsoklen i et område som nævnt i § 21, stk. 1.
 Stk. 2. En tilladelse gives til en eller flere indvindere i et  

 afgrænset område og for en periode på indtil 10 år.
 . . . . .
§ 24. Miljøministeren kan tilbagekalde en tilladelse efter § 19,  

 stk. 1. Tilbagekaldelsen skal ske med et varsel på mindst 10 år.
I tilfælde  

 af grov eller gentagen overtrædelse af vilkår eller lovgivningen i øvrigt kan  

 tilbagekaldelsen ske uden varsel.
§ 25. Miljøministeren kan til enhver tid begrænse eller  

 tilbagekalde en tilladelse efter § 22.« Om de tilladelser, der er udstedt efter den citerede bestemmelse i § 19,  

 stk. 1, hedder det i Skov- og Naturstyrelsens notat af 17. oktober 1995 bl.a.  

 følgende:
»Efter det gældende tilladelsessystem for råstofindvinding på havet  

 har ca. 50 fartøjer en generel tilladelse til ral- og sandsugning på havet og  

 19 fartøjer en generel tilladelse til stenfiskeri.
Tilladelserne giver ret  

 til, at fartøjet må indvinde overalt på havområdet, medmindre der er  

 foretaget særlige begrænsninger eller nedlagt forbud, f.eks. tæt ved  

 kysterne, i EF-fuglebeskyttelsesområder el. lign.
 § 19-tilladelserne kan - af hensyn til de meget store investeringer, der  

 skal til for at bygge nye skibe eller ombygge ældre - kun opsiges med 10 års  

 varsel.
 . . . . .
Samtlige stenfiskeritilladelser blev i 1989 af miljømæssige årsager opsagt  

 med det lovpligtige 10-årige varsel.
Tilladelserne til ral- og sandsugning er  

 ikke opsagt.« I de almindelige bemærkninger til styrelsens lovudkast (december 1995)  

 hedder det om de gældende regler bl.a. følgende (side 9):
»Indvindingen af råstoffer på havet må i dag kun ske med fartøjer,  

 der har en generel tilladelse i henhold til råstoflovens § 19. En §  

 19-tilladelse udstedes til ejeren, gældende til et bestemt navngivet fartøj,  

 og kan opsiges med 10 års varsel.
Tilladelserne kan også være udstedt på  

 grundlag af et charterforhold.
 Tanken med dette tilladelsessystem har bl.a. været at tilgodese de  

 overordnede miljømæssige hensyn gennem at fastsætte en samlet maksimal  

 lastekapacitet fordelt på tilladelser til et vist antal indvindingsfartøjer.
Med en § 19-tilladelse kan fartøjet frit indvinde overalt på havområdet,  

 medmindre der er foretaget særlige begrænsninger eller nedlagt forbud.
Der er  

 eksempelvis fastsat regler for, hvor tæt ved kysterne, sømærker og  

 fiskeredskaber indvinding må finde sted, og bl.a. nedlagt forbud mod  

 indvinding i særligt biologisk værdifulde områder og ved fredede skibsvrag.
I den administrative praksis er det bl.a. accepteret, at et fartøj med  

 generel sugetilladelse kan handles, og at en ny ejer også kan få overført  

 sugetilladelsen, såfremt sælger i forbindelse med handelen afgiver sin  

 sugetilladelse.« 2.2. Den tidligere råstoflov Bestemmelsen i § 15, stk. 1, i den tidligere råstoflov (lovbekendtgørelse  

 nr. 108 af 30. januar 1989) havde følgende ordlyd:
»§ 15. Forkomster på søterritoriet eller en nærmere afgrænset  

 del heraf kan kun indvindes og udforskes efter tilladelse fra  

 miljøministeren.« Loven indeholdt i §§ 16-18 følgende bestemmelser:
»§ 16. En tilladelse til indvinding efter § 15 kan  

 tilbagekaldes af miljøministeren.
Tilbagekaldelsen skal ske med et varsel på  

 mindst 10 år.
 § 17. Miljøministeren kan til enhver tid med henblik på  

 varetagelsen af de i § 2 nævnte formål fastsætte begrænsninger i arten og  

 mængden af de materialer, der må indvindes i henhold til en tilladelse efter  

 § 15.
§ 18. I bestemte områder kan miljøministeren begrænse eller  

 standse indvindingen samt fastsætte generelle eller stedlige  

 dybdegrænser.« De tilladelser, der er udstedt med hjemmel i den citerede bestemmelse i §  

 15, stk. 1, er opretholdt ved bestemmelsen i § 50, jf. § 48, stk. 2, i den  

 gældende råstoflov, jf.
Erik Aksig m.fl., Råstofloven (2. udg., 1992),  

 side 172 f.
2.3. Loven om kontinentalsoklen Som anført under pkt. 1 giver Skov- og Naturstyrelsens lovudkast ikke  

 alene mulighed for ændringer i adgangen til at udnytte tilladelser, der er  

 udstedt med hjemmel i den gældende og den tidligere råstoflov, men også  

 tilladelser, der er udstedt med hjemmel i § 2 i lov om kontinentalsoklen  

 (lovbekendtgørelse nr. 182 af 1. maj 1979 med senere ændringer).  

 Justitsministeriet har forstået, at overgangsbestemmelserne i lovudkastets §  

 3, stk. 5 og 6, alene tager sigte på tilladelser, der er udstedt med hjemmel  

 i lovens § 2, stk. 1, 2. pkt.
Denne bestemmelse (som affattet ved § 46, nr.  

 1, i den gældende råstoflov) har følgende ordlyd:
»Miljøministeren kan tillade indvinding af de råstoffer, der er  

 omfattet af lov om råstoffer, efter reglerne i lov om råstoffer.« De indvindingstilladelser, der er udstedt med hjemmel i den tidligere  

 bestemmelse i § 2, stk. 1, 2. pkt., i loven om kontinentalsoklen, er  

 opretholdt ved § 50, jf. § 46, nr. 2, i den gældende råstoflov, jf.
Erik  

 Aksig m.fl., a.st.
Også disse tilladelser kan alene tilbagekaldes med 10  

 års varsel, jf. den tidligere bestemmelse i lovens § 2, stk. 5.
3. Skov- og Naturstyrelsens lovudkast 3.1. De materielle bestemmelser Skov- og Naturstyrelsens lovudkast indeholder bl.a. følgende bestemmelser:
»Godkendelse af indvindingsmateriel § 19. Til  

 efterforskning og indvinding af råstoffer på søterritoriet og  

 kontinentalsoklen må kun anvendes indvindingsmateriel, der er godkendt af  

 miljø- og energiministeren.
Godkendelsen kan kun udnyttes i henhold til en  

 tilladelse efter § 20, stk. 1.
 . . . . .
 Tilladelser og udlæg af indvindingsområder § 20.  

 Efterforskning og indvinding af råstoffer på søterritoriet og  

 kontinentalsoklen må kun ske i geografisk afgrænsede og miljøvurderede  

 områder og efter tilladelse fra miljø- og energiministeren.
Stk. 2. Tilladelse efter stk. 1 kan gives til en eller flere  

 ansøgere og for en periode på indtil 10 år.
I en tilladelse til  

 efterforskning kan der gives ansøgeren fortrinsret til indvindingstilladelse.
 Stk. 3. Det påhviler ansøgeren at foretage de fornødne  

 undersøgelser og miljømæssige vurderinger eller helt eller delvist at afholde  

 udgifterne hertil.
 . . . . .
 § 22. Miljø- og energiministeren kan ved bekendtgørelse udlægge  

 områder til råstofindvinding og fastsætte nærmere regler for indvinding i  

 disse områder.
 . . . . .
 Bortfald, tilbagekaldelse eller ændring af tilladelser §  

 24. En godkendelse efter § 19, stk. 1, og en tilladelse efter § 20, stk.  

 1, bortfalder, hvis den ikke udnyttes inden 3 år efter, at den er meddelt,  

 eller hvis den ikke har været udnyttet i 3 på hinanden følgende år.
 Stk. 2. Miljø- og energiministeren kan tilbagekalde en godkendelse  

 efter § 19, stk. 1. Tilbagekaldelsen skal ske med et varsel på mindst 10 år.  

 I tilfælde af grov eller gentagen overtrædelse af vilkår eller lovgivningen i  

 øvrigt kan tilbagekaldelsen ske uden varsel.
 . . . . .
Stk. 5. Miljø- og energiministeren kan til enhver tid begrænse  

 eller tilbagekalde en tilladelse efter § 20, stk. 1.« I lovudkastets almindelige bemærkninger hedder det om den skitserede  

 ordning bl.a. følgende (side 10):
 »Kernen i det foreslåede nye tilladelsessystem for indvindingen på  

 havet er, at indvindingen fra 1. januar 1997 kun skal kunne ske på baggrund  

 af en konkret meddelt tilladelse til indvinding i et geografisk afgrænset  

 område, hvor der forud er gennemført en miljømæssig konsekvensvurdering.  

 Denne vurdering vil gøre det muligt, at der stilles de miljømæssigt  

 nødvendige vilkår for indvindingen.
 . . . . .
Udgangspunktet for indvinding på havet bliver således, at al indvinding er  

 forbudt, indtil der er meddelt en konkret tilladelse til indvinding i et  

 nærmere afgrænset område.« 3.2. Ikrafttrædelses- og overgangsbestemmelser Efter lovudkastets § 3, stk. 1, skal loven træde i kraft den 1. januar  

 1997. Udkastet indeholder i § 3, stk. 4-6, følgende overgangsbestemmelser:
 »Stk. 4. Afgørelser, der er truffet efter den hidtidige  

 lovgivning, bevarer deres gyldighed, indtil der i medfør af loven eller  

 regler udstedt med hjemmel i loven træffes nye afgørelser, jf. dog stk. 5.  

 Overtrædelse af afgørelser straffes efter de hidtil gældende regler.
Stk. 5. Tilladelser udstedt efter § 19 i lov om råstoffer, jf.  

 lovbekendtgørelse nr. 165 af 10. marts 1992, og efter § 15 i lov om  

 råstoffer, jf. lovbekendtgørelse nr. 108 af 30. januar 1989, samt § 2 i lov  

 om kontinentalsoklen, jf. lovbekendtgørelse nr. 182 af 1. maj 1979, kan dog  

 kun udnyttes inden for geografisk afgrænsede og miljøvurderede områder,  

 hvortil miljø- og energiministeren har meddelt tilladelse til efterforskning  

 og indvinding af råstoffer efter § 20, som affattet ved denne lovs § 1, nr.  

 6. Overtrædelse af vilkår i tilladelserne straffes efter de hidtil gældende  

 regler.
Bestemmelserne i § 24, stk. 1-4, som affattet ved denne lovs § 1, nr.  

 6, finder også anvendelse for de i 1. pkt. nævnte tilladelser efter den  

 hidtidige lovgivning.
Stk. 6. Uanset bestemmelsen i stk. 5, 1. pkt., kan  

 indvindingsmateriel med tilladelser efter § 19 i lov om råstoffer, jf.  

 lovbekendtgørelse nr. 165 af 10. marts 1992, og efter § 15 i lov om  

 råstoffer, jf. lovbekendtgørelse nr. 108 af 30. januar 1989, samt § 2 i lov  

 om kontinentalsoklen, jf. lovbekendtgørelse nr. 182 af 1. maj 1979, uden  

 tilladelse efter § 20, som affattet ved denne lovs § 1, nr. 6, foretage  

 indvinding inden for de eksisterende indvindingsområder, der pr. 1. januar  

 1997 udlægges af miljø- og energiministeren i medfør af lovens § (22), som  

 affattet ved denne lovs § 1, nr. 6.« I de almindelige bemærkninger til lovudkastet hedder det bl.a. følgende  

 (side 11):
»Overgangsordning På grund af den store betydning, som indvindingen af sand, grus og ral på  

 havet har for den danske råstofforsyning - og af hensyn til ral- og  

 sandsugerbranchens uafbrudte virksomhed - er det af afgørende betydning, at  

 overgangen til det nye tilladelsessystem pr. 1. januar 1997 foregår så  

 smidigt som muligt.
Der er derfor foreslået gennemført en overgangsordning.
Overgangsordningen indebærer, at alle indvindere med tilladelse efter den  

 gældende råstoflovs § 19 (eller tilsvarende gyldige tilladelser efter  

 tidligere lovgivning) automatisk - og uden indhentning af en konkret  

 tilladelse - på nærmere fastsatte vilkår og for en nærmere fastsat årrække  

 får ret til at indvinde råstoffer inden for hovedparten af de hidtil anvendte  

 indvindingsområder.
Disse vil pr. 1. januar 1997 og efter gennemførelse af en  

 miljømæssig vurdering være udlagt af miljø- og energiministeren i en  

 bekendtgørelse, der får gyldighed til den 31. december 2006.
En lignende overgangsordning indføres for stenfiskerne, dog med den  

 forskel, at overgangsordningen ophører pr. 1. juli 1999, hvor stenfiskernes  

 opsagte § 19-tilladelser udløber.« Overgangsordningen er endvidere omtalt i lovudkastets bemærkninger til  

 bestemmelsen i § 22. Det hedder bl.a. følgende:
 »Muligheden for at udlægge indvindingsområder i en bekendtgørelse  

 efter forslagets § 22 vil - i første omgang - blive anvendt til udlægning af  

 de eksisterende indvindingsområder, hvor inden for indvindingen kan fortsætte  

 efter den 1. januar 1997, hvor loven foreslås at træde i kraft.
 På grund af den store betydning, som indvindingen af sand, grus og ral på  

 havet har for den danske råstofforsyning - og af hensyn til ral- og  

 sandsugerbranchens uopsagte tilladelser efter den nuværende råstoflovs § 19  

 (eller tilsvarende gyldige tilladelser efter anden lovgivning) - må der fra  

 1. januar 1997 være etableret en overgangsordning for disse indvindere.  

 Områderne vil også efter ansøgning kunne stå til rådighed for indvindere, der  

 afleder deres ret fra en eksisterende § 19-tilladelse, jf. bemærkningerne til  

 ikraft(trædelses)- og overgangsbestemmelsen i lovforslagets § 3, stk. 6.
Der er allerede pr. 1. januar 1995 gennemført en regulering/afvikling af  

 ral- og sandsugningen i EF-fuglebeskyttelses- og Ramsarområderne.
Der er  

 endvidere pr. 1. november 1995 gennemført et forbud mod indvinding af sand,  

 grus og ral i de biologisk mest værdifulde indvindingsområder.
Overgangsordningen vil herefter komme til at bestå i, at hovedparten af de  

 resterende eksisterende ral- og sandsugningslokaliteter efter en foreløbig  

 miljømæssig vurdering på det foreliggende grundlag bliver afgrænset  

 geografisk og udlagt til fortsat indvinding i en bekendtgørelse, der skal  

 træde i kraft samtidig med lovændringen.
Indvindere med tilladelse efter den  

 nuværende lovs § 19 (eller tilsvarende gyldig fartøjstilladelse) har  

 automatisk - og uden indhentning af særlig tilladelse - ret til fortsat at  

 indvinde råstoffer i disse særligt udlagte indvindingsområder, jf.  

 ikrafttrædelses- og overgangsbestemmelsen i lovforslagets § 3, stk. 6.
Overgangsområderne skal have en sådan rummelighed og være udlagt  

 geografisk så spredt, at ral- og sandsugerbranchens fortsatte  

 erhvervsudøvelse sikres i 10 år.
Der skal ligeledes lægges vægt på, at  

 råstofforsyningen af alle landets egne kan opretholdes.
Overgangsområderne vil blive udlagt i de områder, hvor der hidtil er  

 foretaget ral- og sandsugning.
Råstofmyndighedernes foreløbige miljømæssige  

 vurdering af områderne vil bl.a. omfatte samling af al eksisterende viden om  

 hvert område såsom viden om fugle- og fiskeriinteresserne samt om  

 fortidsminder og historiske vrag.
Ral- og sandsugerbranchen skal ikke ved  

 udlægningen af overgangsområderne bekoste miljøundersøgelser m.v.  

 Overgangsordningen giver dermed branchen mulighed for at omstille sig til det  

 nye tilladelsessystem, herunder at opspare midler, bl.a. i det af Foreningen  

 af Danske Ral- og Sandsugere stiftede efterbehandlingsselskab, til  

 gennemførelsen af miljøundersøgelser m.v. i forbindelse med udlægning af nye  

 indvindingsområder.
Et forslag til bekendtgørlse om overgangsområderne vil blive udarbejdet i  

 samarbejde med Foreningen af Danske Ral- og Sandsugere i foråret 1996.  

 Forslaget vil herefter blive forhandlet med sagens øvrige parter, herunder  

 ministerier, statslige institutioner, amtsråd, de grønne organisationer og  

 repræsentanter for fiskeriinteresserne.
Forhandlingerne om udlægningen af  

 overgangsområderne forventes at føre til, at indvinding i hovedparten af  

 områderne kan fortsætte på de i bekendtgørelsen fastsatte vilkår i op til 10  

 år.
Vurderingen af områderne og forhandlingerne kan dog i visse situationer  

 føre til, at et område helt lukkes, eller at indvinding kun tillades for en  

 kortere periode end 10 år.
Når overgangsperioden er udløbet, påhviler det  

 indvinderne at fremlægge dokumentation i form af undersøgelsesresultater for,  

 at fortsat indvinding er miljømæssigt forsvarlig, og ansøge om tilladelse til  

 fortsat indvinding efter det nye system, jf. lovforslagets § 20.
 Sideløbende med indvindingen i overgangsområderne er det af afgørende  

 betydning, at ral- og sandsugerbranchen iværksætter et  

 efterforskningsarbejde, der har til formål at sikre, at der kan udlægges nye  

 indvindingsområder.
For stenfiskeriet vil der ligeledes i en bekendtgørelse blive udlagt  

 hidtil anvendte stenfiskeriområder.
På linje med ral- og sandsugererhvervet  

 får stenfiskerne ret til automatisk - og uden indhentning af særlig  

 tilladelse - at fortsætte indvindingen i disse udlagte områder, jf.  

 ikrafttrædelses- og overgangsbestemmelsen i lovforslagets § 3, stk. 6.
 Da stenfiskernes § 19-tilladelser blev opsagt pr. 1. juli 1989 med det  

 lovpligtige 10-års-varsel og således udløber den 1. juli 1999, vil den  

 automatiske ret til at indvinde i de udlagte områder dog udløbe denne dato.
Stenfiskerierhvervets muligheder for frit at indvinde råstoffer på det  

 danske havområde er, som ral- og sandsugererhvervets muligheder, blevet  

 indskrænket i de senere år.
Pr. 1. august 1990 blev det forbudt at opfiske  

 sten i EF-fuglebeskyttelses- og Ramsarområderne.
Der er endvidere pr. 1.  

 november 1995 gennemført et forbud mod stenfiskeri i havområder med  

 vanddybder på mindre end 6 meter samt i en række biologisk særligt værdifulde  

 områder.
 Miljø- og Energiministeriet har siden stenfiskernes § 19-tilladelser blev  

 opsagt i 1989 - via undersøgelser på stenrevene - arbejdet for at  

 tilvejebringe det faglige grundlag for en endelig stillingtagen til  

 stenfiskeriets fremtid.
På baggrund af resultaterne af de hidtil gennemførte undersøgelser  

 vurderes det, at et vist stenfiskeri på nogle af de hidtil benyttede  

 stenfiskeriområder vil være miljømæssigt forsvarligt.
Det er disse områder,  

 som pr. 1. januar 1997 forudsættes udlagt til det fortsatte stenfiskeri.
Mens  

 de områder, der udlægges til den fortsatte indvinding af sand, grus og ral,  

 udlægges på baggrund af en foreløbig miljøvurdering, vil stenfiskeriområderne  

 være udlagt på baggrund af gennemførte miljøundersøgelser på hvert stenrev.
Det foreslås, at stenfiskeriet ikke generelt skal ophøre ved  

 opsigelsesfristens udløb i 1999, men afvikles over en ikke nærmere  

 tidsfastsat årrække i særligt afgrænsede afviklingsområder.
Med et begrænset  

 stenfiskeri bevares muligheden for at bruge søsten ved reparation og  

 småudvidelser af eksisterende mindre havne og moler anlagt med søsten.
Dette  

 er ønskeligt både af æstetiske/bevaringsmæssige og økonomiske hensyn.
 Der vil for afviklingsområderne bl.a. blive fastsat bestemmelser om, hvor  

 store mængder sten der må opfiskes, og hvad stenene må bruges til.  

 Stenfiskeriet skal således først ophøre, når den tilladte stenmængde i hvert  

 enkelt område er opfisket.
Såfremt den tilladte mængde sten ikke er opfisket i de udlagte områder,  

 når stenfiskernes § 19-tilladelser udløber den 1. juli 1999, vil stenfiskerne  

 skulle søge tilladelse til hver enkelt opgave.
Tilladelse vil i givet fald  

 blive givet efter forslagets §§ 19 og 20. Det vil fortsat være en  

 forudsætning, at stenene skal anvendes til små opgaver, som udføres med  

 søsten af bevaringsværdige årsager.
 Efter udlægningen af de eksisterende indvindingsområder pr. 1. januar 1997  

 kan miljø- og energiministeren - ligeledes i bekendtgørelser - udlægge et  

 eller flere nye indvindingsområder, hvor der er foretaget en overordnet  

 råstofkortlægning og en afvejning af råstofinteressen over for øvrige  

 interesser, herunder foretaget en foreløbig vurdering af miljøinteresserne.
Ved at bruge hjemmelen i den foreslåede § 22 har ministeren mulighed for  

 at foretage en vis styring af, hvor råstofindvindingen skal finde sted.  

 Ansøgeren har desuden en høj grad af sikkerhed for, at en  

 indvindingstilladelse kan opnås.
Ansøgeren skal dog, forud for at tilladelse  

 kan meddeles, gennemføre eller afholde udgifterne til de fornødne nærmere  

 miljømæssige undersøgelser.
 Der vil ikke blive udlagt nye områder til stenfiskeri.
Det må forudses, at der vil opstå ønske om at få tilladelse til indvinding  

 i andre områder end de udlagte.
Med lovforslagets § 20, stk. 1, er der  

 mulighed for at meddele indvindingstilladelse uden for et udlagt område.
I  

 denne situation vil det på baggrund af ansøgningen skulle vurderes, om der  

 kan meddeles tilladelse eller ej.
Stilling hertil tages efter gennemførelse  

 af de fornødne miljømæssige vurderinger, høring af ministerier, statslige  

 institutioner, amtsråd, ral- og sandsugerbranchen, de grønne organisationer,  

 repræsentanter for fiskeriinteresserne m.v. og afvejning af de involverede  

 interesser.
Tilladelser efter § 20, stk. 2, uden for de udlagte  

 indvindingsområder kan i givet fald udstedes til en eller flere  

 ansøgere.« 4. Grundlovens § 73 4.1. De beskyttede rettigheder Bestemmelsen i grundlovens § 73, stk. 1, lyder således:
»§ 73. Ejendomsretten er ukrænkelig.
Ingen kan tilpligtes at afstå  

 sin ejendom, uden hvor almenvellet kræver det.
Det kan kun ske ifølge lov og  

 mod fuldstændig erstatning.« Det er almindeligt antaget, at udtrykket »ejendom« skal forstås  

 i vid betydning.
Også offentligretlige tilladelser af erhvervsmæssig karakter  

 må således anses for beskyttet af grundloven, jf.
Henrik Zahle, Dansk  

 Forfatningsret 3 (1989), side 120 ff.
Den samme opfattelse er lagt til grund  

 i retspraksis, jf. f.eks.
UfR 1981, side 394 Ø.
Efter Justitsministeriets opfattelse må det i relation til  

intensiteten af grundlovsbeskyttelsen antages at gøre en forskel, om  

 en offentligretlig tilladelse er meddelt for et bestemt antal år eller med en  

 bestemt frist for tilbagekaldelse, eller om den i stedet blot er meddelt for  

 et ubestemt tidsrum.
Baggrunden herfor er, at lovgivningsmagten i tilfælde,  

 hvor en tilladelse efter loven f.eks. kun kan opsiges med et bestemt  

 (længere) varsel, over for indehaveren kan siges at have tilkendegivet, at  

 vedkommende kan forvente at have tilladelsen, indtil den med det fastsatte  

 varsel måtte blive tilbagekaldt, jf. herved Poul Andersen, Dansk  

 Statsforfatningsret (1954), side 722 f., og Henrik Zahle, a.st., side  

 138.
4.2. Afståelsesbegrebet Det er ikke ethvert indgreb i en rettighed, der er beskyttet af  

 grundlovens § 73, som indebærer ekspropriation.
Afgørelsen af, om der er tale  

 om ekspropriation eller erstatningsfri regulering, beror således efter  

 retspraksis og den nyere forfatningsretlige litteratur på et samlet skøn, jf.  

Henrik Zahle, a.st., side 126 ff., og Peter Germer,  

 Statsforfatningsret (2. udg., 1995), side 233 ff.
Som momenter, der må  

 tillægges betydning ved udøvelsen af dette skøn, peger man i almindelighed  

 navnlig på indgrebets formål, i hvilken grad indgrebet er generelt eller  

 konkret (herunder, om det rammer mange eller få rettighedshavere), indgrebets  

 intensitet, og om indgrebet angår en fremtidig eller aktuel råden.
Ekspropriation kan kun finde sted med hjemmel i loven, jf.
Peter  

 Germer, a.st., side 240 ff.
Indeholder en lov ikke hjemmel til indgreb af  

 ekspropriativ karakter, kan et sådant indgreb derfor ikke foretages, jf.  

Henrik Zahle, a.st., side 127. Det gælder, uanset om der betales  

 erstatning.
Såfremt der er hjemmel i loven til at foretage ekspropriation,  

 opstiller grundloven de yderligere krav, at ekspropriationen skal være  

 påkrævet af hensyn til almenvellet, og at der betales fuldstændig erstatning.
5. Justitsministeriets overvejelser 5.1. Indledende bemærkninger De tilladelser, der er udstedt med hjemmel i § 19 i den gældende  

 råstoflov, giver - medmindre der er gennemført særlige begrænsninger efter  

 lovens §§ 20 og 21 - adgang til efterforskning og indvinding overalt på de  

 områder, som loven gælder for, jf.
Skov- og Naturstyrelsens notat af 17.  

 oktober 1995. Det samme må antages at gælde for de tilladelser, der er  

 udstedt med hjemmel i den tidligere råstoflov og loven om kontinentalsoklen.
De nævnte tilladelser kan som udgangspunkt kun tilbagekaldes med 10 års  

 varsel, jf. ovenfor pkt. 2. Tilladelserne til stenfiskeri er efter det  

 oplyste tilbagekaldt den 1. juli 1989. De udløber således den 1. juli 1999.  

 Tilladelserne til ral- og sandsugning er derimod efter det oplyste ikke  

 tilbagekaldt.
De vil derfor tidligst kunne opsiges med virkning fra år 2006.
Som anført i de almindelige bemærkninger til lovudkastet er kernen i det  

nye system, at efterforskning og indvinding af råstoffer kun skal  

 kunne ske på grundlag af en konkret meddelt tilladelse, der gælder i et  

 geografisk afgrænset område.
En tilladelse kan kun meddeles, efter at der er  

 foretaget en vurdering af de miljømæssige konsekvenser heraf.
For så vidt angår indvindingsmateriel, hvortil der allerede er meddelt  

 tilladelse til efterforskning og indvinding, gælder det dog efter  

 overgangsbestemmelsen i lovudkastets § 3, stk. 6, at der uden yderligere  

 tilladelse kan foretages indvinding »inden for de eksisterende  

 indvindingsområder, der pr. 1. januar 1997 udlægges af miljø- og  

 energiministeren i medfør af bestemmelsen i lovudkastets § 22.« Spørgsmålet om, hvordan denne overgangsordning vil blive administreret, er  

 navnlig behandlet i lovudkastets bemærkninger til § 22. Bemærkningerne er  

 gengivet ovenfor under pkt. 3.2.
Det fremgår heraf, at miljø- og energiministeren i medfør af bestemmelsen  

 i lovudkastets § 22 for ral- og sandsugningens vedkommende vil udstede  

 en bekendtgørelse, der gælder indtil den 31. december 2006. I de områder, der  

 udlægges i bekendtgørelsen, vil indehaverne af de gældende tilladelser - som  

 nævnt uden yderligere tilladelse - kunne foretage efterforskning og  

 indvinding af råstoffer.
Af bemærkningerne fremgår det endvidere bl.a.,  

at overgangsområderne vil blive udlagt i de områder, hvor der hidtil  

 er foretaget ral- og sandsugning, at indvindingen i hovedparten af  

 disse områder forventes at kunne fortsætte »på de i bekendtgørelsen  

 fastsatte vilkår« i op til 10 år, at visse områder dog eventuelt  

 lukkes helt (eller at indvinding i disse områder kun tillades for en kortere  

 periode end 10 år), at de udlagte områder skal have en sådan  

 rummelighed og være udlagt geografisk så spredt, at ral- og  

 sandsugerbranchens fortsatte erhvervsudøvelser sikres i 10 år, at det  

 vil blive sikret, at der er tilstrækkelige indvindingsområder, eventuelt ved  

 udvidelse af de eksisterende områder eller ved nyvurdering og udlæg af nye  

 områder, og at indvinding efter udløbet af overgangsperioden kun kan  

 ske, hvis der meddeles en ny tilladelse efter bestemmelsen i lovudkastets §  

 20.
 For stenfiskeriets vedkommende vil en tilsvarende fremgangsmåde  

 efter det oplyste blive fulgt, idet overgangsordningen dog vil udløbe den 1.  

 juli 1999.
I lovudkastets bemærkninger til bestemmelsen i § 22 er der endvidere taget  

 højde for, at indehaverne af de gældende tilladelser kan ønske at foretage  

 efterforskning og indvinding i andre områder end dem, der er udlagt hertil i  

 overgangsbekendtgørelserne.
I sådanne tilfælde vil der efter en konkret  

 vurdering kunne meddeles tilladelse efter bestemmelsen i lovudkastets § 20.
5.2. Spørgsmålet om ekspropriation 5.2.1. De gældende tilladelser, der er af erhvervsmæssig karakter, må  

 anses for formuerettigheder, som er beskyttet af grundlovens § 73. Indgreb i  

 disse tilladelser, der har karakter af ekspropriation, kan derfor kun  

 gennemføres med hjemmel i lov og mod fuldstændig erstatning.
Skov- og Naturstyrelsen har over for Justitsministeriet oplyst, at der  

 ikke ved lovudkastet tilsigtes skabt adgang til ekspropriative indgreb i de  

 gældende tilladelser.
Lovudkastet må herefter forstås således, at det ikke  

 indeholder hjemmel til ekspropriation.
Det følger heraf, at Miljø- og  

 Energiministeriet ved administrationen af den kommende lov må sikre, at der  

 kun gøres sådanne indskrænkninger i adgangen til at udnytte disse  

 tilladelser, at der er tale om erstatningsfri regulering.
Er der derimod tale  

 om ekspropriative indgreb, vil disse være ugyldige.
Det gælder, uanset om der  

 betales erstatning herfor.
 Det spørgsmål, som Skov- og Naturstyrelsen har rejst, er således ikke i  

 første række et erstatningsretligt, men derimod et hjemmelmæssigt spørgsmål.  

 Spørgsmålet er, hvilke rammer grundlovens § 73 sætter for fastlæggelsen af  

 den omhandlede overgangsordning i forhold til indehaverne af de gældende  

 tilladelser.
 5.2.2. Som anført under pkt. 5.1 vil de gældende efterforsknings-  

 og indvindingstilladelser for så vidt angår ral- og sandsugning på nuværende  

 tidspunkt tidligst kunne opsiges til udløb i år 2006. De tilsvarende  

 tilladelser, for så vidt angår stenfiskeri, består efter lovgivningen indtil  

 den 1. juli 1999. Lovgivningsmagten har således over for indehaverne af de  

 gældende tilladelser tilkendegivet, at de - medmindre de særlige betingelser  

 for tilbagekaldelse uden varsel måtte være opfyldt - kan forvente at have  

 deres tilladelser i de nævnte tidsrum.
På denne baggrund må det efter Justitsministeriets opfattelse antages, at  

 en overgangsordning, der (uden fornødent samtykke fra indehaverne af  

 tilladelsene) begrænser adgangen til at udnytte de gældende tilladelser i en  

 sådan grad, at tilladelserne i realiteten med øjeblikkelig virkning  

 tilbagekaldes (bortfalder), vil indebære ekspropriation.
Grundloven sætter  

 således i hvert fald denne grænse for, hvilket indhold overgangsordningen kan  

 have.
Omvendt vil der ikke være tale om ekspropriation, såfremt  

 overgangsordningen udformes således, at indehaverne af de gældende  

 tilladelser kan udnytte disse i mindst samme omfang som hidtil.
Det bemærkes  

 herved, at det ikke er gjort gældende, at den eksisterende råstoflovgivning  

 på dette punkt skulle indebære ekspropriation.
Mellem de anførte yderpunkter kan der tænkes en række begrænsninger i  

 adgangen til at udnytte de gældende tilladelser.
Spørgsmålet om, hvorvidt  

 sådanne begrænsninger har karakter af ekspropriation eller erstatningsfri  

 regulering, må bero på en samlet, konkret vurdering efter de retningslinjer,  

 der er omtalt ovenfor under pkt. 4.2.
I visse tilfælde vil det ikke give anledning til tvivl, at der er tale om  

 erstatningsfri regulering.
Disse tilfælde omtales under pkt. 5.2.3 og 5.2.4.  

 Andre tilfælde omtales under pkt. 5.2.5. Et særligt spørgsmål om  

 betalingsbestemmelsen i lovudkastets § 20, stk. 3, omtales under pkt. 5.2.6.
5.2.3. Som anført under pkt. 5.1 kan indehavere af en tilladelse,  

 der er udstedt efter den gældende råstoflovs § 19, som udgangspunkt frit  

 efterforske og indvinde råstoffer overalt på de områder, der er omfattet af  

 loven.
Det samme må som nævnt antages at gælde de tilladelser, der er udstedt  

 i medfør af den tidligere råstoflov og loven om kontinentalsoklen.
De nævnte regelsæt giver imidlertid mulighed for ganske vidtgående  

 administrative indskrænkninger i de meddelte tilladelser, jf. således §§  

 20-21 i den gældende råstoflov, §§ 17-18 i den tidligere råstoflov og den  

 tidligere bestemmelse i § 2, stk. 6, i lov om kontinentalsoklen.
Efter disse  

 bestemmelser kan miljø- og energiministeren f.eks. »til enhver tid . . .  

 fastsætte begrænsninger i arten og mængden af de råstoffer, der må indvindes  

 i henhold til en tilladelse« og »i særligt afgrænsede områder  

 begrænse eller standse en indvinding samt fastsætte generelle eller stedlige  

 dybdegrænser«.
Der henvises for den gældende råstoflovs vedkommende til  

Erik Aksig m.fl.. a.st., side 110 ff.
Spørgsmålet om, hvorvidt en begrænsning i adgangen til at udnytte de  

 gældende tilladelser, der gennemføres efter den nye lov, har karakter af  

 ekspropriation, må bedømmes i forhold til de muligheder for administrative  

 indgreb og begrænsninger, som følger af de gældende love, jf.  

Henrik Zahle, a.st., side 135, og Alf Ross, Dansk  

 Statsforvaltningsret (3. udg. ved Ole Espersen, 1980), side 667. En  

 begrænsning i de omhandlede tilladelser, som gennemføres efter den nye lov,  

 men som ville kunne være gennemført allerede på grundlag af det  

 regelsæt, som tilladelserne er udstedt i henhold til, vil således ikke have  

 karakter af ekspropriation.
Det samme gælder i tilfælde, hvor betingelserne  

 for efter de gældende regler at tilbagekalde en tilladelse uden varsel måtte  

 være opfyldt, jf. f.eks. den gældende råstoflovs § 24, sidste pkt.
5.2.4. Som anført under pkt. 4.2. spiller det ved vurderingen af,  

 om et indgreb i en beskyttet rettighed har karakter af ekspropriation eller  

 erstatningsfri regulering, bl.a. en rolle, med hvilken økonomisk intensitet  

 indgrebet rammer den pågældende.
Det indgår endvidere i vurderingen, med  

 hvilken begrundelse indgrebet foretages.
Det fremgår af de almindelige bemærkninger til Skov- og Naturstyrelsens  

 lovudkast, at forslaget har til formål at sikre, at råstofindvindingen  

 gennemføres under større hensyntagen til naturværdierne i havet og på  

 havbunden.
Der ligger således miljømæssige hensyn til grund for lovudkastet.
Under disse omstændigheder må det efter Justitsministeriets opfattelse  

 antages, at grundlovens § 73 næppe er til hinder for, at der - ud over, hvad  

 der kunne være gennemført allerede på det gældende retsgrundlag, jf. pkt.  

 5.2.3 - foretages begrænsninger i forhold til de gældende tilladelser, som  

 ikke på væsentlig måde griber forringende ind i indehavernes  

 erhvervsudøvelse.
Sådanne indgreb må efter Justitsministeriets opfattelse  

 betragtes som en erstatningsfri regulering af erhvervets forhold.
5.2.5. Justitsministeriet har forstået, at de begrænsninger i  

 forhold til de gældende efterforsknings- og indvindingstilladelser, som der i  

 praksis vil blive tale om under overgangsordningen, i det væsentlige må  

 antages at kunne være gennemført allerede på det gældende retsgrundlag.
I det  

 omfang, dette er tilfældet, vil der som anført ikke være tale om  

 ekspropriation, jf. pkt. 5.2.3.
 Tilfælde, hvor der herudover måtte blive tale om at gøre  

væsentlige begrænsninger i adgangen til at udnytte de gældende  

 tilladelser (uden at der i realiteten er tale om en tilbagekaldelse af  

 disse), er ikke omfattet af bemærkningerne under pkt. 5.2.3 og 5.2.4. I  

 sådanne tilfælde kan spørgsmålet om ekspropriation efter omstændighederne  

 give anledning til tvivl.
Ved bedømmelsen heraf må det på den ene side tages i betragtning, at det i  

 de enkelte love er bestemt, at de gældende tilladelser som udgangspunkt  

 består, indtil de med 10 års varsel måtte blive tilbagekaldt.
På den anden  

 side må det også indgå i overvejelserne, at tungtvejende, almene miljømæssige  

 hensyn kan gøre det påkrævet at foretage indskrænkninger i mulighederne for  

 at efterforske og indvinde råstoffer på søterriroriet og på  

 kontinentalsoklen.
Herudover må det navnlig indgå i vurderingen, med hvilken  

 økonomisk intensitet de berørte tilladelsesindehavere bliver ramt, og om  

 enkelte af disse - f.eks. som følge af nyligt foretagne investeringer i  

 indvindingsmateriale m.v. - bliver ramt vilkårligt eller atypisk hårdt i  

 forhold til de øvrige indehavere.
Spørgsmålet om, hvorvidt der i de her omhandlede tilfælde foreligger  

 ekspropriation, må således afgøres på grundlag af en samlet afvejning af de  

 nævnte hensyn.
Bliver udfaldet af disse overvejelser, at der er tale om  

 ekspropriation, må problemet løses ved, at der i medfør af bestemmelsen i  

 lovudkastets § 20 meddeles tilladelse til efterforskning og indvinding i  

 andre områder end dem, der er udlagt i overgangsbekendtgørelserne.
Denne  

 mulighed er forudset i bemærkningerne til lovudkastet (sidste afsnit i  

 bemærkningerne til § 22, jf. ovenfor pkt. 3.2.).
 Da Justitsministeriet som nævnt har forstået, at de ekspropriationsretlige  

 spørgsmål i det væsentlige må antages at kunne løses allerede på grundlag af  

 de under pkt. 5.2.3 (og 5.2.4) anførte synspunkter, finder Justitsministeriet  

 ikke tilstrækkelig anledning til at komme nærmere ind på, hvor grænsen mellem  

 ekspropriation og erstatningsfri regulering i eventuelle tvivlstilfælde må  

 antages at gå.
Det tilføjes, at de begrænsninger, som grundlovens § 73 efter det anførte  

 sætter for administrationen af den skitserede ordning, alene gælder inden for  

 det tilbagekaldelsesvarsel, der er fastsat i lovgivningen.
Det vil for  

 stenfiskeriets vedkommende sige indtil den 1. juli 1999 og for ral- og  

 sandsugningens vedkommende indtil den 31. december 2006. Det bemærkes herved,  

 at det i lovudkastets bemærkninger til overgangsbestemmelsen i § 3, stk. 6,  

 er nævnt, at indehaverne af de gældende tilladelser til ral- og sandsugning  

 efter denne dato vil være omfattet af det nye tilladelsessystem, og at der  

 derfor ikke i lovforslaget er lagt op til en formel opsigelse af de  

 tilladelser, der ikke allerede er opsagt.
Justitsministeriet skal i den  

 forbindelse foreslå, at de nævnte bemærkninger tydeliggøres ved følgende  

 tilføjelse:
»Den nye lovmæssige ordning indebærer således, at eksisterende  

 tilladelser bortfalder den 31. december 2006. Nyordningen får derfor reelt  

 virkning som en den 1. januar 1997 meddelt opsigelse med et varsel på 10  

 år.« 5.2.6. Lovudkastet indeholder i § 20, stk. 3, en særlig  

 bestemmelse, hvorefter den, der søger en tilladelse efter bestemmelsens stk.  

 1, selv skal forestå (eller afholde udgifterne til) de miljømæssige  

 undersøgelser, der i den anledning skal foretages.
Bestemmelsen har følgende  

 ordlyd:
»Stk. 3. Det påhviler ansøgeren at foretage de fornødne  

 undersøgelser og miljømæssige vurderinger eller helt eller delvis at afholde  

 udgifterne hertil.« Det fremgår af lovudkastets bemærkninger til bestemmelsen i § 22, at  

 indehaverne af de gældende tilladelser ikke skal afholde udgifterne til de  

 miljøundersøgelser m.v., der skal foretages til brug for udlægningen af  

 efterforsknings- og indvindingsområder i overgangsordningen.
Som anført under pkt. 5.2.5 kan det ikke udelukkes, at det for at undgå  

 ekspropriative indgreb i de gældende tilladelser kan være nødvendigt i medfør  

 af bestemmelsen i lovudkastets § 20, stk. 1, at imødekomme ansøgninger om  

 tilladelse til efterforskning og indvinding i andre områder end de  

 umiddelbart udlagte.
Justitsministeriet går ud fra, at ansøgere, der er  

 omfattet af overgangsordningen, heller ikke i disse tilfælde skal afholde  

 udgifterne til de fornødne miljøundersøgelser m.v.
6. Sammenfatning Der er over for Justitsministeriet rejst spørgsmål om, hvorvidt et udkast  

 til ændring af råstofloven, som Skov- og Naturstyrelsen har udarbejdet, giver  

 anledning til ekspropriationsretlige overvejelser.
Baggrunden herfor er, at  

 lovudkastet giver mulighed for visse indskrænkninger i adgangen til at  

 udnytte de tilladelser til efterforskning og indvinding af råstoffer, der er  

 udstedt med hjemmel i den gældende råstoflovs § 19, den tidligere råstoflovs  

 § 15, og § 2, stk. 1, 2. pkt., i lov om kontinentalsoklen.
Skov- og Naturstyrelsens lovudkast indeholder ikke hjemmel til  

 ekspropriative indgreb i de gældende tilladelser.
Sådanne indgreb kan derfor  

 ikke foretages.
Det gælder, selv om der betales erstatning.
Det følger heraf, at Miljø- og Energiministeriet ved udlægningen af de  

 områder, hvor indehaverne af de gældende tilladelser i overgangsperioden kan  

 foretage efterforskning og indvinding af råstoffer, må sikre, at der ikke  

 bliver tale om sådanne forringelser af mulighederne for at udnytte disse  

 tilladelser, at der er tale om ekspropriation.
I givet fald må der med  

 hjemmel i bestemmelsen i lovudkastets § 20 meddeles tilladelse til  

 efterforskning og indvinding i andre områder end de umiddelbart udlagte.
De begrænsninger, som grundlovens § 73 efter det anførte sætter for  

 administrationen af den skitserede ordning, gælder efter Justitsministeriets  

 opfattelse alene inden for det tilbagekaldelsesvarsel, der er fastsat i  

 lovgivningen.
Det vil for stenfiskeriets vedkommende sige indtil den 1. juli  

 1999 og for ral- og sandsugningens vedkommende indtil den 31. december 2006.  

 Efter dette tidspunkt vil grundloven således ikke være til hinder for, at  

 indehaverne af de gældende tilladelser i det hele omfattes af det nye  

 tilladelsessystem.
 Spørgsmål 25:
Det fremgår, at de nye indvindingsområder vil blive fastlagt på baggrund  

 af en miljømæssig vurdering, og at dette vil finde sted inden 1. januar 1997.  

 Vil ministeren i forbindelse med denne proces inddrage Folketingets Miljø- og  

 Planlægningsudvalg og/eller de relevante brancheorganisationer? Svar:
 Udlægningen af overgangsområderne til indvinding af råstoffer på havet vil  

 ske i samarbejde med Foreningen af Danske Ral- og Sandsugere og  

 stenfiskerierhvervet samt efter forhandlinger med øvrige interesserede  

 parter, herunder ministerier, statslige institutioner, amtsråd, de grønne  

 organisationer og repræsentanter for fiskeriinteresserne.
 Folketingets Miljø- og Planlægningsudvalg vil blive orienteret om  

 resultatet af forhandlingerne ved fremsendelse af bekendtgørelsen, hvormed  

 overgangsområderne fastlægges.
 Spørgsmål 30:
 Udvalget anmoder om ministerens kommentar til henvendelsen af 19. marts  

 1996 fra Foreningen af Danske Ral- og Sandsugere, jf. bilag 19.
 Svar:
 I henvendelsen peger Foreningen af Danske Ral- og Sandsugere på, at  

 forslaget til ændring af råstofloven kan få alvorlige økonomiske konsekvenser  

 især for de små råstofindvindere, hvis eksisterende indvindingsområder lukkes  

 eller begrænses i forbindelse med udlægningen af overgangsområderne.
 Det er korrekt, at den foreløbige miljømæssige vurdering af de  

 eksisterende indvindingsområder kan føre til, at et område i særlige tilfælde  

 helt eller delvist lukkes, eller at indvindingen kun tillades for en kortere  

 årrække end 10 år.
Det er imidlertid ikke noget nyt, at et område lukkes, hvis det  

 konstateres, at der er alvorlige miljømæssige konsekvenser ved en fortsat  

 råstofindvinding.
Der er efter råstofloven allerede gennemført en række  

 reguleringer eller forbud, hvor indvinding har medført eller kunne have  

 medført alvorlige konsekvenser.
 Der er således senest i 1995 gennemført en regulering/afvikling af ral- og  

 sandsugningen i EF-fuglebeskyttelses- og Ramsarområderne samt gennemført et  

 forbud mod indvinding af sand, grus og ral i andre biologisk meget værdifulde  

 havområder.
 De beløb for installering og anvendelse af elektronisk kontroludstyr, som  

 Foreningen af Danske Ral- og Sandsugere har fremført i henvendelsen til  

 Folketingets Miljø- og Planlægningsudvalg, er efter Skov- og Naturstyrelsens  

 vurdering ikke realistiske.
Som anført i besvarelsen af spørgsmål 15 (L 153 - bilag 8) forventes  

 anskaffelsesomkostningerne for udstyr, der vil kunne opfylde Skov- og  

 Naturstyrelsens krav, at ville ligge i størrelsesordenen 50.000 kr. pr.  

 fartøj.
Dette beløb gælder kun for de mest umoderne indvindingsfartøjer, der  

 ikke allerede i dag er udstyret med præcist navigationsudstyr - det såkaldte  

 DGPS-udstyr og elektronisk kortsystem.
Har man det moderne  

 DGPS-navigationsudstyr, vil merudgifterne til elektronisk kontroludstyr blive  

 halveret.
Har man tillige et elektronisk kortsystem, der kan levere data i  

 det af Skov- og Naturstyrelsen krævede »format«, vil merudgifterne  

 blive af en ganske ubetydelig størrelsesorden.
Skov- og Naturstyrelsen har netop indgået en frivillig aftale med de  

 firmaer, der indvinder skaller i Roskilde Fjord, om anvendelse af elektronisk  

 kontroludstyr.
Det mest umoderne skalleindvindingsfartøj -  

 »Petruska« - er i den forbindelse blevet udstyret med  

 DGPS-navigationsudstyr og et elektronisk kortsystem.
Udgifterne hertil, inkl.  

 installering, har beløbet sig til ca. 45.000 kr.
Ud over at systemet fungerer  

 som elektronisk kontrolsystem, der kan give Skov- og Naturstyrelsen de  

 ønskede oplysninger om position under indvinding m.v., giver udstyret tillige  

 indvinderen store fordele i det daglige arbejde.
 Der henvises i øvrigt til besvarelsen af spørgsmål 15 (L 153 - bilag 8).
 Spørgsmål 31:
Er der noget til hinder for, at principperne for områdeudpegningen kan  

 være tilendebragt før vedtagelsen af lovforslaget? Svar:
 Jeg har forelagt spørgsmålet for Skov- og Naturstyrelsen, som har udtalt  

 følgende, som jeg kan henholde mig til:
 »Skov- og Naturstyrelsen har forstået spørgsmålet sådan, at det  

 omhandler fastlæggelsen af principperne for udpegningen af indvindingsområder  

 til ral- og sandsugning, der skal omfattes af overgangsordningen.
 Ifølge bemærkningerne til lovforslagets § 22 påregnes et forslag til  

 bekendtgørelse om overgangsområderne udarbejdet i samarbejde med Foreningen  

 af Danske Ral- og Sandsugere i første halvdel af 1996. Forslaget vil herefter  

 blive forhandlet med sagens øvrige parter.
 Skov- og Naturstyrelsen har den 10. april 1996 haft indledende drøftelser  

 med ral- og sandsugerbranchen om områdeudpegningen, og der er her opnået  

 enighed om principperne for overgangsordningen, således at arbejdet med  

 fastlæggelsen af disse principper for ral- og sandsugning kan betragtes som  

 tilendebragt.
 Principperne, der er opnået enighed om, er følgende:
 1. Overgangsordningen skal baseres på de hidtil anvendte  

 indvindingsområder.
 2. Tidligere indvinding i områderne skal være dokumenteret eller  

 sandsynliggjort.
 3. Tilstedeværelsen af råstoffer skal være dokumenteret eller  

 sandsynliggjort.
 4. Eksisterende områder med gældende tilladelse pr. 1. januar 1997 i  

 henhold til råstoflovens § 22 opretholdes uafhængigt af overgangsordningen.
 5. Indvindingslokaliteter i afviklingsordningen i  

 EF-fuglebeskyttelsesområder opretholdes uafhængigt af overgangsordningen.
 6. Indvindingsområder kan ikke udlægges i eksisterende forbudsområder.
 7. Områdeafgrænsningen skal tilstræbes at være en enkel geometrisk figur.
 8. Indvinding må ikke medvirke til kysterosion.
 9. Indvinding må ikke ødekægge marinarkæologiske eller vragmæssige  

 intereseer.
 10. Råstofinteresserne skal afvejes over for andre væsentlige interesser.
 11. Vilkår skal være enkle og effektive.
 12. Eksisterende leveringsbegrænsninger skal respekteres.
 13. Eksisterende generelle begrænsninger af råstofindvinding skal  

 respekteres.
I relation til princip 10 kan det oplyses, at der ved afvejningen vil  

 blive taget udgangspunkt i, at der indvindes i de pågældende områder, og at  

 afvejningen af råstofinteressen over for øvrige væsentlige intereser skal ske  

 på en sådan måde, at der lægges stor vægt på, at branchen har en  

 grundlovssikret ret til at kunne indvinde råstoffer i den 10-årige periode,  

 herunder med henblik på at sikre råstofforsyningen af alle landets egne.
Ved  

 afvejningen bør der endvidere lægges vægt på, at der allerede efter den  

 gældende råstoflov er sket væsentlige indskrænkninger i mulighederne for  

 råstofindvinding på havet, især ved indførelsen af forbudet mod indvinding i  

 EF-fuglebeskyttelsesområder og Ramsarområder.« Spørgsmål 34:
 Ministeren bedes oplyse, hvilke reelle dispensationsmuligheder og hvilke  

 principper ministeren vil anvende ved dispensation til sand- og ralsugning i  

 områder med en vanddybde på mindre end 6 meter.
 Svar:
 Ved at indsætte et generelt forbud mod råstofindvinding i områder med en  

 vanddybde på mindre end 6 meter i råstofloven tilkendegives i  

 overensstemmelse med Folketingets Miljø- og Planlægningsudvalgs betænkning af  

 12. december 1991 over forslag til naturbeskyttelsesloven, at der skal  

 iagttages en særlig hensyntagen til de naturmæssige værdier i disse områder.
 Ifølge lovforslagets § 20, stk. 6, kan der dog gives tilladelse til  

 råstofindvinding i 6-meter-områder, når en værdifuld råstofforekomst kan  

 indvindes, uden at dette er i konflikt med væsentlige naturmæssige værdier.
Et råstof kan være værdifuldt enten på grund af dets kvalitet eller på  

 grund af dets beliggenhed i forhold til det påtænkte anvendelsessted.
Der vil  

 blive foretaget en konkret vurdering af de naturmæssige konsekvenser i hver  

 enkelt situation.
 Der henvises i øvrigt til besvarelsen af spørgsmål 16 (L 153 - bilag 8) og  

 besvarelsen af spørgsmål 23 (L 153 - bilag 12).
 Spørgsmål 36:
Hvordan og hvornår agter ministeren at udnytte sin bemyndigelse til at  

 indføre black boxes? Svar:
 Som oplyst i besvarelsen af spørgsmål 30 (L 153 - bilag 20) har Skov- og  

 Naturstyrelsen netop indgået en frivillig aftale med de firmaer, der  

 indvinder skaller i Roskilde Fjord, om anvendelse af elektronisk  

 kontroludstyr.
 Styrelsen vil nu indhøste erfaringerne herfra, og Miljø- og  

 Energiministeriet vil på denne baggrund optage forhandlinger med ral- og  

 sandsugerbranchen om eventuel fastsættelse af regler om anvendelse af  

 elektronisk kontroludstyr ved den fremtidige ral- og sandindvinding.
 Jeg regner således ikke med, at en sådan bekendtgørelse i givet fald vil  

 være klar inden lovens ikrafttræden, hvilket efter min opfattelse ikke vil  

 indebære nogen problemer.
 Spørgsmål 40:
Under hvilke omstændigheder vil ministeren være indstillet på at  

 dispensere i områder med en vanddybde på mindre end 6 meter? Svar:
 Ifølge lovforslagets § 20, stk. 6, kan der gives tilladelse til  

 råstofindvinding i 6-meter-områder, når en værdifuld råstofforekomst kan  

 indvindes, uden at dette er i konflikt med væsentlige naturmæssige  

 interesser.
 Ved administrationen af denne dispensationsmulighed vil der blive udvist  

 stor tilbageholdenhed og lagt afgørende vægt på, om der er reelle  

 miljømæssige problemer ved at give en ønsket indvindingstilladelse i et  

 lavvandet område.
 Spørgsmål 41:
Ændres der ved den 10-årige overgangsperiode i indvindingsfirmaernes  

 rettigheder? I bekræftende fald hvordan, og er der ekspropriation i  

 ændringerne? Svar:
 Den indvindingsret, der følger af de nugældende § 19-tiladelser, bliver  

 med den 10-årige overgangsordning knyttet til de udlagte overgangsområder.
 Overgangsordningen er indsat af hensyn til de rettigheder, der er knyttet  

 til de gældende § 19-tilladelser, og det sikres hermed, at branchens  

 rettigheder ikke krænkes på en grundlovsstridig måde.
 Der henvises i øvrigt til besvarelsen af spm. 21 (L 153 - bilag 11),  

 hvormed Justitsministeriets notat af 10. januar 1996, »Notat om visse  

 ekspropriationsretlige spørgsmål i forbindelse med en påtænkt ændring af  

 råstofloven« er fremsendt til udvalget.
 Spørgsmål 42:
Når der skal udlægges fremtidige områder til indvinding af sand, hvordan  

 vil disse da geografisk blive fordelt? Svar:
 Der vil ved udlægningen af fremtidige områder til ral- og sandsugning  

 blive lagt stor vægt på, at disse er udlagt geografisk så spredt, at alle  

 landets egne i samme grad som i dag vil kunne forsynes med råstoffer fra  

 havet.
 Det må i øvrigt forventes, at hovedparten af de overgangsområder, der  

 udlægges pr. 1. januar 1997 - og som vil have den ønskede geografiske  

 spredning - vil overgå til permanente indvindingsområder efter udløbet af den  

 10-årige overgangsperiode.
 Skov- og Naturstyrelsen vil ved administrationen af den ændrede råstoflov  

 og ved samarbejdet med ral- og sandsugerbranchen søge branchens forberedelse  

 af udlæg af nye permanente indvindingsområder fremmet mest muligt, således at  

 uhensigtsmæssige forsyningssituationer ikke opstår.
 Spørgsmål 43:
Vil der ved udlægning af de fremtidige områder blive taget hensyn til  

 branchens behov for hurtigt at kunne skaffe (mindre mængder) sand til  

 kystfodring og opfyldning? Svar:
 Som oplyst i besvarelsen af spm. 1 (L 153 - bilag 3) og spm. 13 (L 153 -  

 bilag 8) vil Skov- og Naturstyrelsen ved udlægningen af overgangsområderne  

 tilstræbe, at disse udlægges geografisk så spredt og har en sådan  

 råstofrummelighed, at områderne vil kunne anvendes til indvinding af  

 råstoffer til mindre anlægsarbejder rundt om i landet.
Skov- og Naturstyrelsen vil endvidere fortsat påpege over for branchen, at  

 det er væsentligt, at branchen - sideløbende med indvindingen i  

 overgangsområderne - iværksætter et efterforskningsarbejde for at sikre, at  

 der i god tid kan udlægges yderligere indvindingsområder til supplering af  

 overgangsområderne.
Også sådanne nye indvindingsområder skal kunne dække  

 branchens behov for hurtigt at kunne skaffe mindre mængder sand til  

 kystfodring og opfyldning.
 Skulle der alligevel opstå situationer, hvor en indvinder ønsker at optage  

 en given mængde råstoffer til et konkret anlægsarbejde uden for et udlagt  

 overgangs/indvindingsområde, vil Skov- og Naturstyrelsen være opmærksom på de  

 særlige tidsmæssige problemer og foretage en så smidig behandling af  

 ansøgningen som muligt.
 Spørgsmål 47:
 Ministeren anmodes om at kommentere det materiale, udvalget modtog i  

 forbindelse med firmaet Rohde Nielsen A/S' foretræde for udvalget den 24.  

 april 1996, jf. bilag 42.
 Svar:
 Rohde Nielsen A/S fremfører på ny over for udvalget, at ordningen i  

 bekendtgørelse nr. 168 af 12. marts 1990 bør videreføres.
 Efter bekendtgørelsen kan indvinding af sand til opfyldnings- og  

 kystfodringsopgaver på under 250.000 m3 frit gennemføres, mens indvindinger  

 af 250.000-1.000.000 m3 skal anmeldes til Skov- og Naturstyrelsen, og  

 indvindinger over 1.000.000 m3 skal godkendes af styrelsen.
 Ordningen i bekendtgørelsen indeholder ikke særlige rettigheder, men  

 derimod en begrænsning i den efter den gældende råstoflov frie adgang til  

 råstofindvinding på havet.
 For at modvirke eventuelle uheldige følgevirkninger af store og  

 mellemstore sandindvindingsarbejder på miljø-, fiskeri- og andre interesser,  

 blev der med bekendtgørelsen i 1990 indført en anmeldeordning for mellemstore  

 indvindingsarbejder og en godkendelsesordning for større indvindingsarbejder.  

 Bekendtgørelsen af 1990 var således et trin i retning af en større sikring af  

 de miljømæssige interesser ved råstofindvinding i havet.
Jeg finder fortsat ikke, at ordningen bør videreføres, og der vil således  

 altid efter overgangsordningens udløb skulle indhentes en tilladelse.
Der  

 henvises til mine besvarelser senest af spørgsmål 43 (L 153 - bilag 35),  

 spørgsmål 44 (L 153 - bilag 35) og spørgsmål 45 (L 153 - bilag 37).
Med det nye tilladelsessystem, der træder i kraft 1. januar 1997 (for  

 overgangsområdernes vedkommende dog først fuldt ud 1. januar 2007), vendes  

 reguleringen af råstofindvindingen på havet om, således at det altid, før der  

 foretages en indvinding af sand, grus, ral og sten, skal vurderes, om  

 indvindingen er i konflikt med væsentlige interesser.
Der er således ikke  

 tale om, at der med lovforslaget indføres en særlig regulering af  

 fyldsandsindvinding i forhold til den øvrige råstofindvinding.
 Ved at undtage fyldsandsindvindinger - op til 250.000 m3 - for enhver  

 regulering ville der ske et afgørende brud med principperne i det foreslåede  

 nye tilladelsessystem, der netop har til formål, at indvinding af råstoffer  

 fremover kommer til at foregå under større hensyntagen til naturværdierne i  

 havet og på havbunden.
 Det er i øvrigt min hensigt at opretholde bekendtgørelsens principper for  

 ral- og sandindvindingen i overgangsområderne frem til 1. januar 2007.
 Spørgsmål 52:
Det fremgår af svaret på spørgsmål 29, jf. bilag 25, at der også i  

 tilfælde, hvor der skal indvindes fyldsand i mindre mængder (op til 250.000  

 m3) skal foreligge en områdetilladelse for de områder, der udlægges efter  

 lovforslagets § 22. En udlægning efter § 22 kræver høring af en række  

 høringsberettigede organisationer.
Det ønskes derfor oplyst:
a) Hvor lang tid forventes det, at en udlægning efter § 22 inklusive  

 høring vil tage? b) Kan indvindingsvirksomhederne i praksis nå at udarbejde tilbud på  

 levering af fyldsand? c) Er der eksempler på, at indvindingsfirmaerne under den gældende  

 administration af loven - specielt i henhold til bekendtgørelse nr. 168 af  

 12. marts 1990 - har krænket de interesser, de høringsberettigede  

 organisationer kan have? d) Såfremt pkt. c besvares bekræftende, hvor ofte er en sådan krænkelse  

 sket sammenholdt med den samlede mængde indvundet sand? Svar:
 Jeg har forelagt spørgsmålet for Skov- og Naturstyrelsen, som har udtalt  

 følgende, som jeg kan henholde mig til:
»Som det fremgår af bemærkningerne til lovforslaget og af  

 besvarelserne af tidligere spørgsmål fra Folketingets Miljø- og  

 Planlægningsudvalg, vil overgangsområderne blive udlagt geografisk så spredt  

 og have en sådan råstofrummelighed, at områderne også vil kunne anvendes til  

 indvinding af råstoffer til mindre sandfyldsopgaver rundt om i landet.
Når  

 områderne er udlagt ved lovens ikrafttræden den 1. januar 1997, vil  

 indvinderne have et helt klart billede af, hvor der uden nogen form for  

 tilladelse eller forsinkelse kan indvindes mindre mængder fyldsand til et  

 udbudt anlægsarbejde i overgangsperioden.
Det er desuden påpeget over for branchen, at det er væsentligt, at  

 branchen - sideløbende med indvindingen i overgangsområderne - iværksætter et  

 efterforskningsarbejde for at sikre, at der i god tid efter lovforslagets §  

 22 ved bekendtgørelse kan udlægges yderligere indvindingsområder til  

 supplering af overgangsområderne.
Når et sådant nyt område er udlagt, kan  

 ansøgerne søge og få en tilladelse efter § 20 til indvinding i området.  

 Tilladelsen vil normalt gælde for 10 år, og med en sådan tilladelse i hånden  

 vil indvinderen - som i overgangsområderne - uden yderligere tilladelse eller  

 forsinkelse kunne indvinde mindre mængder fyldsand til et udbudt  

 anlægsarbejde.
Indvinderen kan endvidere på forhånd søge § 20-tilladelse til indvinding  

 uden for områder, der er udlagt ved bekendtgørelse.
Forudsætningen herfor er,  

 at der forud er foretaget en miljømæssig vurdering af det pågældende område,  

 som i denne situation alene vil blive geografisk afgrænset i §  

 20-tilladelsen.
 Hovedideen i det nye tilladelsessystem er således, at udlagte områder og  

 tilladelser »skal være på plads«, inden anlægsarbejder udbydes i  

 licitation, således at indvinderen ved, hvor råstofferne umiddelbart kan  

 indvindes, og kan byde på arbejdet.
Det bør således være en helt klar undtagelsessituation, at der først i  

 forbindelse med udarbejdelse af tilbud på en sandfyldsopgave indgives en  

 ansøgning om at måtte hente sandfyld på et helt nyt indvindingssted.
I givet  

 fald skal der indhentes indvindingstilladelse efter lovforslagets § 20.
Ad a.
Det ønskes her oplyst, hvor lang tid en udlægning efter § 22  

 inklusive høring forventes at ville tage.
 Som det fremgår af ovenstående, vil det ikke være udlægningen af et område  

 efter § 22, som kan forsinke en indvinders mulighed for at byde på et  

 anlægsarbejde, da disse områder bør være udlagt på forhånd.
 Ønsker indvinderen at indvinde sandfyld til en konkret opgave i et område,  

 som ikke allerede er udlagt som overgangsområde eller som nyt  

 indvindingsområde efter § 22 (hvor indvinderen allerede har en §  

 20-tilladelse), vil en indvindingstilladelse skulle gives efter lovforslagets  

 § 20.
Sagsbehandlingstiden for en sådan ansøgning vil være afhængig af, hvor  

 fyldestgørende ansøgningen er, og om der er eventuelle interessekonflikter i  

 det ansøgte område.
Er ansøgningen fyldestgørende og viser høringen, at der  

 ikke er velbegrundede modstridende interesser, vil en tilladelse kunne  

 foreligge i løbet af 11/2-2 måneder.
Ad b: Der bør i princippet altid være udlagte og geografisk  

 spredte indvindingsområder på det danske havområde, hvorfra sandfyld vil  

 kunne leveres.
Ansvaret herfor vil i høj grad være indvindernes eget.  

 Virksomhederne burde derfor i praksis altid have mulighed for at udarbejde  

 tilbud.
Situationen vil være ens for alle indvindingsfirmaer og svarer i  

 princippet til råstofindvindingen på land.
Her er et antal tilladte grusgrave  

 med kendt beliggenhed, og såfremt et firma ønsker at åbne en ny grusgrav til  

 et bestemt anlægsarbejde, må firmaet afvente, at sagsbehandlingen hos den  

 amtslige råstofmyndighed afsluttes.
 Ad c og d: Hovedformålet med det foreslåede nye tilladelsessystem  

 er, at indvindingen fremover kommer til at foregå under større hensyntagen  

 til naturværdierne på havet og havbunden.
 Efter den gældende lov, hvor indvindingen frit kan foregå overalt på  

 havet, bortset fra i de særlige forbudsområder, kan det først efterfølgende  

 konstateres, om indvindingen har krænket miljømæssige eller fiskerimæssige  

 interesser.
Det er ikke under den gældende lovgivning systematisk kontrolleret, om de  

 pågældende interesser er blevet krænket.
Der foreligger derfor ingen  

 statistiske oplysninger herom.
Kun i det omfang man er blevet opmærksom på et problem, er der  

 efterfølgende sket en regulering eller nedlagt et forbud mod fortsat  

 indvinding.
Sådanne reguleringer eller forbud har især haft  

 kystsikkerhedsmæssige formål eller tjent til beskyttelse af fiskerimæssige  

 interesser, fugleinteresser m.v., men der er også eksempler på beskyttelse af  

 navnlig arkæologiske og naturvidenskabelige interesser, herunder såvel  

 geologi som biologi.
Disse detailreguleringer har således suppleret de  

 generelle reguleringer om indvinding i forhold til kyster og i  

 EF-fuglebeskyttelsesområder m.v.
 Spørgsmål 53:
 Udvalget anmoder om ministerens kommentar til henvendelsen af 29. april  

 1996 fra Foreningen af Danske Ral- og Sandsugere, jf. bilag 55.
 Svar:
 Foreningen af Danske Ral- og Sandsugere er i sin henvendelse af 29. april  

 1996 fremkommet med synspunkter i relation til besvarelsen af spørgsmål 20-34  

 fra Folketingets Miljø- og Planlægningsudvalg.
 I relation til besvarelsen af spørgsmål 20 fremfører foreningen, at  

 Skov- og Naturstyrelsen - ved fastsættelse af vilkår om anvendelse af præcist  

 navigationsudstyr i allerede givne indvindingstilladelser til konkrete  

 områder - foregriber de forhandlinger om anvendelse af elektronisk  

 kontroludstyr, som ifølge lovforslaget skal gennemføres med branchen.
 De forhandlinger, foreningen henviser til, vil dreje sig om indførelse af  

generelle regler for anvendelse af elektronisk kontroludstyr, dvs.  

 regler, som vil komme til at gælde for alle fremtidige indvindingsopgaver.
I de tilladelser til Kystinspektoratet, som foreningen henviser til, er  

 der med hjemmel i den gældende råstoflov - ud fra en vurdering af den  

 konkrete indvindingsopgave og efter drøftelser med tilladelsesindehaveren  

 (Kystinspektoratet) - stillet konkrete vilkår om, at der anvendes  

 positioneringsudstyr med en vis nøjagtighed.
Lignende krav om anvendelse af  

 positioneringsudstyr er stillet i tilladelsen til Øresundskonsortiet til  

 indvinding på Kriegers Flak.
 De fastsatte vilkår om anvendelse af positioneringsudstyr kan ikke  

 sidestilles med krav om anvendelse af elektronisk kontroludstyr, som efter  

 lovforslaget vil kunne indføres med henblik på myndighedernes generelle  

 tilsyn.
 Jeg finder således ikke, at der er sket en foregribelse af de kommende  

 forhandlinger med branchen.
 I relation til besvarelsen af spørgsmål 21 fremhæver Foreningen af  

 Danske Ral- og Sandsugere endnu en gang, at man ønsker, at  

 områdetilladelserne skal gives med et opsigelsesvarsel på 10 år.
Spørgsmålet om opsigelsesvarsel på 10 år kontra 10-årige tilladelser er  

 nærmere kommenteret i besvarelsen af spørgsmål 49. Der henvises hertil, idet  

 jeg samtidig kan tilføje, at branchens forslag ville indebære, at der ikke  

 automatisk efter maksimalt 10 år ville blive foretaget en miljømæssig  

 vurdering af, hvorvidt indvinding i hvert enkelt område kan fortsætte.
Jeg  

 finder derfor ikke forslaget miljømæssigt acceptabelt.
 Som en kommentar til besvarelsen af spørgsmål 23 fremfører  

 Foreningen af Danske Ral- og Sandsugere, at reglerne om indvinding på lavere  

 vanddybder end 6 meter vil medføre, at mange mindre råstofindvindere må  

 ophøre med deres indvindingsaktivitet.
 Spørgsmålet om, hvordan 6-meter-reguleringen vil blive administreret, er  

 besvaret ved svarene på spørgsmål 23 og spørgsmål 40. Det fremgår bl.a.  

 heraf, at der ved administrationen af dispensationsmuligheden vil blive  

 udvist stor tilbageholdenhed og lagt afgørende vægt på, om der er reelle  

 miljømæssige problemer ved at give en ønsket indvindingstilladelse i et  

 lavvandet område.
 Jeg henviser til besvarelsen af disse spørgsmål, men skal samtidig  

 tilføje, at jeg ikke finder det acceptabelt at fortsætte en given  

 indvindingsaktivitet, der kun kan gennemføres med væsentlige negative miljø-  

 og naturmæssige konsekvenser.
 Foreningen af Danske Ral- og Sandsugeres kommentarer til besvarelsen af  

spørgsmål 24, 25, 26, 31, 32 og 34 giver mig ikke anledning til at  

 fremkomme med yderligere kommentarer.
 I relation til foreningens bemærkninger til besvarelsen af spørgsmål  

 27, der omhandler mulighederne for at indvinde mindre mængder sandfyld,  

 kan jeg bl.a. henvise til besvarelserne af spørgsmål 47 og spørgsmål 52, hvor  

 denne problemstilling er nøje kommenteret.
