Fremsat den 28. marts 2008 af skatteministeren (Kristian Jensen) Forslag til Lov om ændring af dødsboskatteloven og forskellige andre love (Forhøjelse af grænser for skattefritagelse, ændringer som følge af arveloven og nye aktieavancebeskatningsregler m.v.) § 1 I lov om beskatning ved dødsfald (dødsboskatteloven), jf. lovbekendtgørelse nr. 908 af 28. august 2006, som ændret ved § 4 i lov nr. 460 af 31. maj 2000, § 2 i lov nr. 1580 af 20. december 2006, lov nr. 348 af 18. april 2007, § 7 i lov nr. 516 af 6. juni 2007 og § 5 i lov nr. 540 af 6. juni 2007, foretages følgende ændringer:
 1. § 2, stk. 1, nr. 4, affattes således:
»4) dødsboer, der udleveres til en efterlevende ægtefælle efter § 58, stk. 1, nr. 4, når den efterlevende ægtefælle har valgt beskatning efter dette afsnit, jf. § 58, stk. 5,« 2. I § 2, stk. 2, ændres »§ 67, stk. 2-6,« til: »§ 67, stk. 2-7,«.
 3. § 2, stk. 3, ophæves.
 4. I § 3, nr. 1, ændres »§ 2, stk. 1, nr. 1 eller 2,« til: »§ 2, stk. 1, nr. 1, 2 eller 4,«.
 5. I § 3, nr. 2, indsættes efter »§ 72,«: »og«.
 6. § 3, nr. 3, ophæves.
 7. I § 4, stk. 6, indsættes som 2. pkt.:
»Er begge ægtefæller afgået ved døden i samme indkomstår, og skiftes det uskiftede bo og den efterlevende ægtefælles særbo hver for sig, finder reglerne i dette afsnit om beskatning af førstafdødes indkomst hos længstlevende kun anvendelse på det uskiftede bo.« 8. § 5, stk. 2, affattes således:
»Stk. 2. Ved acontoudlodning ophører dødsboets indkomstskattepligt vedrørende det udloddede på udlodningsdagen, hvis boet giver told- og skatteforvaltningen skriftlig underretning om acontoudlodningen.
Underretningen skal, bortset fra tilfælde omfattet af § 42, stk. 3, indgives senest 4 uger efter udlodningsdagen, idet fristen for at indgive underretning dog tidligst udløber 4 uger efter datoen for boets udlevering fra skifteretten.
Underretningen skal indeholde følgende oplysninger:
 1) Udlodningsdagen.
 2) Hvad acontoudlodningen omfatter.
 3) Hvem der har modtaget acontoudlodning.
4) Værdien af det udloddede på udlodningsdagen.« 9. I § 6 affattes således:
 »§ 6. Et dødsbo er fritaget for at betale indkomstskat af den i §§ 4 og 5 omhandlede indkomst, herunder skat af aktieindkomst som omhandlet i personskattelovens § 4 a og skat af CFC-indkomst som omhandlet i personskattelovens § 4 b, hvis boets aktiver og dets nettoformue efter handelsværdien på skæringsdagen i boopgørelsen, dog ikke en tillægsopgørelse, hver især ikke overstiger et grundbeløb på 1.420.400 kr.
Stk. 2. Et dødsbo, der er fritaget for beskatning efter stk. 1, skal dog beskattes, hvis skifteretten i medfør af § 31, stk. 2, eller § 66, stk. 3, i lov om skifte af dødsboer har tilladt, at opgørelsen vedrørende nærmere afgrænsede dele af boet foretages efter boets afslutning, og hvis summen af boets aktiver og dets nettoformue i henholdsvis boopgørelsen og tillægsopgørelsen overstiger grænserne i stk. 1 for det kalenderår, hvori skæringsdagen i boopgørelsen ligger.
Eventuel beskatning af mellemperioden efter §§ 13-17 ophæves efter § 18.
 Stk. 3. Var afdøde gift ved dødsfaldet, og skiftes afdødes andel af fællesboet og afdødes særbo hver for sig, anvendes beløbsgrænserne i stk. 1 for det kalenderår, hvori skæringsdagen for det først skiftede bo ligger, på summen af henholdsvis aktiver og nettoformue i de to boer.
 Stk. 4 . Ved anvendelsen af reglerne i stk. 1, 2 og 3 indgår følgende beløb hverken ved opgørelsen af boets aktiver eller dets nettoformue:
 1) Mellemperiodeskat opgjort efter §§ 14 og 15.
 2) Dødsboskat opgjort efter §§ 30 og 30 a.
 3) Beløb, der tilbagebetales efter § 31.
 4) Passivposter efter boafgiftslovens § 13 a.
 Stk. 5 . Ved anvendelsen af reglerne i stk. 1, 2 og 3 indgår følgende beløb ikke ved opgørelsen af boets aktiver:
 1) Værdien af fast ejendom, der er omfattet af ejendomsavancebeskatningslovens § 8.
 2) For en blandet benyttet fast ejendom en andel svarende til værdien af stuehus med tilhørende grund og have eller værdien af ejerboligen, jf. ejendomsavancebeskatningslovens § 9, stk. 1.
Stk. 6. Beløbene i stk. 1, der er angivet i 1987-niveau, reguleres efter personskattelovens § 20.« 10. I § 7 indsættes som 2. pkt.:
»Skulle afdøde tillige have været beskattet af en tidligere afdød ægtefælles indkomst efter § 62, anses den tidligere afdøde ægtefælles indkomst ved anvendelsen af reglerne i dette kapitel for oppebåret af afdøde.« 11. I § 8 indsættes som 3. pkt.:
»Skulle afdøde tillige have været beskattet af en tidligere afdød ægtefælles indkomst efter § 62, finder 1. og 2. pkt. uanset § 62, stk. 2, tilsvarende anvendelse på denne indkomst.« 12. § 9, stk. 1, nr. 3, affattes således:
»3) Etableringskontoindskud inklusive tillæg efter etableringskontolovens § 11, stk. 1, medregnes med 67 pct. af beløb, der er fradraget i indkomståret 2002 eller senere, og med 78 pct. af beløb, der er fradraget i indkomståret 2001 eller tidligere, jf. dog § 43, stk. 3.« 13. I § 9, stk. 1, nr. 4, 2. pkt., ændres »stk. 7« to steder til: »stk. 8«.
 14. § 9, stk. 1, nr. 5, affattes således:
»5) Beskæftigelsesfradrag efter ligningslovens § 9 J og særligt befordringsfradrag efter ligningslovens § 9 C, stk. 4, udgør dødsårets forskudsregistrerede fradrag, der omregnes forholdsmæssigt efter mellemperiodens længde.« 15. § 13, stk. 1, 2. pkt., ophæves, og i stedet indsættes:
»Var afdøde gift ved dødsfaldet, og skiftes afdødes andel af fællesboet og afdødes særbo hver for sig, kan hvert af boerne kræve afsluttende skatteansættelse efter 1. pkt.
Et krav efter 2. pkt. har virkning for begge boer.« 16. § 13, stk. 3, affattes således:
»Stk. 3. Told- og skatteforvaltningens krav om afsluttende skatteansættelse skal fremsættes senest 3 måneder efter modtagelsen af en opgørelse over afdødes aktiver og passiver på dødsdagen, medmindre der foreligger et forhold som nævnt i skatteforvaltningslovens § 27, stk. 1, nr. 5. Har told- og skatteforvaltningen anmodet om oplysninger efter skattekontrollovens § 6 C, stk. 1, og efterkommes anmodningen ikke inden for den frist, der er fastsat i anmodningen, forlænges fristen med 2 måneder regnet fra den dag, hvor forvaltningen modtager oplysningerne.
Fremsætter forvaltningen krav om afsluttende ansættelse, skal boet senest 3 måneder herefter indgive selvangivelse af indkomsten for mellemperioden.« 17. I § 13, stk. 5, nr. 3, ændres: », eller« til: »,«.
 18. I § 13, stk. 5, nr. 4, ændres »afdøde.« til: »afdøde, eller«.
 19. I § 13, stk. 5, indsættes som nr. 5:
»5) afdøde har foretaget indskud på etableringskonto, der ikke overtages af en efterlevende ægtefælle efter § 43, stk. 3.« 20. § 13, stk. 7, affattes således:
»Stk. 7 . Når afsluttende skatteansættelse skal ske efter stk. 5, skal der selvangives for mellemperioden senest samtidig med, at boopgørelsen indsendes.
I tilfælde, hvor der efter reglerne i lov om skifte af dødsboer ikke skal indgives en boopgørelse, gælder dog fristerne i stk. 2.« 21. I § 14, stk. 1, indsættes som 2.-4. pkt.:
»Endvidere betales skat af aktieindkomst efter § 16, stk. 1. Negativ skat af aktieindkomst efter § 16, stk. 4, modregnes i skatten opgjort efter 1. pkt., i det omfang beløbet kan rummes heri.
Et eventuelt overskydende beløb udbetales ikke.« 22. I § 14 indsættes efter stk. 2 som nye stykker:
»Stk. 3 . Skulle afdøde tillige have været beskattet af en tidligere afdød ægtefælles indkomst efter § 62, gives ud over fradrag efter stk. 2, 1. pkt., et fradrag med et grundbeløb på 1.000 kr. for hver påbegyndt måned fra begyndelsen af dødsåret til og med den måned, hvori den førstafdøde ægtefælle er afgået ved døden.
Stk. 2, 2. pkt., finder tilsvarende anvendelse.
Stk. 4. Udviser afdødes skattepligtige indkomst i mellemperioden underskud, modregnes det i afdødes positive aktieindkomst, i det omfang det kan rummes heri.« 23. I § 14, stk. 3, der bliver stk. 5, ændres »Grundbeløbet i stk. 2,« til: »Grundbeløbene i stk. 2 og 3,«.
 24. I § 15, stk. 4, 1. og 3. pkt. , og stk. 5, 1 . og 3. pkt ., ændres »§ 16, stk. 2 og 3« til: »§ 16, stk. 3«.
 25. § 15, stk. 4, 2. pkt., ophæves, og i stedet indsættes:
»Var afdøde gift ved dødsfaldet, og skiftes afdødes andel af fællesboet og afdødes særbo hver for sig, skal det manglende skattebeløb fordeles mellem summen af den skattepligtige indkomst og aktieindkomsten i mellemperioden, der kan henføres til hvert af de to boer.
Har det ene bo negativ sum af skattepligtig indkomst og aktieindkomst i mellemperioden, ansættes beløbet ved fordelingen mellem de to boer til 0 kr.« 26. I § 15, stk. 5, 2. pkt., ændres »Stk. 4, 2. pkt.,« til: »Stk. 4, 2. og 3. pkt.« 27. I § 15 indsættes efter stk. 5 som nyt stykke:
»Stk. 6 . Hvis boet bliver insolvent som følge af restskatten opgjort efter stk. 4, nedsættes skatten efter stk. 4 til et beløb svarende til boets aktiver med fradrag af alle passiver undtagen den opgjorte restskat.
Er der foretaget acontoudlodninger før boets afslutning, forhøjes skatten efter 1. pkt. med værdien af acontoudlodningerne.« 28. Overskriften før § 16 affattes således:
»Skat af aktieindkomst« 29. § 16 affattes således:
 »§ 16. Skat af afdødes aktieindkomst i mellemperioden nedsat med eventuelt underskud i skattepligtig indkomst, jf. § 14, stk. 4, beregnes således:
1) 28 pct. af beløb, der ikke overstiger beløbsgrænsen i personskattelovens § 8 a, stk. 1, 2) 43 pct. af beløb, der overstiger beløbsgrænsen i personskattelovens § 8 a, stk. 1, og 3) 45 pct. af beløb, der overstiger beløbsgrænsen i personskattelovens § 8 a, stk. 2, 2. pkt.
 Stk. 2. Stk. 1, nr. 3, finder dog ikke anvendelse i det omfang, aktieindkomsten kan rummes i positiv overgangssaldo efter aktieavancebeskatningslovens § 45 A.
 Stk. 3. Den indeholdte udbytteskat efter kildeskattelovens § 65 indgår ved opgørelsen af de foreløbige indkomstskattebeløb i § 15, stk. 4 og 5.
 Stk. 4. Er aktieindkomsten negativ, beregnes negativ skat med:
1) 28 pct. af beløb, der ikke overstiger beløbsgrænsen i personskattelovens § 8 a, stk. 1, 2) 43 pct. af beløb, der overstiger beløbsgrænsen i personskattelovens § 8 a, stk. 1, og 3) 45 pct. af beløb, der overstiger beløbsgrænsen i personskattelovens § 8 a, stk. 2, 2. pkt.
Stk. 5. Skulle afdøde tillige have været beskattet af en tidligere afdød ægtefælles indkomst efter § 62, fordobles beløbsgrænserne efter personskattelovens § 8 a, stk. 1 og 2, ved anvendelsen af stk. 1-4.« 30. I § 18, stk. 2, 1. pkt., og  stk. 3,  ændres »§ 30« til »§§ 30 og 30 a«.
 31. § 19, stk. 2, 2. pkt., ophæves, og i stedet indsættes:
»Skulle afdøde tillige have været beskattet af en tidligere afdød ægtefælles indkomst efter § 62, anses denne indkomst ved anvendelsen af dette kapitel for oppebåret af afdøde.
Den tidligere afdøde ægtefælles indkomst opgøres uanset § 62, stk. 2, efter reglerne i dette kapitel.
Summen af indkomst som nævnt i 1. pkt. og eventuel indkomst som nævnt i 2. og 3. pkt. benævnes bobeskatningsindkomst.« 32. I § 19 indsættes som stk. 3:
»Stk. 3 . Afdødes og dødsboets aktieindkomst opgøres under ét for bobeskatningsperioden.
Stk. 2, 2. og 3. pkt., finder tilsvarende anvendelse.« 33. § 22, stk. 1, nr. 3, affattes således:
»3) Etableringskontoindskud inklusive tillæg efter etableringskontolovens § 11, stk. 1, medregnes med 67 pct. af beløb, der er fradraget i indkomståret 2002 eller senere, og med 78 pct. af beløb, der er fradraget i indkomståret 2001 eller tidligere, jf. dog § 43, stk. 3.« 34. I § 22, stk. 2, nr. 4, ændres »§ 5, stk. 7, 1, pkt.,« til: »§ 5, stk. 8, 1. pkt.,«.
 35. § 22, stk. 1, nr. 5, affattes således:
»5) Beskæftigelsesfradrag efter ligningslovens § 9 J og særligt befordringsfradrag efter ligningslovens § 9 C, stk. 4, udgør dødsårets forskudsregistrerede fradrag, der omregnes forholdsmæssigt efter mellemperiodens længde.« 36. § 22, stk. 3, ophæves.
 37. § 30 ophæves, og i stedet indsættes:
»§ 30. Af bobeskatningsindkomsten betales dødsboskat med 50 pct.
Endvidere betales skat af aktieindkomst efter § 32, stk. 1. Negativ skat af aktieindkomst efter § 32, stk. 4, modregnes i skatten opgjort efter 1. pkt., i det omfang beløbet kan rummes heri.
Et eventuelt overskydende beløb tilbagebetales til boet efter § 31.
Stk. 2. I skatten beregnet efter stk. 1 gives et bofradrag med et grundbeløb på 2.800 kr. for hver påbegyndt måned efter den måned, hvori dødsfaldet er sket, til og med den måned, hvori skæringsdagen i boopgørelsen, dog ikke en tillægsopgørelse, ligger.
Der gives dog højst bofradrag i 12 måneder.
Stk. 3. I skatten beregnet efter stk. 1 gives endvidere for hver påbegyndt måned fra begyndelsen af dødsåret til og med den måned, hvori dødsfaldet er sket, et fradrag med et grundbeløb på 1.000 kr.
Hvis afdøde anvendte et indkomstår, der udløber inden udgangen af det kalenderår, det træder i stedet for (bagudforskudt indkomstår), gives fradraget dog først med virkning fra begyndelsen af det kalenderår, hvori dødsfaldet er sket.
Stk. 4 . Skulle afdøde tillige have været beskattet af en tidligere afdød ægtefælles indkomst efter § 62, gives ud over fradrag efter stk. 3, 1. pkt., et fradrag med et grundbeløb på 1.000 kr. for hver påbegyndt måned fra begyndelsen af dødsåret til og med den måned, hvori den førstafdøde ægtefælle er afgået ved døden.
Stk. 3, 2. pkt., finder tilsvarende anvendelse.
 Stk. 5. Er bobeskatningsindkomsten negativ, modregnes underskuddet i positiv aktieindkomst i bobeskatningsperioden, i det omfang det kan rummes heri.
 Stk. 6. Grundbeløbene i stk. 2-4, der er angivet i 1987-niveau, reguleres efter personskattelovens § 20.
§ 30 a.
Der opgøres et beløb, der udgør summen af skatter opgjort efter § 30 samt eventuel overført restskat m.v. efter kildeskattelovens § 61, stk. 3, og § 61 A og med fradrag af eventuelt overført beløb efter kildeskattelovens § 62 C, stk. 2, 2. pkt.
Stk. 2. Afdødes negative skat efter personskattelovens § 8 a, stk. 5, der ikke har kunnet modregnes i afdødes slutskat m.v. for årene forud for dødsåret, fremføres til modregning i skatter m.v. som opgjort efter stk. 1, i det omfang beløbet kan rummes heri.
Et eventuelt overskydende beløb udbetales ikke.
 Stk. 3. I de tilfælde, der er nævnt i §§ 24 og 25, indgår den til det beskattede opsparede overskud svarende virksomhedsskat og den til den beskattede henlæggelse til konjunkturudligning svarende konjunkturudligningsskat ved opgørelsen af de foreløbige indkomstskattebeløb som nævnt i stk. 4.
Stk. 4. Foreløbige indkomstskattebeløb vedrørende indtjeningen i dødsåret, der er forfaldet før dødsfaldet, eller som skulle indeholdes af indtægter, som er indtjent før dødsfaldet, jf. § 32, stk. 3, godskrives dødsboet.
Skat vedrørende indkomst, som afdøde tidligere har valgt beskattet efter kildeskattelovens § 48 E, bliver dog endelig ved dødsfaldet.
Stk. 5. Hvis afdøde anvendte et andet indkomstår end kalenderåret (forskudt indkomstår), regnes som foreløbige skatter i dødsåret de beløb, som forfaldt før dødsfaldet, men i det kalenderår, hvori dødsfaldet fandt sted.
Endvidere medregnes indkomstskatter, som skulle indeholdes af indtægter indtjent i det nævnte tidsrum.
Hvis afdøde anvendte et forskudt indkomstår, der udløb efter udgangen af det kalenderår, det trådte i stedet for (fremadforskudt indkomstår), og hvis dødsfaldet er indtruffet den 1. januar eller senere i det forskudte indkomstår, medregnes tillige de foreløbige indkomstskattebeløb, som forfaldt til betaling, eller som skulle indeholdes af indtægter, der er indtjent i kalenderåret forud for det år, hvori dødsfaldet fandt sted.
Stk. 6. Hvis boet bliver insolvent som følge af dødsboskatten opgjort efter stk. 1-4, nedsættes skatten efter stk. 1-4 til et beløb svarende til boets aktiver med fradrag af alle passiver undtagen dødsboskatten.
Er der foretaget acontoudlodninger før boets afslutning, forhøjes skatten efter 1. pkt. med værdien af acontoudlodningerne.
 Stk. 7. I det omfang foreløbige indkomstskattebeløb som nævnt i stk. 4 ikke kan rummes i skatterne opgjort efter stk. 1 og 2, udbetales de til dødsboet.
Stk. 8. Var afdøde gift ved dødsfaldet, og skiftes afdødes andel af fællesboet og afdødes særbo hver for sig, opgøres skatterne efter stk. 1 og 2, jf. stk. 4, under et for begge boer tilsammen og fordeles mellem de to boer efter forholdet mellem den sum af bobeskatningsindkomst og aktieindkomst i bobeskatningsperioden, der kan henføres til hvert af de to boer.
Har det ene bo negativ sum af bobeskatningsindkomst og aktieindkomst i bobeskatningsperioden, ansættes beløbet ved fordelingen mellem de to boer til 0 kr.
Skatter efter stk. 3, § 32, stk. 3, og acontoskat efter afskrivningslovens § 40 C, stk. 8-10, godskrives det bo, hvori de tilsvarende indtægter indgår.« 38. §§ 31 og 32 affattes således:
»§ 31. Hvis bobeskatningsindkomsten efter modregning af eventuel positiv aktieindkomst i bobeskatningsperioden udviser et underskud, udbetales et beløb svarende til 30 pct. af det resterende beløb til boet.
Endvidere udbetales resterende negativ aktieskat efter § 30, stk. 1, 4. pkt.
 Stk. 2. Den samlede udbetaling efter stk. 1 kan dog ikke overstige summen af de skatter, afdøde har betalt af skattepligtig indkomst og aktieindkomst i de to senest afsluttede indkomstår forud for dødsfaldet, samt de skatter, en efterlevende ægtefælle har betalt af skattepligtig indkomst og aktieindkomst i de to senest afsluttede indkomstår før dødsfaldet, i dødsåret og i indkomstår, der fuldt ud omfattes af boperioden.
 Stk. 3. Skat af indkomst, som er valgt beskattet efter bestemmelsen i kildeskattelovens § 48 E, indgår ikke ved opgørelsen af betalte skatter efter stk. 2.
Stk. 4. Var afdøde gift ved dødsfaldet, og skiftes afdødes andel af fællesboet og afdødes særbo hver for sig, fordeles udbetaling efter stk. 1 mellem de to boer efter forholdet mellem summen af bobeskatningsindkomst og aktieindkomst i bobeskatningsperioden i de to boer.
Har det ene bo positiv sum af bobeskatningsindkomst og aktieindkomst i bobeskatningsperioden og det andet negativ sum, udbetales hele beløbet til det bo, der har negativ sum.
Skat af aktieindkomst § 32. Skat af afdødes aktieindkomst i bobeskatningsperioden nedsat med eventuelt underskud i bobeskatningsindkomsten, jf. § 30, stk. 5, beregnes således:
1) 28 pct. af beløb, der ikke overstiger beløbsgrænsen i personskattelovens § 8 a, stk. 1, 2) 43 pct. af beløb, der overstiger beløbsgrænsen i personskattelovens § 8 a, stk. 1, og 3) 45 pct. af beløb, der overstiger beløbsgrænsen i personskattelovens § 8 a, stk. 2, 2. pkt.
 Stk. 2. Stk. 1, nr. 3, finder dog ikke anvendelse, i det omfang aktieindkomsten kan rummes i positiv overgangssaldo efter aktieavancebeskatningslovens § 45 A.
 Stk. 3. Den indeholdte udbytteskat efter kildeskattelovens § 65 indgår ved opgørelsen af de foreløbige indkomstskattebeløb i § 30 a, stk. 4.
 Stk. 4. Er aktieindkomsten negativ, beregnes negativ skat med:
1) 28 pct. af beløb, der ikke overstiger beløbsgrænsen i personskattelovens § 8 a, stk. 1, 2) 43 pct. af beløb, der overstiger beløbsgrænsen i personskattelovens § 8 a, stk. 1, og 3) 45 pct. af beløb, der overstiger beløbsgrænsen i personskattelovens § 8 a, stk. 2, 2. pkt.
Stk. 5. Skulle afdøde tillige have været beskattet af en tidligere afdød ægtefælles indkomst efter § 62, fordobles beløbsgrænserne efter personskattelovens § 8 a, stk. 1 og 2, ved anvendelsen af stk. 1-4.« 39. I § 37, stk. 1, 1. pkt., indsættes efter »ægtefælle,«: »samlever, jf. § 96, stk. 5,«.
 40. § 39, stk. 1, affattes således:
»Ved udlodning af en erhvervsvirksomhed kan modtageren overtage forskudsafskrivninger, som afdøde eller, hvis boet er indtrådt i den efterlevende ægtefælles stilling efter § 20, stk. 2, ægtefællen havde foretaget efter afskrivningsloven, på de betingelser, der gjaldt for vedkommende.
Hvis virksomheden udloddes til flere modtagere, kan en af disse overtage forskudsafskrivningerne.« 41. Overskriften til kapitel 7 affattes således:
»Kapitel 7 Beskatningen af en efterlevende ægtefælle eller samlever« 42. I § 41 indsættes som stk. 2:
»Stk. 2 . Reglerne i § 42, stk. 1, 2. pkt., og § 43, stk. 1, 2 og 4, finder tilsvarende anvendelse, når afdøde efterlader sig en samlever, jf. § 96, stk. 5, og boet efter afdøde omfattes af § 3.« 43. § 42, stk. 1 affattes således:
»I dødsåret og de efterfølgende år gælder for en efterlevende ægtefælle skattelovgivningens almindelige regler for personer med de ændringer, der følger af stk. 2 og 3 samt §§ 43-49. For en efterlevende samlever, jf. § 96, stk. 5, gælder skattelovgivningens almindelige regler for personer med de ændringer, der følger af stk. 3 og § 43, stk. 1, 2 og 4.« 44. I § 42 indsættes som s tk. 3:
 »Stk. 3 . Ved acontoudlodning efter § 5, stk. 2, til den efterlevende ægtefælle udløber fristen for at underrette told- og skatteforvaltningen om acontoudlodningen uanset fristerne i § 5, stk. 2, 2. pkt., tidligst 3 måneder efter boets udlevering fra skifteretten, i det omfang acontoudlodningen vedrører nedenstående aktiver:
 1) Fast ejendom, der er omfattet af ejendomsavancebeskatningslovens § 8.
2) En blandet benyttet fast ejendom, dog kun for så vidt angår en andel svarende til værdien af stuehus med tilhørende grund og have eller værdien af ejerboligen, jf. ejendomsavancebeskatningslovens § 9, stk. 1.« 45. I § 43, stk. 3, indsættes som 2.-4. pkt.:
»Den efterlevende ægtefælle skal senest samtidig med indsendelsen af boopgørelsen tilkendegive over for told- og skatteforvaltningen, om afdødes indskud overtages.
I tilfælde, hvor der efter reglerne i lov om skifte af dødsboer ikke skal indgives en boopgørelse, skal tilkendegivelsen dog afgives inden for fristerne i § 13, stk. 2. Overtager den efterlevende ægtefælle ikke afdødes indskud, gælder § 9, stk. 1, nr. 3, eller § 22, stk. 1, nr. 3.« 46. § 45, stk. 1, affattes således:
»Hvis afdøde ved udgangen af indkomståret forud for dødsåret drev en erhvervsvirksomhed, der tilhørte den efterlevende ægtefælle, kan den efterlevende ægtefælle med virkning fra begyndelsen af dødsåret overtage forskudsafskrivninger, som afdøde havde foretaget efter afskrivningsloven, på de betingelser, der gjaldt for afdøde.« 47. § 52 affattes således:
»§ 52. Når skifteretten efter § 69 i lov om skifte af dødsboer har truffet beslutning om insolvensbehandling af et bo, der omfattes af § 2, stk. 1, nr. 1-4 eller 6, er dødsboet uanset handelsværdien af boets aktiver fritaget for at betale indkomstskat af indkomst efter § 4, herunder skat af aktieindkomst som omhandlet i personskattelovens § 4 a og skat af CFC-indkomst som omhandlet i personskattelovens § 4 b.
Indeholdt udbytteskat efter kildeskattelovens § 65 tilbagebetales dog ikke til boet.
Reglerne i kapitel 4 finder anvendelse, jf. dog stk. 2. For den efterlevende ægtefælle gælder reglerne i kapitel 7.
Stk. 2. Afsluttende skatteansættelse af indkomsten i mellemperioden efter § 13 kan ikke kræves.
Krav på afsluttende skatteansættelse af indkomsten i mellemperioden, der er fremsat, før skifteretten traf afgørelse om insolvensbehandling, bortfalder.
Er der foretaget afsluttende skatteansættelse af en afdød efter §§ 13-16, før skifteretten traf afgørelse om insolvensbehandling, ophæves en eventuel beskatning, jf. dog 4. og 5 pkt.
Eventuelle beløb, som boet har indbetalt efter § 15, stk. 4, anses dog som endelig betaling af afdødes indkomstskatter for mellemperioden m.v. og udbetales ikke til boet.
Eventuelle beløb, som er udbetalt til boet efter 15, stk. 5, skal ikke tilbagebetales.
Stk. 3. Er der foretaget beskatning efter §§ 4-51 eller §§ 58-65, ophæves sådan beskatning, hvis skifteretten træffer bestemmelse om, at dødsboet som helhed skal genoptages og undergives insolvensbehandling.
Stk. 2, 4. og 5. pkt., finder tilsvarende anvendelse.
Stk. 4. Bliver dødsboet solvent, overgår det fra det tidspunkt, hvor kreditorerne er dækket eller sikret dækning, til behandling efter reglerne om solvente dødsboer.
Er boet efter § 6, stk. 1, fritaget for beskatning, skal der dog kun ske afsluttende skatteansættelse af mellemperioden, hvis dette følger af § 13, stk. 5, eller hvis boet kræver det, jf. § 13, stk. 2. Boets krav efter § 13, stk. 2, skal fremsættes senest samtidig med indsendelse af boopgørelsen, jf. § 68, stk. 3, i lov om skifte af dødsboer.« 48. § 55, stk. 3, affattes således:
»Stk. 3 . Fristen i § 13, stk. 2, gælder ikke, jf. § 57, stk. 2, nr. 4. Ved anvendelsen af § 13, stk. 3, træder den særlige boopgørelse, der er nævnt i § 57, stk. 1, i stedet for en opgørelse af afdødes aktiver og passiver på dødsdagen.« 49. I § 56, stk. 3, 1. pkt., ændres »§ 31, 2. pkt.« til: »§ 31, stk. 2.« 50. § 58, stk. 2, 4. og 5. pkt ., affattes således:
»Eventuelle beløb, der er indbetalt af boet efter § 15, stk. 4, tilbagebetales til den efterlevende ægtefælle.
Eventuelle beløb, som er udbetalt til boet efter § 15, stk. 5, genopkræves hos den efterlevende ægtefælle.« 51. I § 58 indsættes som stk. 5:
»Stk. 5 . Når dødsboet efter førstafdøde udleveres til den efterlevende ægtefælle efter stk. 1, nr. 4, kan den efterlevende ægtefælle uanset stk. 1 vælge, at beskatning skal ske efter afsnit II.
Erklæring om, at den efterlevende ægtefælle ønsker beskatning efter afsnit II, skal afgives samtidig med indgivelsen af en opgørelse over afdødes aktiver og passiver på dødsdagen.« 52. § 59, stk. 2, nr. 2, ophæves.
 53. § 59, stk. 3, affattes således:
»Stk. 3. Erklæring om, at den efterlevende ægtefælle efter stk. 2 ikke ønsker at indtræde i afdødes skattemæssige stilling, skal afgives over for told- og skatteforvaltningen senest samtidig med, at en formueoversigt som nævnt i arvelovens § 22 eller en opgørelse over afdødes aktiver og passiver på dødsdagen indgives til skifteretten.« 54. I § 60, stk. 2, indsættes efter 2. pkt.:
»Hvis ægtefællerne for dødsåret var forskudsregistreret med anvendelse af reglerne i kildeskattelovens § 25 A, stk. 3, om medarbejdende ægtefælle, overføres et beløb fra den ægtefælle, der i overvejende grad har drevet virksomheden, til den anden ægtefælle.
Beløbet udgør 1/12 af det forskudsregistrerede beløb for hver påbegyndt måned fra begyndelsen af dødsåret til og med den måned, hvori dødsfaldet er sket.« 55. § 62, stk. 2, ophæves, og i stedet indsættes:
 »Stk. 2 . Afdødes indkomst i mellemperioden opgøres efter skattelovgivningens almindelige regler, jf. dog stk. 3-6, § 59, stk. 4, og § 60, stk. 2.
 Stk. 3. Afdødes beskæftigelsesfradrag efter ligningslovens § 9 J og særligt befordringsfradrag efter ligningslovens § 9 C, stk. 4, beregnes på grundlag af de faktiske indkomster i mellemperioden efter de regler, der ville have været gældende, hvis dødsfaldet ikke var indtruffet.
 Stk. 4. I afdødes indkomst for mellemperioden indgår etableringskontoindskud inklusive tillæg efter etableringskontolovens § 11, stk. 1, som den efterlevende ægtefælle ikke ønsker at overtage, jf. § 59, stk. 2, nr. 2.
 Stk. 5. Hvis afdøde anvendte et forskudt indkomstår, der udløb inden udgangen af det kalenderår, det trådte i stedet for (bagudforskudt indkomstår), og dødsfaldet er sket efter udløbet af det forskudte indkomstår, men inden udgangen af det pågældende kalenderår, forstås såvel dødsåret som mellemperioden ved anvendelsen af reglerne i dette kapitel uanset § 96, stk. 2 og 3, som perioden fra slutningen af det sidst afsluttede indkomstår til og med dødsdagen.
Stk. 6. Underskud i den efterlevende ægtefælles indkomst i det indkomstår, hvori førstafdøde er afgået ved døden og i årene forud herfor kan overføres til fradrag i førstafdødes indkomst i mellemperioden efter de regler, der ville have været gældende, dersom dødsfaldet ikke var indtruffet.« 56. § 63, stk. 5, 1. og 2. pkt., ophæves, og i stedet indsættes:
»Uudnyttede fradrag som nævnt i stk. 3 og 4 vedrørende afdøde udgøres af afdødes uudnyttede fradrag ved beregning af helårsskatten.« 57. I § 64, stk. 1, 1. pkt. , ændres »§ 10, stk. 3, « til: »§ 10, stk. 4, «, og i 2. pkt. ændres »§ 22 b, stk. 5, « til: »§ 22 b, stk. 6, «.
 58. § 66, stk. 2, affattes således:
»Stk. 2. Ved acontoudlodning ophører den efterlevende ægtefælles indkomstskattepligt vedrørende det udloddede på udlodningsdagen, hvis ægtefællen giver told- og skatteforvaltningen skriftlig underretning om acontoudlodningen.
Underretningen skal indgives senest 4 uger efter udlodningsdagen, idet fristen for at indgive underretning dog tidligst udløber 4 uger efter datoen for boets udlevering fra skifteretten.
Underretningen skal indeholde følgende oplysninger:
 1) Udlodningsdagen.
 2) Hvilke aktiver og passiver acontoudlodningen omfatter.
 3) Hvem der har modtaget acontoudlodning.
4) Værdien af de udloddede aktiver og passiver på udlodningsdagen.« 59. Kapitel 10 A ophæves.
 60. I § 67 indsættes som stk. 7:
»Stk. 7 . Afgår den efterlevende ægtefælle ved døden i samme indkomstår som førstafdøde, finder § 7, 2. pkt., § 8, 3. pkt., § 16, stk. 5, § 19, stk. 2, 2. pkt., og stk. 3, 2. pkt., samt § 32, stk. 5, ikke anvendelse, i det omfang beløbene er indgået i skifte af førstafdødes særbo efter dette kapitel.« 61. § 68, stk. 2, affattes således:
»Stk. 2 . Ved opgørelsen af foreløbige indkomstskattebeløb efter § 15, stk. 4 og 5, medregnes kun skatter efter § 15, stk. 3, § 16, stk. 3 og 4, samt acontoskat efter afskrivningslovens § 40 C, stk. 8-10. Medregning sker kun, i det omfang de tilsvarende indtægter indgår i særboet.« 62. § 69, stk. 2, affattes således:
»Stk. 2 . Ved opgørelsen af foreløbige indkomstskattebeløb efter § 30 a, stk. 4, medregnes kun skatter efter § 30 a, stk. 3, § 32, stk. 3 og 4, samt acontoskat efter afskrivningslovens § 40 C, stk. 8-10. Medregning sker kun, i det omfang de tilsvarende indtægter indgår i særboet.« 63. § 70, stk. 2, affattes således:
»Stk. 2 . Ved anvendelsen af § 64, stk. 3, godskrives den efterlevende ægtefælle afdødes forskudsskatter bortset fra skattebeløb, der efter § 68, stk. 2, eller § 69, stk. 2, er henført til særboet.« 64. I § 72, stk. 2, 3. pkt., ændres »§ 6, stk. 3,« til: »§ 6, stk. 2,«.
 65. § 75 affattes således:
»§ 75. Underskud i bobeskatningsindkomsten kan ikke fradrages i den efterlevende ægtefælles skattepligtige indkomst.
Hvis bobeskatningsindkomsten udviser et underskud, finder § 31 tilsvarende anvendelse.
Stk. 2. Underskud i den efterlevende ægtefælles skattepligtige indkomst i dødsåret og de efterfølgende indkomstår kan ikke fradrages i bobeskatningsindkomsten.« 66. I § 80, stk. 1, 1. pkt., ændres »fra og med dødsdagen« til: »fra og med dagen efter dødsfaldet«.
 67. I § 81, stk. 3, 3. pkt., ændres »§ 6, stk. 3,« til: »§ 6, stk. 2,«.
 68. § 87, stk. 2-5, affattes således:
»Stk. 2. Skattekravet skal fremsættes over for den, der hæfter for skattekrav mod afdøde, senest 3 måneder efter, at told- og skatteforvaltningen har modtaget en opgørelse over boets aktiver og passiver på dødsdagen eller en formueoversigt som nævnt i arvelovens § 22. Indsendes opgørelsen eller formueoversigten inden udløbet af fristen efter skattekontrollovens § 4 for at selvangive for indkomståret før dødsåret, skal skattekravet dog først fremsættes senest 3 måneder efter fristen for at selvangive for indkomståret før dødsåret.
I tilfælde som nævnt i § 58, stk. 1, nr. 2, skal skattekravet fremsættes over for den efterlevende ægtefælle senest 3 måneder efter, at told- og skatteforvaltningen har fået meddelelse om skifteformen.
Træffer skifteretten afgørelse om at udlevere boet efter § 22 i lov om skifte af dødsboer inden udløbet af fristen efter skattekontrollovens § 4 for at selvangive for indkomståret før dødsåret, skal skattekravet dog først fremsættes senest 3 måneder efter fristen for at selvangive for indkomståret før dødsåret.
Overholder told- og skatteforvaltningen ikke fristen for fremsættelse af skattekravet, bortfalder ansvaret for betaling af skatten.
Fristerne i 1.-4. pkt. gælder dog ikke, hvis der foreligger et forhold som nævnt i skatteforvaltningslovens § 27, stk. 1, nr. 5.
 Stk. 3. Har told- og skatteforvaltningen anmodet om oplysninger efter skattekontrollovens § 6 C, stk. 1, og efterkommes anmodningen ikke inden for den frist, der er fastsat i anmodningen, forlænges fristen efter stk. 2 med 2 måneder regnet fra den dag, hvor forvaltningen modtager oplysningerne.
 Stk. 4. Efterbetalingskrav, der hidrører fra afdødes forskudsafskrivninger, skal uanset fristen i stk. 2 fremsættes senest 2 måneder efter, at told- og skatteforvaltningen har modtaget meddelelse om, at afdødes efterlevende ægtefælle, arvinger eller legatarer ikke skal overtage forskudsafskrivninger efter § 39, stk. 1.
Stk. 5. Skattekrav omfattes ikke af et proklama udstedt efter reglerne i kapitel 20 i lov om skifte af dødsboer, medmindre kravet er opgjort på tidspunktet for udstedelsen af proklamaet.
Dog omfattes restskatter m.v., der er overført til dødsåret efter kildeskattelovens § 61, stk. 3, og § 61 A, ikke af et udstedt proklama.« 69. § 88, stk. 4, affattes således:
»Stk. 4. I det omfang et efterbetalingskrav efter § 87 hidrører fra afdødes forskudsafskrivninger, som i forbindelse med udlodning er overtaget af en arving eller legatar, jf. § 39, stk. 1, påhviler betalingen kun den pågældende udlodningsmodtager.« 70. I § 89, stk. 1, ændres »stk. 2-5« til: »stk. 2-11«.
 71. § 89, stk. 5, ophæves, og i stedet indsættes:
 »Stk. 5 . Kildeskattelovens § 59 finder ikke anvendelse på mellemperiode- og dødsboskat som nævnt i stk. 2-4. Endvidere finder kildeskattelovens §§ 61 og 62 for så vidt angår henholdsvis procenttillæg og procentgodtgørelse samt renteberegning fra 1. oktober i året efter indkomståret ikke anvendelse på mellemperiode- og dødsboskat som nævnt i stk. 2-4.
Stk. 6. Renter, der efter kildeskattelovens § 63 skal opgøres en gang om året, opgøres og opkræves for dødsåret og senere indkomstår sammen med mellemperiodeskat eller dødsboskat.
Var afdøde gift ved dødsfaldet, og skiftes afdødes andel af fællesboet og afdødes særbo hver for sig, fordeles rentebeløbet mellem de to boer efter forholdet mellem den sum af mellemperiodeindkomst og aktieindkomst i mellemperioden, henholdsvis den sum af bobeskatningsindkomst og aktieindkomst i bobeskatningsperioden, der kan henføres til hvert af de to boer, og den samlede mellemperiodeindkomst henholdsvis bobeskatningsindkomst i de to boer.
Er dødsboet fritaget for beskatning efter § 6, og foretages der ikke afsluttende skatteansættelse for mellemperioden, opgøres og opkræves renter som nævnt i 1. pkt. ikke.
 Stk. 7. Er mellemperiodeskat eller dødsboskat ikke betalt rettidigt, opgøres og opkræves rente heraf som nævnt i kildeskattelovens § 63 for hver påbegyndt måned, indtil betaling sker.
 Stk. 8. Medfører en ændret skatteberegning, at der skal betales yderligere restskat for mellemperioden efter § 15, stk. 4, eller yderligere dødsboskat efter § 30 a, forrentes det yderligere beløb med renten efter § 7, stk. 2, i lov om opkrævning af skatter og afgifter m.v. med tillæg af 0,4 procentpoint pr. påbegyndt måned fra den 1. i den anden kalendermåned regnet fra den først foretagne skatteberegning og indtil udskrivningsdatoen for den ændrede skatteberegning.
 Stk. 9. Medfører en ændret skatteberegning, at overskydende skat, der allerede er udbetalt efter § 15, stk. 5, eller § 30 a, stk. 6, nedsættes eller bortfalder, forrentes beløbet med renten efter § 7, stk. 2, i lov om opkrævning af skatter og afgifter m.v. med tillæg af 0,4 procentpoint pr. påbegyndt måned fra den 1. i den anden kalendermåned regnet fra den først foretagne skatteberegning og indtil udskrivningsdatoen for den ændrede skatteberegning.
Stk. 10. Medfører en ændret skatteberegning, at en tidligere beregnet restskat for mellemperioden efter § 15, stk. 4, eller dødsboskat efter § 30 a nedsættes eller bortfalder, udbetales det beløb, som restskatten eller dødsboskatten er nedsat med.
Beløbet forrentes med en rentesats svarende til renten efter § 7, stk. 2, i lov om opkrævning af skatter og afgifter m.v. med tillæg af 0,4 procentpoint pr. påbegyndt måned regnet fra den først foretagne skatteberegning og indtil udskrivningsdatoen for den ændrede skatteberegning.
Stk. 11. Ved ændret skatteberegning efter § 18 beregnes der uanset stk. 8-10 ikke renter.« 72. I § 96 indsættes som stk. 5:
»Stk. 5 . Ved en afdød persons efterladte samlever forstås i denne lov en person, som ved dødsfaldet opfylder betingelserne for at kunne arve afdøde efter et udvidet samlevertestamente, jf. arvelovens §§ 87-89.« § 2 I lov nr. 383 af 22. maj 1996 om skifte af dødsboer, som ændret bl.a. ved § 102 i lov nr. 428 af 6. juni 2005 og senest ved § 13 i lov nr. 523 af 6. juni 2007, foretages følgende ændringer:
 1. § 32, 1. pkt., affattes således:
»Opgørelsen indsendes inden 3 måneder efter den valgte skæringsdag i to eksemplarer til skifteretten, som videresender et eksemplar af opgørelsen til told- og skatteforvaltningen.« 2. I § 80, stk. 2, 2. pkt., ændres »et beløb på over 2 mio. kr.« til: »et beløb på over 4 mio. kr.« 3. I § 80 indsættes som stk. 6:
»Stk. 6. Beløbet i stk. 2, 2. pkt., reguleres årligt svarende til den procent, hvormed reguleringstallet efter personskattelovens § 20 er ændret i forhold til reguleringstallet for 2008. Procenten beregnes med én decimal.
Det således regulerede beløb afrundes opad til nærmeste kronebeløb, der kan deles med hundredetusind.« § 3 I lov om skattemæssige afskrivninger (afskrivningsloven), jf. lovbekendtgørelse nr. 1191 af 11. oktober 2007, som ændret ved § 3 i lov nr. 1235 af 24. oktober 2007, foretages følgende ændring:
 1. I § 35, stk. 3, ændres »dødsboskattelovens § 39, stk. 1, nr. 1, eller § 45, stk. 1, nr. 1,« til: »dødsboskattelovens § 39, stk. 1, eller § 45, stk. 1,«.
§ 4 I lov om afgift af dødsboer og gaver (boafgiftsloven), jf. lovbekendtgørelse nr. 1159 af 4. oktober 2007, foretages følgende ændring:
 1. § 13 a, stk. 2, sidste pkt ., ophæves.
§ 5 I lov om indskud på etableringskonto, jf. lovbekendtgørelse nr. 1012 af 5. oktober 2006, som ændret ved § 5 i lov nr. 1580 af 20. december 2006, § 12 i lov nr. 1587 af 20. december 2006 og lov nr. 90 af 20. februar 2008, foretages følgende ændringer:
 1. § 11, stk. 1, affattes således:
»I tilfælde af kontohaverens død medregnes ikke hævede indskud med tillæg af 3 pct. for hvert år fra udløbet af de indkomstår, hvori indskuddene er fradraget, og indtil udløbet af dødsåret i den skattepligtige indkomst. § 9, stk. 3, 4. pkt., finder tilsvarende anvendelse.
I tilfælde af kontohaverens konkurs medregnes ikke hævede indskud med tillæg af 3 pct. for hvert år fra udløbet af de indkomstår, hvori indskuddene er fradraget, og indtil udløbet af konkursåret i den skattepligtige indkomst i konkursåret. § 9, stk. 3, finder tilsvarende anvendelse.
Til og med indkomståret 2001 udgør tillægget i 1. og 3. pkt. dog 5 pct.« 2. I § 11, stk. 4, ændres »§ 59, stk. 2, nr. 3« til: »§ 59, stk. 2, nr. 2«.
§ 6 I kildeskatteloven, jf. lovbekendtgørelse nr. 1086 af 14. november 2005, som ændret bl.a. ved § 2 i lov nr. 460 af 31. maj 2000 og senest ved § 5 i lov nr. 1534 af 19. december 2007, foretages følgende ændringer:
 1. I § 5 C, stk. 2, indsættes efter 1. pkt.:
»Er den skattepligtiges ægtefælle afgået ved døden i løbet af indkomståret, og havde ægtefællerne samme bopæl på dødsdagen, anses ægtefællen ved skatteberegningen for at have været fuldt skattepligtig efter kildeskattelovens § 1 fra indkomstårets begyndelse til og med dødsdagen.« 2. I § 5 C, stk. 2, 4. pkt., som bliver 5. pkt., ændres »1.-3. pkt.« til: »1.-4. pkt.«.
 3. § 23, stk. 1, affattes således:
»Personlige skatter og kirkeskat kan ikke fradrages ved opgørelsen af den skattepligtige indkomst.
Det samme gælder personlige skatter, der pålignes i udlandet af indkomst eller formue, samt tillæg som nævnt i § 59, 4. pkt., tillæg til restskat som nævnt i § 61, stk. 2, og renter som nævnt i § 63 og dødsboskattelovens § 89, stk. 6 og 7.« 4. § 23, stk. 3, affattes således:
»Stk. 3 . Renter som nævnt i § 62, stk. 3, 2. pkt., § 62 A og dødsboskattelovens § 89, stk. 4 og 10, medregnes ikke ved opgørelsen af den skattepligtige indkomst.« § 7 I konkursskatteloven, jf. lovbekendtgørelse nr. 1011 af 4. oktober 2006, som ændret ved § 4 i lov nr. 343 af 18. april 2007, foretages følgende ændring:
 1. Kapitel 3 A ophæves.
§ 8 I lov om skattemæssig behandling af gevinst og tab på fordringer, gæld og finansielle kontrakter (kursgevinstloven), jf. lovbekendtgørelse nr. 140 af 5. februar 2008, som ændret ved § 6 i lov nr. 1534 af 19. december 2007, foretages følgende ændring:
 1. I § 22, stk. 4, indsættes efter 3. pkt.:
§ 9 I ligningsloven, jf. lovbekendtgørelse nr. 1061 af 24. oktober 2006, som ændret senest ved § 8 i lov nr. 1235 af 24. oktober 2007 og § 7 i lov nr. 1534 af 19. december 2007, foretages følgende ændring:
 1. § 9 F affattes således:
»§ 9 F.
Personer, der er skattepligtige efter kildeskattelovens § 2, stk. 1, nr. 1, og som opfylder en af betingelserne i stk. 2, kan fradrage et grundbeløb på 23.200 kr. ved opgørelsen af den skattepligtige indkomst.
Omfatter indkomstansættelsen en kortere periode end 1 år, er fradraget 1/12 af 23.200 kr. for hver måned, ved hvis begyndelse skattepligt foreligger.
Fradraget gives kun i indkomst efter kildeskattelovens § 2, stk. 1, nr. 1, og kan ikke overstige sådan indkomst.
 Stk. 2. Fradraget efter stk. 1 gives til:
1) En person, der er gift og har samme bopæl som ægtefællen ved udgangen af indkomståret.
Det er en betingelse, at ægtefællen ikke for dette indkomstår har opnået skattenedsættelse gennem personfradrag efter personskattelovens § 10.
2) En person, der har været gift med en person, der er afgået ved døden i indkomståret.
Det er en betingelse, at ægtefællerne havde samme bopæl ved dødsfaldet.
Fradrag efter stk. 1 gives med 1/12 af 22.900 kr. for hver måned til og med den måned, hvori ægtefællen er afgået ved døden, jf. dog stk. 1, 2. pkt.
 Stk. 3. Stk. 1 og 2 finder ikke anvendelse på personer, der ansøger om opholdstilladelse efter udlændingelovens § 7.
Stk. 4. Grundbeløbene i stk. 1 og stk. 2, nr. 2, reguleres efter personskattelovens § 20.« § 10 I lov om skattefri virksomhedsomdannelse, jf. lovbekendtgørelse nr. 1166 af 2. oktober 2007, foretages følgende ændringer:
 1. § 2, stk. 1, nr. 6, ophæves, og i stedet indsættes:
 »6) Omdannelsen finder sted senest 6 måneder efter den dato, der er anført i § 3. Er ejeren et dødsbo, jf. nr. 1, skal omdannelsen dog finde sted senest 6 måneder efter dødsfaldet, dog således, at hvis boets behandlingsmåde først afgøres senere end 4 måneder efter dødsfaldet, skal omdannelsen finde sted senest 2 måneder efter, at afgørelsen er truffet.
7) Ejeren indsender senest 1 måned efter omdannelsen kopi til told- og skatteforvaltningen af de dokumenter, der i selskabslovgivningen er foreskrevet udarbejdet i forbindelse hermed, den i § 1, stk. 3, nævnte opgørelse, en opgørelse over anskaffelsessummen for aktierne eller anparterne opgjort efter § 4, stk. 2 og 3, samt dokumentation for, at selskabet er anmeldt til registrering i Erhvervs- og Selskabsstyrelsen, eller at overdragelsen til et allerede eksisterende selskab omfattet af § 1, stk. 2, har fundet sted, jf. dog stk. 5.« 2. I § 4, stk. 2, 2. pkt., ændres »§ 2, stk. 1, nr. 7« til: »§ 2, stk. 1, nr. 8«.
§ 11 Stk. 1. Loven træder i kraft den 1. juli 2008.
Stk. 2. §§ 1, 2, 3, 4 og 5, § 6, nr. 3 og 4, §§ 7, 8 og 10 finder anvendelse, når en person er afgået ved døden efter lovens ikrafttræden.
Ved skifte af uskiftet bo i den længstlevende ægtefælles levende live finder bestemmelserne anvendelse, når anmodning om skifte er indgivet efter lovens ikrafttræden.
 Stk. 3. § 6, nr. 1 og 2, og § 9 finder anvendelse fra og med indkomståret 2008.
§ 12 Stk. 1. I det omfang en person, som er afgået ved døden den 1. juli 2008 eller senere, efterlader sig ikke udnyttede investeringsfondshenlæggelser efter lov om investeringsfonds, finder bestemmelserne om investeringsfondshenlæggelser i § 9, stk. 1, nr. 3, § 22, stk. 1, nr. 3, § 22, stk. 3, § 39, stk. 1, nr. 2, § 45, stk. 1, nr. 2, § 59, stk. 2, nr. 2, § 87, stk. 4, og § 88, stk. 4, i lov om beskatning ved dødsfald, jf. lovbekendtgørelse nr. 908 af 28. august 2006, fortsat anvendelse.
Bemærkninger til lovforslaget Indholdsfortegnelse 1. Lovforslagets indhold i hovedtræk Lovforslaget er et led i finanslovaftalen for 2008 mellem regeringspartierne (Venstre og Konservative), Dansk Folkeparti og Ny Alliance.
For at mindske den administrative byrde for de efterladte slægtninge og pårørende er parterne enige om at justere kriterierne for, hvornår et dødsbo er skattepligtigt.
Justeringerne forventes at fritage ca. 1.500 af de nuværende 3.500 skattepligtige dødsboer for dødsbobeskatning.
Justeringen indebærer et provenutab på 15 mio. kr., men samtidigt administrative besparelser hos SKAT på ca. 5 mio. kr.
Lovforslaget går ud på  at udeholde fast ejendom omfattet af parcelhusreglen fra beløbsgrænsen for skattefritagelse af dødsboer.
Efter gældende ret er et selvstændigt skattepligtigt dødsbo fritaget for beskatning, hvis boets aktivmasse ligger under 2.509.900 kr. (2008), og dets nettoformue ligger under 1.882.400 kr. (2008). Beløbsgrænsen for nettoformuen foreslås forhøjet, så den svarer til beløbsgrænsen for aktiver,  at ligestille visse efterladte samlevere med efterladte ægtefæller i visse nærmere beskrevne sammenhænge og i forbindelse hermed at overføre samleverdefinitionen i arveloven af 2007 til dødsboskatteloven og at fastlægge brugen heraf,  at forenkle dødsboskattelovens regler om beskatning af aktieindkomst.
Lovens regler tilnærmes hermed til de regler, der er indført for personer med reformen af aktiebeskatningen fra 2006,  at ændre reglerne om opgørelse og anmeldelse af skattekrav for indkomstår før dødsåret under hensyn til udviklingen i selvangivelsesreglerne for personer i perioden 1997-2007,  at ændre reglerne for genbeskatning af etableringskontomidler, der er i behold ved dødsfaldet,  at forenkle dødsboskattelovens regler om skatteberegning m.v. i tilfælde, hvor afdøde både efterlader sig et særbo og et fællesbo, der behandles hver for sig,  at forlænge fristen for skattefri virksomhedsomdannelse i dødsboer,  at indføre regler, der sikrer, at afdødes forskudsregistrerede beskæftigelsesfradrag og særlige befordringsfradrag bevares, og at anvendelse af reglerne om medarbejdende ægtefælle ikke udløser forøget betaling af arbejdsmarkedsbidrag.
Begge forslag vedrører en problemstilling, der opstår, fordi afdødes arbejdsmarkedsbidragsgrundlag bliver endeligt,  at overføre den skattemæssige behandling af insolvente dødsboer fra konkursskatteloven til dødsboskatteloven,  at indføre regler om, at skattekrav ikke medregnes ved beregning af et dødsbos aktiver og nettoformue.
Formålet hermed er at undgå retsusikkerhed, der kan opstå, fordi tilstedeværelsen af et skattekrav kan være afgørende for, om et dødsbo er fritaget for beskatning eller ej,  at forlænge fristen for at indberette acontoudlodning af et aktiv til SKAT, således at det i alle tilfælde bliver muligt at vælge og indberette a contoudlodning med virkning fra dødsfaldet, efter at skifteretten har taget stilling til boets behandlingsmåde, samt at indføre en særligt lang frist for at indberette acontoudlodning af fast ejendom omfattet af parcelhusreglen til en længstlevende ægtefælle,  at give en længstlevende ægtefælle, som er enearving, mulighed for at fravælge universalsuccession i den førstafdøde ægtefælles skattemæssige stilling,  at genskabe dødsboskattelovens struktur og gøre denne mere overskuelig ved at ophæve det særlige kapitel om beskatning af et uskiftet bo, hvor begge ægtefæller er afgået ved døden inden for samme indkomstår, og placere særregler om sådanne dødsboer på de relevante steder i loven,  at sikre, at grænsegængere, der arbejder i Danmark, men har bopæl i udlandet, ikke mister skattemæssige privilegier her i landet med tilbagevirkende kraft, hvis deres ægtefælle afgår ved døden.
 Desuden indeholder lovforslaget en række mindre justeringer og præciseringer i dødsboskatteloven.
2. Lovforslagets baggrund For så vidt angår justeringen af grænserne for dødsboers skattefritagelse har lovforslaget baggrund i den indgåede finanslovsaftale for 2008 mellem regeringspartierne (Venstre og Konservative), Dansk Folkeparti og Ny Alliance.
Baggrunden for det aftalte er, at de nuværende beløbsgrænser for, hvornår et skiftet dødsbo er fritaget for beskatning, ikke er fulgt med de seneste års vækst i ejendomsværdierne.
Beløbsgrænserne ligger i 2008 ved en nettoformue på 1.882.400 kr. og en aktivmasse på 2.509.900 kr.
Begge beløb reguleres efter skattelovgivningens almindelige reguleringsprincip.
Antallet af ikke skattefritagne dødsboer er steget i de seneste år, og andelen af boer, der ikke betaler dødsboskat, er også stigende.
Ud af hen ved 60.000 årlige dødsfald resulterer i dag ca. 3.500 i et ikke skattefritaget dødsbo, og ca. ¼ af disse betaler ikke dødsboskat, fordi deres indtægter ikke overstiger de fradrag, der gives heri.
 Især det stigende antal dødsboer, der er selvangivelsespligtige, men ikke betaler skat, udgør et voksende administrativt problem for både skattemyndigheder, professionelle bobehandlere og arvinger, der selv ordner bobehandlingen uden professionel bistand.
I tilknytning til forslaget om at ændre grænserne for skattefritagelse er den gældende dødsboskattelov fra 1997 blevet gennemgået.
Skatteministeriet og SKAT har i foråret 2007 gennemført en undersøgelse af, om der  ud over det påpegede forhold - i øvrigt er forhold i det 10 år gamle regelsæt, som er uhensigtsmæssige, og som man med fordel kunne inddrage i en revision af loven.
Denne undersøgelse har resulteret i et stort antal forenklingsforslag, som er medtaget i dette lovforslag.
Fælles for disse forslag er, at de forenkler sagsgange og tilvejebringer klarhed over retstilstanden, hvor denne hidtil har været uklar, enten på grund af, at andre skatteregler er ændret siden det, der lå til grund for dødsboskatteloven af 1997, eller fordi loven oprindelig har været uhensigtsmæssigt formuleret.
Flertallet af forslagene har kun betydning for få boer, men enkelte, primært forslagene vedrørende aktieindkomst og skattekrav fra tidligere indkomstår, skønnes at ville få betydning i et større antal boer.
Forslagene er stort set uden provenumæssig effekt.
Som baggrund for forståelsen af disse forenklingsforslag kan det oplyses, at dødsboskatteloven fra 1997 var det første forsøg på at samle alle regler om beskatning i forbindelse med dødsfald i én lov.
Tidligere havde reglerne været spredt i skattelovgivningen.
Loven indeholder kun reglerne for indkomstbeskatning af dødsboer.
De boafgifter, som betales af bobeholdningen, før den tilfalder arvingerne, er reguleret i boafgiftsloven.
Indholdsmæssigt indeholdt dødsboskatteloven fra 1997 en tilpasning til de nye skifteregler, men var i øvrigt i alt væsentligt en materiel videreførelse af de gældende indkomstskatteregler.
Det vil sige, at der både før og efter 1997 grundlæggende skelnes mellem tre typer af boer: skiftede boer, uskiftede boer og boer, der sluttes ved boudlæg (udlæg for begravelsesomkostningerne).
 Det grundlæggende karakteristiske ved dødsboskattereglerne er, at de tilsigter at gøre endeligt op med den afdøde persons mellemværende med skattevæsenet, på samme måde som der skiftemæssigt gøres endeligt op med afdødes formue med henblik på at få nettoformuen fordelt mellem arvingerne.
Beskatningssystemet for levende personer hviler på en forudsætning om kontinuitet.
Der opereres med perioder af fast længde - et indkomstår ad gangen - og slutstatus i det ene indkomstår bliver åbningsstatus i det næste.
Denne forudsætning om kontinuitet brydes, når personen dør.
I stedet må der laves en form for afsluttende opgørelse.
Allerede fordi dødsfaldet kan indtræde på et hvilket som helst tidspunkt i indkomståret, vil længden af den sidste periode variere.
Desuden bør der tages højde for, at personen er forskudsregistreret fra indkomstårets begyndelse ud fra nogle forudsætninger, der ikke længere holder.
I mange tilfælde er der heller ikke gjort op med det seneste indkomstår før dødsfaldet, eftersom ligningen af dette år iværksættes i løbet af det efterfølgende år.
Derfor må beskatningen af dødsboer uundgåeligt afvige i større eller mindre omfang fra de regler, der gælder for levende personer.
Dødsboskattereglerne har både før og efter 1997 været tilrettelagt ud fra det overordnede synspunkt, at såvel skattemyndighederne som de efterladte og andre, der beskæftiger sig med den skiftemæssige behandling af afdødes efterladte ejendele, skal befatte sig så lidt som muligt med beskatning.
Der er intet behov for at lægge en større arbejdsindsats i at opgøre og beskatte dødsboers indtægter, medmindre boet har indtægter af en ekstraordinær størrelse.
Sammenlignet med personbeskatningen er dødsbobeskatningen således tilrettelagt ud fra et større hensyn til rationel sagstilrettelæggelse og et mindre hensyn til en præcist udregnet og retfærdig beskatning.
Dette er gjort både af hensyn til skattemyndighederne og af hensyn til efterladte og professionelle bobehandlere.
Reformen af dødsbobeskatningen i 1997 var i øvrigt provenumæssigt neutral.
Den afsluttende beskatning af afdøde personer har siden kildeskattens indførelse været tilrettelagt sådan, at man i skiftede boer under en vis størrelse og ved boudlæg (tidligere udlæg for begravelsesomkostningerne) går ud fra, at afdødes forudbetalte skatter svarer til, hvad der skulle være betalt i skat indtil dødsfaldet.
Derfor beskæftiger man sig ikke skattemæssigt med disse boer, medmindre særlige forhold gør sig gældende.
Ved uskiftet bo laves i dødsåret en opgørelse og beregning af begge ægtefællers indkomstskatter i dødsåret, og den efterlevende ægtefælle betaler skat med det samlede beløb.
I de efterfølgende indkomstår er der kun én person, den længstlevende ægtefælle, som er skattepligtig, og som beskattes efter almindelige personskatteregler.
Kun ved skiftede dødsboer over en vis størrelse betaler boet som sådant indkomstskat.
Her har man ved dødsboskatteloven fra 1997 forenklet beskatningen, således at hele perioden fra begyndelsen af dødsåret til afslutningen af boet behandles som én samlet bobeskatningsperiode.
De skiftemæssige regler sikrer, at denne periode maksimalt kan strække sig over 2-3 år, normalt dog maksimalt op til 2 år, alt efter hvornår i indkomståret dødsfaldet er sket, og hvilken skifteform der iværksættes.
Med de foreslåede ændringer i skattefritagelsesgrænserne vil der fremover være færre ikke skattefritagne dødsboer end i dag.
Der vil også være færre dødsboer, der ikke betaler dødsboskat, selv om de ikke er fritaget for skattepligten.
 Endelig har Folketinget i 2007 vedtaget en ny arvelov, der gælder for personer, der er afgået ved døden efter årsskiftet 2007-8. Dødsboskatteloven bør tilpasses de nye arveregler m.v., i det omfang der er en sammenhæng.
En sammenhæng mellem de nye arveregler og dødsboskatter er der for det første med hensyn til efterladte samlevere.
Arveretligt er en efterladt samlevers stilling styrket, især med hensyn til mulighederne for at bevare den hidtidige fælles bolig, men der kræves fortsat en konkret tilkendegivelse  et testamente  fra en samlevers side, for at den efterladte samlever kan blive arving.
Der er i forbindelse med den nye arvelov gennemført ændringer i boafgiftsloven, således at ingen samlevere, der opfylder arvelovens krav for at arve efter et såkaldt udvidet samlevertestamente, fremover vil skulle betale mere end 15 pct. i afgift af arv, men samlevere er ikke som ægtefæller fritaget for boafgift af indbyrdes arv.
Dødsboskatteloven er derimod ikke ændret materielt som følge af samlevernes udvidede arverettigheder.
Det foreslås, at det sker nu, således at efterladte samlevere i højere grad end hidtil ligestilles med efterladte ægtefæller, når det gælder overtagelse og videreførelse af fast ejendom.
I forbindelse med arvelovsreformen er der endvidere gennemført nogle lovændringer, som generelt tilsigter at skabe større klarhed over, hvad en afdød person har efterladt sig af aktiver og passiver.
Der er således indført en formueoversigt ved uskiftet bo, som giver flere oplysninger om begge ægtefællers respektive bodele og særejer end den opgørelse, der hidtil har skullet udarbejdes ved uskiftet bo.
Desuden skal proklama i forbindelse med dødsfald anvendes i videre udstrækning end hidtil.
Begge disse lovændringer har afledede konsekvenser for tilrettelæggelsen af dødsbobeskatningen.
Det må anses som en forbedring af regelkomplekset omkring dødsfald, at dødsboskattereglerne forenkles og tydeliggøres.
Dette skaber bedre muligheder for efterladte og andre for at skabe sig overblik over, hvilke dele af regelsættet der er relevante i den konkrete situation.
3. Beskrivelse af lovforslagets enkelte elementer 3.1. Forhøjelse af grænserne for skattefritagelse af dødsboer 3.1.1. Gældende ret Efter dødsboskattelovens systematik opdeles skattepligtige dødsboer i skattefritagne og ikke skattefritagne boer.
For at et dødsbo kan blive skattefritaget i relation til dødsboskat, må dets aktiver eller nettoformue ikke overstige visse beløbsgrænser.
De to beløbsgrænser udgør i 2008 henholdsvis 2.509.900 kr. for aktiverne og 1.882.400 kr. for nettoformuen.
Beløbsgrænserne reguleres årligt efter personskattelovens § 20, dvs. i takt med den generelle lønudvikling.
 At der er fastsat skattepligtsgrænser for både aktiver og nettoformue sikrer, at ikke bare boer med en pæn nettoformue bliver underlagt et manuelt eftersyn af SKAT, men også boer med betydelige aktiver, der har en mere beskeden nettoformue som følge af en stor gæld.
For boer, der er skattefritagne efter dødsboskatteloven, betragtes afdødes foreløbigt betalte skat fra årsskiftet til dødsdagen (mellemperioden) som hovedregel for endelig skat.
Formoder arvingerne eller SKAT, at der er en afvigelse mellem den betalte forskudsskat og en beregnet skat på basis af en selvangivelse, kan de anmode om en afsluttende ansættelse for afdøde.
Ved en afsluttende ansættelse beregnes skatten med den proportionale dødsboskattesats på 50 pct., og der gives som substitut for personfradraget et mellemperiodefradrag i skatten på 1.800 kr. pr. måned (2008). Restskat indbetales i det omfang den overstiger 31.600 kr. (2008), og overskydende skat udbetales, hvis beløbet overstiger 2.700 kr. (2008).
For ikke skattefritagne boer, dvs. boer, hvis aktiver eller nettoformue overstiger skattepligtsgrænserne, foretages der altid en skatteansættelse.
Den baseres på en indkomstopgørelse for den samlede mellemperiode og boperiode på baggrund af en selvangivelse, og beskatningen sker med dødsboskattesatsen på 50 pct.
Den samlede beregnede dødsboskat reduceres dels med et fradrag pr. måned for mellemperioden, dels med et fradrag pr. måned for boperioden.
Mellemperiodefradraget og bofradraget udgør henholdsvis 1.800 kr. og 5.000 kr. pr. måned (2008).
3.1.2. Forslagets baggrund Forslaget om forhøjelse af skattepligtsgrænsen har baggrund i, at der i de seneste år er konstateret en kraftig stigning i antallet af skattepligtige dødsboer, samtidig med at andelen af skattepligtige boer, som ikke betaler skat, er steget væsentligt.
Det har betydet en øget administrativ belastning både for skatteyderne og skattemyndighederne, uden at det har medført nogen væsentlig forøgelse af skatteprovenuet.
3.1.3. Skatteministeriets overvejelser I 2000 blev beløbsgrænserne forhøjet ekstraordinært begrundet med stigende ejendomsværdier.
Således blev aktivgrænsen forhøjet med ca. 600.000 kr. fra godt 1,4 mio. kr. til 2,0 mio. kr. og nettoformuegrænsen med ca. 400.000 kr. fra ca. 1,1 mio. kr. til 1,5 mio. kr.
Det skønnedes i forbindelse med denne ekstraordinære forhøjelse, at antallet af skattepligtige dødsboer ville blive reduceret med ca. 1.000.
 Siden 2000 har antallet af skattepligtige dødsboer udviklet sig, som det fremgår af tabel 1. Ikke mindst i 2004 har stigningen været markant, således at niveauet ligger ca. 18 pct. over 2000, og en simpel fremskrivning af de foreløbige tal for 2005 tyder på, at antallet her kommer på omkring 3.500 skattepligtige boer, svarende til en stigning i forhold til 2000 på over 30 pct.
 Formodningen om, at en væsentlig del af stigningen i antallet af skattepligtige dødsboer skyldes den senere tids stigninger i ejendomspriserne, underbygges af, at der er konstateret en endnu kraftigere stigning i antallet af skattepligtige boer, der ikke betaler skat, jf. 3. og 4. søjle i tabel 1. Herudover spiller generelle indkomststigninger og stigende aktiekurser også en rolle.
Stigningerne i ejendomspriserne bevirker, at beløbsgrænserne for skattefrihed overskrides, således at boet bliver skattepligtigt og skal indgive selvangivelse.
Ejerboligen, som udløser skattepligten, afstås eller udloddes ofte uden beskatning (parcelhusreglen), mens boet herefter for hele boperioden fra 1.januar i dødsåret til skæringsdagen beskattes proportionalt med 50 pct.
Er der ingen indtægter i boet, vil forskudsskatten, som afdøde har betalt i dødsåret, ofte blive helt eller delvist tilbagebetalt til boet.
3.1.4. Forslagets indhold Stigningen i antallet af skattepligtige dødsboer har betydet en øget administrativ belastning både for borgerne og skattemyndighederne.
På denne baggrund foreslås det, at ejerboliger, der skattemæssigt er omfattet af parcelhusreglen, ikke fremover medregnes ved opgørelsen af boets aktiver.
Boligen medregnes fortsat til boets nettoformue. (Disse regler svarer til genindførelse af reglerne fra før 1997). Samtidig foreslås beløbsgrænsen for boets nettoformue forhøjet til samme beløb som aktivgrænsen, dvs. til 2.509.900 kr. i 2008. Herved neutraliseres også den stigning i antallet af skattepligtige boer, der kan henføres til de seneste års markante stigninger i friværdierne på ejerboliger.
Skattefritagelsesgrænserne foreslås herefter fortsat reguleret efter personskattelovens § 20, dvs. i takt med den generelle lønudvikling.
Begrundelsen for, at der fortsat er skattefritagelsesgrænser for både aktiver og nettoformue, er, at det herved sikres, at ikke bare boer med en pæn nettoformue bliver underlagt et manuelt eftersyn af SKAT, men også boer med betydelige aktiver, der har en mere beskeden nettoformue som følge af en stor gæld.
Efter forslaget drejer det sig således om boer med nettoformue (inklusive eventuel friværdi) over ca. 2 ½ mio. kr. eller boer med aktiver (eksklusive ejerbolig) over ca. 2 ½ mio. kr.
 Det henvises til lovforslagets § 1, nr. 9 (dødsboskattelovens § 6), og bemærkningerne hertil.
 Det må betragtes som en fordel for de efterladte, at markant færre boer fremover vil blive omfattet af reglerne om ikke skattefritagne boer, da disse ud fra en samlet vurdering må betragtes som mere komplicerede og vanskeligere at overskue end de regler, der gælder for skattefritagne boer.
 3.2. Ligestilling af visse efterladte samlevere med efterladte ægtefæller m.v.
3.2.1. Gældende ret Dødsboskatteloven indeholder efter sin gældende ordlyd ingen bestemmelser, der begunstiger efterladte samlevere, der arver efter testamente.
De regler i dødsboskatteloven, der stiller efterladte ægtefæller anderledes end andre efterladte arvinger, gælder således ikke for efterladte samlevere.
Endvidere er samlevere ikke nævnt i bestemmelsen i dødsboskattelovens § 37, stk. 1. Denne bestemmelse handler om situationer, hvor en arving kan succedere i dødsboets skattemæssige status med hensyn til et aktiv, som skal udloddes til den pågældende arving.
Bestemmelsen giver efterladte ægtefæller og en række andre arvinger, der betragtes som særligt nærtstående i forhold til afdøde, mulighed for at succedere i den fulde værdi af aktivet, selv om dettes værdi overstiger arvingens arvelod.
Derimod har boafgiftsloven og pensionsbeskatningsloven i en årrække indeholdt en række regler, der ligestiller efterladte samlevere med ægtefæller og/eller med andre arvinger, bl.a. når en pensionsordning begunstiger en samlever.
De to love indeholder kriterier, som samlevere skal overholde for at blive behandlet efter de pågældende regler.
Samleverkriteriet i disse love er udvidet ved lov nr. 516 af 6. juni 2007 (Begunstigelser i forsikringsordninger og ændringer som følge af arveloven m.v.) 3.2.2. Forslagets baggrund Den nye arvelov og følgeloven hertil indeholder to regelsæt, der skal styrke en samlevers stilling i tilfælde af, at den anden samlever dør.
For det første skabes der med den nye arvelov mulighed for, at ugifte samlevende kan oprette et såkaldt udvidet samlevertestamente.
Et sådant testamente kan oprettes af et samlevende par, hvis samlivsforholdet opfylder visse nærmere angivne kriterier, og kan anvendes ved fordeling af arven efter en af samleverne, hvis visse nærmere angivne kriterier er opfyldt ved dødsfaldet.
Den maksimale begunstigelse af den efterladte samlever opnås ved, at parterne bestemmer, at de fuldt ud vil arve hinanden og arves, som om de var ægtefæller.
I så fald svarer den efterladte samlevers arveretlige status til den status, som en efterlevende ægtefælle har i et ægteskab, hvor der var fuldstændigt særeje mellem parterne.
 For det andet indeholder følgeloven til arveloven, lov nr. 516 af 6. juni 2007, en ny regel i dødsboskiftelovens § 111 a, der giver visse efterladte samlevere køberet til den hidtidige fælles bolig og sædvanligt indbo, uanset om samleveren har arveret eller ej.
3.2.3. Skatteministeriets overvejelser De civilretlige begunstigelser af efterladte samlevere, som dels arveloven, dels følgeloven hertil indeholder, giver efter Skatteministeriets vurdering anledning til overvejelser om, hvorvidt og i hvilket omfang en civilretlig ligestilling med ægtefæller også bør følges op af en skattemæssig ligestilling med ægtefæller.
Skatteministeriet er herved på den ene side opmærksom på, at der ikke i forbindelse med arveloven er sket en ligestilling mellem efterladte samlevere og efterladte ægtefæller i boafgiftsmæssig henseende.
Samlevere skal således fortsat betale en boafgift på 15 pct., mens ægtefæller ikke betaler boafgift af arv efter hinanden.
En generel ligestilling af efterladte samlevere med efterladte ægtefæller kan efter Skatteministeriets opfattelse ikke komme på tale.
Dette gælder så meget des mere for de skattemæssige særregler, som har deres udspring og begrundelse i den gensidige forsørgelsespligt mellem ægtefæller  en forsørgelsespligt, som ikke har været til stede under et samlivsforhold uanset dettes varighed og karakter i øvrigt.
 Skatteministeriet er på den anden side samtidig opmærksom på, at arveloven og følgeloven hertil især synes at have fokus på, at det i videre omfang end hidtil bør være muligt for en efterladt samlever at opretholde den hidtidige livsførelse ved at overtage den hidtidige fælles bolig.
 Skatteministeriet finder derfor, at dødsboskattereglerne bør tilpasses, således at de i højere grad end hidtil muliggør, at en efterladt samlever kan overtage fast ejendom.
 Endvidere finder Skatteministeriet, at en efterladt samlever bør have adgang til at succedere i et aktiv, der overstiger værdien af arvelodden, i samme omfang som den kreds af nærtstående arvinger, der i forvejen er opregnet i dødsboskattelovens § 37.
Selv om arvelovens udgangspunkt er, at samlevere skal have mulighed for at stille hinanden som ægtefæller med fuldstændigt særeje, finder Skatteministeriet det uhensigtsmæssigt at give samlevere adgang til beskatning efter dødsboskattelovens afsnit III om uskiftet bo m.v., et regelsæt, der for så vidt kunne være relevant i tilfælde, hvor samleveren var eneste arving.
Dødsboskattelovens afsnit III, der henfører hele beskatningen af afdøde i dødsåret til den efterlevende ægtefælle, vurderes at være så tæt knyttet til den gensidige forsørgelsespligt, der  uanset formueordning - har bestået under et ægteskab, at det ikke er hensigtsmæssigt at ligestille en efterladt samlever, der er enearving, med en efterladt ægtefælle.
Den efterladte samlever bør i stedet være stillet som andre enearvinger, f.eks. en livsarving efter afdøde, det vil sige at boet overordnet bør henføres til beskatning efter dødsboskattelovens afsnit II, og at samleveren bør omfattes af reglerne i lovens kapitel 6. Det bemærkes, at gældende ret også fører til dette resultat i tilfælde, hvor en efterladt samlever er indsat som universalarving ved afdødes testamente.
Skatteministeriet finder, at det af hensyn til strukturen i dødsboskatteloven er hensigtsmæssigt, at denne forsynes med en generel definition af, hvad en efterladt samlever i lovens forstand er.
Da dødsboskatteloven ikke i forvejen indeholder en sådan definition, er det hensigtsmæssigt, at definitionen følger arvelovens kriterium for, hvornår en efterladt samlever kan arve i henhold til et udvidet samlevertestamente.
Opfylder en samlever arvelovens kriterier, skal det skal dog ikke være afgørende, om det testamente, der tillægger samleveren arveret, rent faktisk er et udvidet samlevertestamente i arvelovens forstand.
Det er således kravene til samlivsforholdets karakter og varighed der bør være afgørende, og ikke de formelle krav til testamentet.
3.2.4. Forslagets indhold Det foreslås for det første, at dødsboskatteloven forsynes med en definition af, hvad en efterladt samlever er.
Denne foreslås placeret i dødsboskattelovens definitionsbestemmelse, § 96. Det foreslås, at definitionen skal følge arvelovens kriterier for, hvornår en efterladt samlever kan arve i henhold til et udvidet samlevertestamente.
For det nærmere indhold af samleverdefinitionen henvises til bemærkningerne til § 1, nr. 72 (dødsboskattelovens § 96, stk. 5).
Det foreslås dernæst, at visse af bestemmelserne i dødsboskattelovens kapitel 7 om beskatningen af en efterlevende ægtefælle også skal gælde for efterladte samlevere.
Materielt skal dette således gælde for reglerne i § 43, stk. 2, om ret til fradrag, når samleveren betaler renteudgifter, som på grund af afdødes forhold var omfattet af ligningslovens § 5, stk. 8, 1. pkt., og § 43, stk. 4, der refererer til om kursgevinstlovens § 22, stk. 4, om indfrielse af kontantlån i realkreditinstitutter.
I tilknytning hertil foreslås anvendelsesområdet for kursgevinstlovens § 22, stk. 4, udvidet til at gælde i tilfælde, hvor en efterladt samlever, der opfylder kriterierne, i forbindelse med skifte af et dødsbo overtager en fast ejendom, som afdøde var ejer af.
For det nærmere indhold af ligningslovens § 5, stk. 8, 1. pkt., henvises til de fælles bemærkninger til § 1, nr. 41 (dødsboskattelovens kapitel 7), nr. 42 (dødsboskattelovens § 41, stk. 2) og nr. 43 (dødsboskattelovens § 42, stk. 1). For det nærmere indhold af kursgevinstlovens § 22, stk. 4, henvises til bemærkningerne til § 8, nr. 1 (kursgevinstlovens § 22, stk. 4). Endvidere bemærkes, at dette lovforslag indeholder en særregel om, at den efterlevende ægtefælle skal kunne overtage fast ejendom omfattet af parcelhusreglen ved acontoudlodning med virkning fra dødsdagen, selv om meddelelse til SKAT om acontoudlodningen sker efter udløbet af den normale frist herfor.
Særreglen er omtalt i afsnit 3.11. og i de fælles bemærkninger til § 1, nr. 8 (dødsboskattelovens § 5, stk. 2), nr. 44 (dødsboskattelovens § 42, stk. 3) og nr. 58 (dødsboskattelovens § 66 stk. 2). Det foreslås, at også denne regel skal gælde for efterladte samlevere.
 Endelig foreslås det, at en efterladt samlever bør have adgang til at succedere i et aktiv, der overstiger værdien af arvelodden, i samme omfang som den kreds af nærtstående arvinger, der i forvejen er opregnet i dødsboskattelovens § 37. Der henvises til bemærkningerne til § 1, nr. 39 (dødsboskattelovens § 37, stk. 1, 1. pkt).
3.3. Forenklede regler for beskatning af aktieindkomst 3.3.1. Gældende ret Efter gældende regler beskattes personers indtægter fra aktier efter et særligt regelsæt om aktieindkomst.
Dette regelsæt gælder parallelt med reglerne om skattepligtig indkomst og dennes bestanddele (personlig indkomst, kapitalindkomst, fradrag m.v.) Reglerne om aktieindkomst omfatter både aktieudbytte og gevinst og tab ved afståelse af aktier m.v.
Reglerne om, hvilke indtægter der skal medregnes til aktieindkomsten, og hvordan de skal beregnes, findes i personskattelovens § 4 a.
Reglerne om, hvilken skat der betales af aktieindkomst og med hvilke satser, findes i personskattelovens § 8 a.
 For dødsboer opgøres aktieindkomsten på samme måde som for fysiske personer, men indkomsten beskattes ikke på samme måde.
 For fysiske personer, der ikke er næringsdrivende med aktiehandel m.v., beskattes aktieindkomst under en reguleret beløbsgrænse på 46.700 kr. (2008) med 28 pct., aktieindkomst over beløbsgrænsen med 43 pct. og aktieindkomst over en ny beløbsgrænse (fra 2008) på 102.600 kr. med 45 pct. fra indkomståret 2008. Beregning af aktieskatten sker adskilt fra beregningen af skatter af skattepligtig indkomst, men aktieindkomst og skat heraf fremgår af fortrykte selvangivelsesblanketter, årsopgørelser m.v.
Af aktieudbytte indeholdes en udbytteskat på 28 pct.
Det har den praktisk betydningsfulde virkning, at personer, der kun har aktieudbytter, og hvis aktieindkomst holder sig under beløbsgrænsen på 46.700 kr. (2008), ikke udsættes for yderligere regulering eller beskatning af deres aktieindkomst.
Er der indeholdt for meget i udbytteskat, f.eks. fordi personen har haft tab ved afståelse af aktier, modregnes det overskydende beløb i slutskatten.
Er aktieindkomsten negativ, modregnes hele den indeholdte udbytteskat i slutskatten.
Samtidig beregnes der negativ skat af den negative aktieindkomst, og denne negative skat modregnes også i slutskatten.
I det omfang dette ikke kan ske, kan et resterende negativt beløb fremføres til modregning i slutskatten for de efterfølgende år.
Er en person med negativ aktieindkomst gift og samlevende med ægtefællen ved indkomstårets udløb, sker der modregning i den anden ægtefælles positive aktieindkomst, før der beregnes negativ skat af et eventuelt overskydende beløb.
I skiftede dødsboer sker beskatningen af aktieindkomst på anden vis.
Ligger aktieindkomsten  opgjort som for personer - under beløbsgrænsen i personskattelovens § 8 a, stk. 1, 46.700 kr. (2008), beskattes aktieindkomsten endeligt med de 28 pct., som er skattesatsen efter personskattelovens § 8 a, stk. 1. Dog gælder som for personer, at hvis den indeholdte udbytteskat efter kildeskattelovens § 65 er for høj, f.eks. der er lidt tab på afståelse af aktier, lægges det overskydende beløb sammen med afdødes øvrige foreløbige indkomstskattebeløb.
Hvis afdøde havde negativ skat af aktieindkomst, som kunne være fremført til dødsåret efter personskattelovens § 8 a, stk. 5, kan den negative skat nu i stedet modregnes i mellemperiodeskatten eller dødsboskatten.
Hvis aktieindkomsten  opgjort som for personer - overstiger beløbsgrænsen i personskattelovens § 8 a, stk. 1, lægges aktieindkomsten derimod til den skattepligtige indkomst i mellemperioden, hvis dødsboet er fritaget for beskatning, og i bobeskatningsperioden, hvis dødsboet ikke er fritaget for beskatning.
I begge tilfælde skal der tages hensyn til, at beskatningen i levende live er lavere end de 50 pct., som er dødsboskattelovens skatteprocent.
Det sker ved regler om, at kun en del af aktieindkomsten skal tillægges den skattepligtige indkomst.
Der medregnes således kun 86 pct. af det beløb, der overstiger beløbsgrænsen i personskattelovens § 8 a, stk. 1. Af aktieudbytte ud over den nye beløbsgrænse i personskattelovens § 8 a, stk. 2, 2. pkt., 102.600 kr. (2008), skal dog i visse tilfælde medregnes 90 pct.
Herved opnås de samme effektive skatteprocenter som for personer, henholdsvis 43 og 45 pct.
 Er aktieindkomsten negativ, fradrages henholdsvis 56, 86 og 90 pct. af beløbene i den skattepligtige indkomst for mellemperioden eller i bobeskatningsindkomsten.
3.3.2. Forslagets baggrund Reglerne om beskatning af aktieindkomst er ændret betydeligt siden dødsboskattelovens indførelse i 1997, først og fremmest ved aktieskattereformen i 2006. Ved den nye aktieavancebeskatningslov, lov nr. 1413 af 21. december 2005, og følgeloven hertil, lov nr. 1414, blev den såkaldte 100.000 kr.s grænse for børsnoterede aktier ejet i mere end 3 år afskaffet med den virkning, at der fremover er generel skattepligt for personers aktieavancer uanset ejertid.
Samtidig blev alle skattepligtige aktieavancer omkvalificeret til fremover at være aktieindkomst, hvor de før i en vis udstrækning havde været kapitalindkomst.
Der blev gennemført nogle ændringer i dødsboskatteloven i forbindelse med aktieskattereformen, men disse vedrørte kun udlodnings- og successionsreglerne.
Der blev således ikke rørt ved de generelle principper for beskatning af aktieavancer i dødsboerne.
Reformens udvidelse af området for, hvilke indtægter der er kvalificeret som aktieindkomst, medfører dermed i dødsboerne, at der fremkommer flere tilfælde, hvor der i et skattefritaget dødsbo bliver opkrævet ekstra aktieskat, fordi indeholdt udbytteskat efter kildeskattelovens § 65 ikke dækker den beregnede aktieskat.
Mulige uhensigtsmæssige konsekvenser heraf er beskrevet nedenfor under 3.3.3.
Ved lov nr. 540 af 6. juni 2007 er der for personer indført en ekstra skattesats og en ny beløbsgrænse i personskattelovens § 8 a, stk. 2, 2. pkt., således at der fremover er ikke to, men tre forskellige skattesatser.
Det ligger for så vidt klart, hvad de umiddelbare konsekvenser heraf bør være for dødsbobeskatningen, og regler herom er også indsat visse steder i dødsboskatteloven, men tilretningen er ikke gennemført konsekvent.
 Baggrunden for, at man ved dødsboskatteloven har valgt at lade beskatningen af de små aktieindkomster (aktieudbytter) være endelig, mens større aktieindkomster blev lagt sammen med den skattepligtige indkomst, var, at man har ønsket en beskatningsform for dødsboerne, der var så enkel som muligt.
3.3.3. Skatteministeriets overvejelser Dødsboskattelovens intentioner om, at beskatningen af aktieindkomst i dødsboerne bør være så enkel som mulig, forekommer fortsat at være gældende.
De mellemkommende ændringer i aktieavancebeskatningsreglerne m.v. har imidlertid medført, at reglerne i dag ikke i samme grad opleves som enkle og forståelige som tidligere.
I nedenstående eksempler oplever de efterladte således ikke aktiebeskatningen som rimelig:
 Da beløbet er under 30.800, kr. skal beløbet ikke indbetales, jf. dødsboskattelovens § 15, stk. 4.
 For lidt betalt endelig skat efter personskattelovens § 8 a, stk. 1 udgør 2.800 kr.
 Selv om de 2 beløb tilsammen udgør 30.800 kr. svarende til beløbsgrænsen i 2007 for, hvad der efter dødsboskattelovens § 15, stk. 4, ikke skal indbetales, skal boet alligevel indbetale den endelige skat efter personskattelovens § 8 a, stk. 1, med 2.800 kr.
 Forekomsten af situationer, hvor aktieindkomst under beløbsgrænsen i personskattelovens § 8 a, stk. 1, ikke er dækket ved indeholdt udbytteskat efter kildeskattelovens § 65, er stigende efter aktieskattereformen, eftersom der er flere tilfælde, hvor mindre aktieavancer skal behandles som aktieindkomst.
For de større aktieindkomsters vedkommende viser SKATs erfaringer, at dødsboselvangivelserne ofte indeholder fejl, fordi der er regnet forkert ved omregningen af aktieindkomst til skattepligtig indkomst.
Selv om sammenhængen mellem de forskellige procenter burde være klar nok, er det erfaringen, at det ikke er tilfældet i praksis.
Dette problem må forventes at blive forstærket, når der fremover skal opereres med tre forskellige satser i stedet for to.
 Disse problemkomplekser vil kunne løses, hvis man også i dødsboerne beregner en aktieskat direkte på grundlag af aktieindkomsten, og hvis man samtidig forlader princippet om, at skat af aktieindkomst under beløbsgrænsen er endelig.
 Det foreslås derfor, at man med fremadrettet virkning ændrer det overordnede beregningsprincip og går over til, ligesom for personer, at beskatte aktieindkomsten separat.
 Forslaget indebærer, at reglerne bliver mere forståelige end de nuværende, fordi de i højere grad svarer til, hvad der gælder for personer i levende live, og omregningstabeller undgås.
3.3.4. Forslagets indhold Det foreslås, at dødsboskattelovens regler om skat af aktieindkomst omstruktureres, så de følger principperne i personskattelovens § 8 a.
Det foreslås således, at der skal beregnes en direkte aktieskat.
Det foreslås, at beregningen i dødsboerne også skal omfatte de laveste aktieindkomster.
Det bemærkes herved, at beløbsgrænserne for opkrævning og udbetaling af skatter i de skattefritagne boer ligger sådan, at reguleringer på grund af for lav eller for høj forudbetaling af udbytteskat vil være sjældne.
At man  som en afvigelse fra reglerne i levende live  fastslår, at skatten af aktieindkomster under beløbsgrænsen i personskattelovens § 8 a, stk. 1, ikke skal være endelig, vil således i dødsboerne betyde, at man får færre reguleringer, end tilfældet er i dag, hvor et eventuelt manglende beløb i endelig aktieskat skal indbetales, uanset at der ikke sker nogen regulering vedrørende den skattepligtige indkomst.
Eksempel 1 og 2 i afsnit 3.3.3. ovenfor vil i fremtiden ikke udløse nogen betaling af resterende aktieskat.
 I de skattefritagneboer foreslås det, at al beregnet aktieskat skal tillægges den beregnede mellemperiodeskat, og at al indeholdt udbytteskat skal indgå ved opgørelsen af afdødes foreløbige skatter.
Hvis en levende person har negativ aktieskat, kan den ikke udbetales.
I stedet skal denne modregnes i slutskatten og herefter fremføres til modregning i slutskatten for de følgende indkomstår.
En tilsvarende fremførselsmulighed foreligger ikke i dødsboer.
 Det foreslås derfor, at der indføres en regel om, at negativ aktieskat medregnes i det omfang, beløbet kan rummes i den beregnede mellemperiodeskat, og at et eventuelt overskydende beløb ikke udbetales.
Omvendt foreslås der indført en regel om, at underskud i skattepligtig indkomst skal kunne modregnes i positiv aktieindkomst i det omfang, det kan ske, og at et eventuelt yderligere underskud ikke skal kunne kapitaliseres til en udbetaling.
Det skyldes, at den nuværende sammenlægningsregel for aktieindkomst og skattepligtig indkomst efter gældende regler indebærer, at der kan finde en sådan modregning sted på indkomstniveau.
 I de ikke skattefritagne boer foreslås det på tilsvarende måde, at al beregnet aktieskat skal tillægges den beregnede dødsboskat, og at indeholdt udbytteskat skal indgå ved opgørelsen af de foreløbige skatter.
Der foreslås tillige regler om, at negativ skattepligtig indkomst i bobeskatningsperioden (bobeskatningsindkomst) skal modregnes i eventuel positiv aktieindkomst i bobeskatingsperioden.
I det omfang der efter denne modregning fortsat er underskud, har boet efter § 31 har ret til tilbagebetaling af 30 pct. af underskuddet.
 Der henvises nærmere til bemærkningerne til § 1, nr. 29 (dødsboskattelovens § 16), nr. 32 (dødsboskattelovens § 19, stk. 3), nr. 37 (dødsboskattelovens §§ 30 og 30 a) og nr. 38 (dødsboskattelovens §§ 31 og 32) og til bemærkningerne til de enkelte bestemmelser.
3.4. Ændrede regler om gamle skattekrav 3.4.1. Gældende ret Dødsboskattelovens § 87 indeholder regler om efterbetaling af skat for indkomstår, der ligger forud for dødsåret.
 Bestemmelsens stk. 1 fastslår indledningsvis, at hvis afdøde har betalt for lidt i skat for indkomstår forud for dødsåret, hæftes der herfor.
Bestemmelsens stk. 2 fastlægger frister for, hvornår skattekrav for indkomstår før dødsåret skal rejses.
Bestemmelsen er specielt relevant for det seneste indkomstår forud for dødsfaldet, hvor der  afhængig af dødsfaldets placering i indkomståret - ofte endnu ikke foreligger hverken selvangivelse, årsopgørelse eller skatteansættelse.
Som hovedregel har SKAT en frist på 3 måneder til at gøre skattekrav gældende mod den, der hæfter for krav mod afdøde.
Krav, der ikke er gjort gældende i tide, kan ikke rejses senere, medmindre nogen på boets vegne forsætligt eller uagtsomt har bevirket, at skatteansættelsen er blevet foretaget på et urigtigt eller ufuldstændigt grundlag, jf. skatteforvaltningslovens § 27, stk. 1, nr. 5. Fristen løber fra det tidspunkt, hvor SKAT må anses for at have modtaget de nødvendige og tilstrækkelige oplysninger til at kunne gøre kravet op.
Hvornår det tidspunkt indtræder, afhænger af, hvilken form for bobehandling der er tale om.
Skiftes dødsboet, eller overtages boet af en efterlevende ægtefælle, starter 3 månedersfristen, når SKAT har modtaget en opgørelse over afdødes eller det uskiftede bos aktiver og passiver på dødsdagen, det vil sige en åbningsstatus for boet.
Hvis åbningsstatus er indsendt inden den selvangivelsesfrist, der var gældende for afdøde efter skattekontrollovens § 4, fremrykkes selvangivelsesfristen.
Både afdøde og en eventuel efterlevende ægtefælle skal derfor indgive selvangivelse for året før dødsfaldet, samtidig med at boets åbningsstatus indgives.
Fristen efter skattekontrollovens § 4 for at indgive selvangivelse for året før dødsfaldet er for pensionister og lønmodtagere almindeligvis 1. maj, for selvstændigt erhvervsdrivende 1. juli i dødsåret.
Fra ovennævnte hovedregel gælder den særregel, at hvis boet efter afdøde er udleveret til den efterlevende ægtefælle efter reglen i dødsboskiftelovens § 22, løber fristen på 3 måneder fra det seneste af to tidspunkter: SKATs modtagelse af selvangivelser for afdøde og den efterlevende ægtefælle og SKATs modtagelse af meddelelse om, at boet er udleveret efter dødsboskiftelovens § 22. Dødsboskiftelovens § 22 omhandler de boer, hvor der ganske vist er andre arvinger efter først­afdøde, men hvor hele dødsboet alligevel udleveres til den efterlevende ægtefælle, fordi der efter reglerne om suppleringsarv til ægtefællen, hovedsagelig 600.000 kr.s-reglen i arvelovens § 11, stk. 2, intet bliver at udlodde til de andre arvinger.
Baggrunden for, at der gælder en særlig fristregel for disse boer, er, at de ikke skal indgive nogen åbningsstatus.
Den praktiske hovedregel for disse boer er derfor, at fristen løber fra indgivelsen af selvangivelserne.
Efter stk. 3 gælder den undtagelse fra stk. 2, at SKATs frist for at gøre skattekrav gældende forlænges i tilfælde, hvor SKAT har anmodet om oplysninger efter skattekontrollovens § 6 C, stk. 1, og oplysningerne ikke fremkommer inden for den frist, som SKAT har sat for indgivelsen heraf.
Fristen forlænges i så fald til 2 måneder efter den dag, hvor oplysningerne er modtaget.
Oplysninger efter skattekontrollovens § 6 C, stk. 1, er bl.a. oplysninger fra skifteretten, bobestyreren, privatskiftende arvinger eller en efterlevende ægtefælle om boets forhold.
Stk. 4 er ligeledes en undtagelse fra stk. 2. Bestemmelsen omhandler efterbetalingskrav, der hidrører fra afdødes forskudsafskrivninger, investeringsfondshenlæggelser eller indskud på etableringskonto.
Efterbetalingskrav af denne type skal fremsættes senest 2 måneder efter, at SKAT har modtaget meddelelse om, at den efterlevende ægtefælle, arvinger eller legatarer ikke skal overtage de pågældende beløb.
Stk. 5 regulerer, i hvilket omfang et proklama udstedt af dødsboet efter dødsboskiftelovens kapitel 20 om proklama omfatter skattekrav for årene før dødsfaldet.
Disse skattekrav er efter bestemmelsen omfattet af proklamaet, hvis de er opgjort på tidspunktet for proklamaets udstedelse, og ellers ikke.
For restskatter m.v., der er overført til dødsåret, gælder dog den særregel, at selv om de er opgjort tidligere, omfattes de ikke af proklamaet.
3.4.2. Forslagets baggrund Der er siden den seneste ajourføring af dødsboskattelovens § 87 sket flere relevante ændringer i lovgivning, der har været forudsat i bestemmelsen.
For det første er selvangivelsesproceduren ændret.
Med virkning fra indkomståret 2008 får et stort antal skatteydere med ukomplicerede skatteforhold ikke længere en fortrykt selvangivelse, men alene en årsopgørelse.
Skatteydere, der enten har selvangivet for det seneste indkomstår eller har ændret forskudsregistreringen, modtager samtidig med årsopgørelsen et oplysningskort til at selvangive på.
Skatteyderen kan selv anmode om et oplysningskort inden 1. februar.
Fristen for at selvangive er som hidtil den 1. maj i året efter indkomståret, for selvstændigt erhvervsdrivende og deres sambeskattede ægtefæller dog den 1. juli i året efter indkomståret.
For det andet er reglerne om proklama udvidet i forbindelse med den nye arvelov.
Efter de hidtil gældende regler har proklama været obligatorisk, når boet blev skiftet.
Fremover vil proklama også være obligatorisk ved uskiftet bo og ved udlevering af hele boet til en efterlevende ægtefælle efter reglerne om suppleringsarv, jf. de ændringer i dødsboskiftelovens §§ 22, stk. 4 og 24, stk. 4, der blev gennemført ved lov nr. 516 af 6. juni 2007, § 3, nr. 4 og 6.
3.4.3. Skatteministeriets overvejelser Fristerne i dødsboskattelovens § 87, stk. 2, for, hvornår skattekrav for indkomstår før dødsåret skal rejses, er i visse situationer urimeligt byrdefulde for de efterladte.
Dette til trods for, at fristerne oprindelig er fastlagt af hensyn til, at de pårørende og bobehandlerne skal kende et eventuelt skattekrav fra årene før dødsfaldet så tidligt som muligt.
Urimeligheden fremkommer, når fristerne sammenholdes med de regler for selvangivelsesproceduren, der gradvist er indført for personer igennem de seneste år.
Såvel skifte- som skatteregler tilskynder således generelt til, at åbningsstatus bør indgives så hurtigt som muligt.
Er der f.eks. tale om et mindre bo uden særlige forhold, der skal udleveres til den længstlevende ægtefælle, er det almindeligt, at skifteretten allerede under det første møde få uger efter dødsfaldet bistår længstlevende med at udfylde blanketten med boets åbningsstatus eller den nye formueoversigt, der efter arvelovens § 22 skal indgives i uskiftede boer.
Om denne henvises i øvrigt til afsnit 3.16.9. Hvis dødsfaldet er sket tidligt i indkomståret, og længstlevende så indleverer åbningsstatus eller formueoversigt, udløser det imidlertid et krav fra SKAT om, at han eller hun tillige skal indgive selvangivelse for afdøde og sig selv straks, uden at afvente den almindelige frist for selvangivelse for dødsåret.
Det foreslås derfor, at 3 månedersfristen fremover tidligst skal løbe fra det tidspunkt, hvor selvangivelsesfristen udløber, uanset om en åbningsstatus eller formueoversigt måtte være indleveret forinden.
Herved undgår de pårørende og bobehandlerne at skulle indgive selvangivelse på et tidspunkt, hvor de automatisk indberettede oplysninger fra pensionsudbetalere, pengeinstitutter, arbejdsgivere og så videre, som skal indgå i årsopgørelsen, endnu ikke foreligger.
I stedet kan man indgive åbningsstatus eller formueoversigt, så snart den er færdig, og derefter i de fleste tilfælde afvente den automatisk dannede årsopgørelse. Ønsker SKAT at gøre yderligere krav gældende i forhold til årsopgørelsen, skal dette ske senest den 1. august, henholdsvis 1. oktober i dødsåret, afhængig af, om afdøde var pensionist/lønmodtager eller selvstændig.
 Desuden bør skattekrav fremover være omfattet af det proklama, der udstedes ved uskiftet bo og ved udlevering af hele boet til den efterlevende ægtefælle efter reglerne om suppleringsarv, i samme omfang, som skattekrav i dag er omfattet af det proklama, der udstedes i de skiftede boer.
3.4.4. Forslagets indhold Det foreslås, at dødsboskattelovens § 87, stk. 2-5, omformuleres.
Det foreslås, at der ved omformuleringen tages hensyn til,  at fristen for SKATs krav vedrørende indkomstår før dødsåret tidligst skal løbe fra udløbet af selvangivelsesfristen,  at der ikke længere skal være en særlig frist for krav vedrørende etableringskonto og investeringsfonds, jf. herom henholdsvis afsnit 3.5. og afsnit 3.13,  at skattekravene skal omfattes af proklama i uskiftede boer m.v., og  at der tages hensyn til, at der i uskiftede boer skal indgives en formueoversigt, hvilket gør en åbningsstatus unødvendig, jf. herom afsnit 3.16.9.
 Der henvises i øvrigt til bemærkningerne til § 1, nr. 68 (dødsboskattelovens § 87, stk. 2-5), og bemærkningerne hertil.
Forslagene må betragtes som en forbedring af de efterladtes situation, når dødsfaldet er sket tidligt i indkomståret.
De efterladte vil ikke fremover blive mødt med krav om indgivelse af selvangivelse for året før dødsfaldet på et tidspunkt, hvor ingen af de fornødne oplysninger foreligger.
I stedet kan de efterladte afvente, at den almindelige selvangivelsesprocedure resulterer i en årsopgørelse for året før dødsåret i løbet af nogle uger eller måneder efter dødsfaldet.
I forhold til de gældende regler vil de efterladte eventuelt skulle vente nogen tid længere, før de kan slutte boet med vished for afdødes skattemæssige forhold for året før dødsfaldet; men denne ulempe synes mindre end ulempen ved at skulle indgive selvangivelse uden at kende de automatisk indberettede oplysninger.
3.5. Ændrede regler for genbeskatning af etableringskontomidler 3.5.1. Gældende ret Etableringskontoordningen giver lønmodtagere, der ønsker at blive selvstændige, skattemæssige incitamenter til at foretage opsparing forud for etableringen.
Indskuddet på en etableringskontoordning skal mindst udgøre 5.000 kr. og kan højst udgøre 40 pct. af nettolønindtægten i indkomståret.
Dog kan der årligt altid indskydes 100.000 kr. af nettolønindtægten.
Der er fradrag for etableringskontoindskud i de kommunale skatter og i sundhedsbidraget (ligningsmæssigt fradrag). Det betyder, at skatteværdien af fradraget i dag ligger på 33,5 pct. i en gennemsnitskommune.
Når etableringskontoindskud på et senere tidspunkt anvendes til anskaffelses af afskrivningsberettigede aktiver, udlignes dette fradrag ved, at afskrivningsgrundlaget for de aktiver, som virksomheden anskaffer, nedsættes.
Hvis kontohaveren dør, foreskriver etableringskontoloven, at ikke-hævede etableringskontoindskud med tillæg af 3 pct. for hvert år fra udløbet af de indkomstår, hvor indskuddene er fradraget, og indtil udløbet af dødsåret medregnes til den skattepligtige indkomst i dødsåret.
For indskud foretaget til og med indkomståret 2001 udgør tillægget dog 5 pct.
Dødsboskatteloven indeholder ingen regler om beskatning af ikke-hævede etableringskontoindskud i dødsåret.
Derimod indeholder dødsboskatteloven i § 87, stk. 4, regler om efterbetalingskrav fra indkomstår forud for dødsåret, herunder efterbetalingskrav, der hidrører fra afdødes indskud på etableringskonto.
Sådanne efterbetalingskrav kan efter de nuværende efterbetalingsregler i etableringskontoloven kun forekomme, når en anden begivenhed end dødsfaldet undtagelsesvis har udløst et krav om efterbeskatning i indkomstår før dødsåret.
Eksempelvis når indskud ikke er anvendt inden for den frist, som loven fastsætter, eller indskud er hævet, uden at etablering er sket.
 Efter etableringskontolovens § 11, stk. 4, skal der ikke ske efterbeskatning, hvis en efterlevende ægtefælle overtager afdødes indskud på etableringskonto efter dødsboskattelovens regler herom.
 For en nærmere redegørelse for de gældende regler henvises til bemærkningerne til § 5, nr. 1 (etableringskontolovens § 11, stk. 1).
3.5.2. Forslagets baggrund Efterbeskatning i dødsåret harmonerer ikke med dødsboskattelovens regler om efterbetaling af skattebeløb.
Endvidere er der en regelkonflikt mellem den efterbeskatning, der ifølge etableringskontoloven skal ske i tilfælde af kontohaverens død, og efterbeskatningen i dødsboskatteloven med hensyn til størrelsen af skatten.
For en nærmere redegørelse henvises til bemærkningerne til § 5, nr. 1 (etableringskontolovens § 11, stk. 1).
 De nævnte konflikter mellem etableringskontolovens og dødsboskattelovens regler om efterbeskatning skal ses i sammenhæng med, at etableringskontolovens regler er ændret adskillige gange siden dødsboskattelovens indførelse:
Princippet om, at ikke-hævede etableringskontoindskud med tillæg skal efterbeskattes i det indkomstår, hvor fristen for etablering udløber, eller indskuddene hæves uden etablering, blev indført med virkning for indskud, der hæves fra den 1. januar 1992, jf. lov nr. 887 af 21. december 1991. Formålet var at få en forenklet efterbeskatningsmetode.
Begrundelsen var, at den indtil da gældende efterbeskatningsmetode, hvorefter efterbeskatningen skete i de enkelte indskudsår, blev anset for at være kompliceret, tidskrævende og administrativt tyngende.
Den pågældende type genoptagelsessager hørte således til blandt de mest tyngende hos skattemyndighederne.
Lovændringen i 1991 omhandlede dog ikke efterbeskatning ved dødsfald.
Her fastholdt man den hidtidige efterbeskatningsmetode, hvorefter efterbeskatningen fortsat skulle ske i de enkelte indskudsår.
Dette var således fortsat reglen ved dødsfald, men ikke hovedreglen i etableringskontoloven, da dødsboskatteloven blev indført.
 Efterfølgende er efterbeskatningsmetoden ved kontohaverens død blevet ændret ved lov nr. 434 af 28. juni 1998. Herefter sker efterbeskatningen ved dødsfald i det indkomstår, hvori dødsfaldet sker. Ændringen har virkning, når kontohaveren er afgået ved døden den 1. januar 1999 eller senere.
3.5.3. Skatteministeriets overvejelser Skatteministeriet finder, at etableringskontolovens hovedregel om, at efterbeskatning sker i det aktuelle indkomstår og ikke i det eller de indkomstår, hvori indskuddene er foretaget, er den mest hensigtsmæssige.
Den manglende koordination mellem reglerne i dødsboskatteloven og etableringskontoloven må imidlertid anses for uheldig.
Endvidere finder Skatteministeriet, at den effektive beskatning af ikke hævede etableringskontomidler i skiftede dødsboer er for høj sammenlignet med skatteværdien af de fradrag, som indskyderen har haft.
Der henvises nærmere til bemærkningerne til § 5, nr. 1 (etableringskontolovens § 11, stk. 1).
Ovenstående taler for, at der i dødsboskatteloven indføres klare regler for, hvordan efterbeskatning af ikke-hævede etableringskontomidler foretages.
Samtidig foreslås det, at indeståendet ikke skal medregnes med det fulde beløb, men kun med henholdsvis 67 pct. og 78 pct., afhængig af, om indskuddet er fradraget i indkomstår 2002 eller senere, eller i indkomstår 2001 eller tidligere.
3.5.4. Forslagets indhold Det foreslås, at de nuværende regler i dødsboskatteloven om efterbetalingskrav som følge af efterbeskatning af etableringskontomidler i indkomstår forud for dødsåret fjernes, idet de knytter sig til den efterbeskatningsordning, der var gældende ved dødsboskattelovens indførelse.
Om efterbetalingsbestemmelsen henvises til bemærkningerne til § 1, nr. 68 (dødsboskattelovens § 87, stk. 2-5).
Som alternativ hertil foreslås der indsat bestemmelser i henholdsvis dødsboskattelovens § 9 om skattepligtig indkomst i mellemperioden og § 22 om bobeskatningsindkomsten, hvorefter etableringskontomidler skal medregnes, men kun med 67 pct., respektive 78 pct.
Der henvises til § 1, nr. 12 (dødsboskattelovens § 9, stk. 1, nr. 3), og nr. 33 (dødsboskattelovens § 22, stk. 1, nr. 3), og de fælles bemærkninger dertil.
Tilstedeværelsen af ikke hævede etableringskontomidler i et skattefritaget dødsbo indebærer altid, at der forefindes en indkomst, der er skattepligtig i mellemperioden, men som ikke er indgået i forskudsregistreringen af afdøde.
Det foreslås derfor, at skatteansættelse af mellemperioden gøres obligatorisk i tilfælde, hvor der foreligger etableringskontomidler.
Det svarer til, hvad der gælder, hvis afdøde efterlader sig indestående på konto for opsparet overskud i virksomhedsordningen.
Der henvises til bemærkningerne til § 1, nr. 19 (dødsboskattelovens § 13, stk. 5, nr. 5).
Endelig foreslås to præciserende regler om en efterlevende ægtefælles overtagelse af etableringskontomidler, henholdsvis i dødsboskattelovens kapitel 7 om beskatningen af den efterlevende ægtefælle ved skifte og i dødsboskattelovens afsnit III om beskatning ved uskiftet bo m.v.
I begge situationer har den efterlevende ægtefælle mulighed for at overtage etableringskontomidlerne på de betingelser, der var gældende for afdøde.
Det foreslås, at den efterlevende ægtefælle ved skifte skal afgive en erklæring til SKAT om, hvorvidt midlerne ønskes overtaget eller ej.
Ved uskiftet bo er udgangspunktet, at den efterlevende ægtefælle overtager førstafdødes etableringskontoindestående, men ægtefællen kan vælge ikke at gøre det.
Både ved skifte og ved uskiftet bo skal der ske efterbeskatning af beløbet, hvis ægtefællen ikke ønsker at overtage indeståendet.
Ifølge etableringskontolovens § 11, stk. 1, i den gældende formulering skal dette ske i »dødsåret«.
Det foreslås præciseret, at beløbet ved skifte indgår i skatteansættelsen af afdødes mellemperiode eller bobeskatningsperioden, afhængig af, om boet er fritaget for beskatning eller ej, og at beløbet indgår i skatteansættelsen af førstafdøde ved uskiftet bo, jf. henholdsvis dødsboskattelovens § 43, stk. 3, og § 62, stk. 4, henholdsvis § 1, nr. 45 og nr. 55, i lovforslaget.
Dødsboskattelovens bestemmelser om efterbeskatning i årene før dødsåret har været virkningsløse i en årrække, og beskatningen er efter praksis foregået som beskrevet i forslaget, når bortses fra skattesatsen.
De foreslåede regler skaber klarhed for, hvordan efterbeskatningen skal foregå.
3.6. Forenklede regler for beskatning af to boer 3.6.1. Gældende ret Efter gældende ægteskabslovgivning er der i ethvert ægteskab en formueordning.
Under ægteskabet har hver ægtefælle enten formuefællesskab (fælleseje), særeje eller en kombination heraf.
Ved død kan afdødes særeje enten overgå til behandling som fælleseje (skilsmissesæreje) eller fortsat være særeje (fuldstændigt særeje).
En gift person, der afgår ved døden, kan således efterlade sig to boer: en andel af det hidtidige fællesbo og et særejebo.
Det afhænger bl.a. af arveforholdene i boet, om de to boer skifteretligt bliver undergivet én samlet skiftebehandling, eller de skiftes separat.
Der kan således være forskellige arvingskredse i de to boer, testamentsbestemmelser, der skal opfyldes på forskellige tidspunkter m.v., der bevirker, at de to boer må skiftes adskilt.
Det er også almindeligt forekommende, at den efterlevende ægtefælle vælger at sidde i uskiftet bo med hensyn til fællesejet, mens særboet skiftes.
Endelig forekommer det, at de to boer ønskes afsluttet med forskellig skæringsdag, f.eks. hvis det ene bo indeholder ukomplicerede forhold og det andet mere komplekse forhold.
 Efter de gældende skatteregler for personer tages der ikke hensyn til formueordningen i en gift persons ægteskab.
Dødsboskatteloven indeholder derimod visse særregler om den situation, hvor afdøde både efterlader sig en andel af et fællesbo og et særbo.
Disse regler knytter sig dog til de skifteretlige regler, således at et samlet skifte af de to boer medfører, at de også skattemæssigt behandles som ét bo.
Og hvis begge boer overtages af den efterlevende ægtefælle, behandles denne efter reglerne i dødsboskattelovens kapitel 10 (uskiftet bo m.v.). De skattemæssige særregler knytter sig dermed til følgende to situationer:
 situationer, hvor begge boer skiftes ved adskilt skiftebehandling og  situationer, hvor det ene bo overtages af den efterlevende ægtefælle, mens det andet skiftes.
Når begge boer skiftes, men ved hver sin skiftebehandling, gælder dødsboskattelovens beløbsgrænser for skattefritagelse for begge boer under ét.
Der forekommer altså ikke situationer, hvor det ene bo er fritaget for beskatning, mens det andet ikke er.
3.6.2. Skatteministeriets overvejelser Selv om der ved dødsboskatteloven er søgt taget hensyn til de særlige situationer, der kan forekomme, må det konstateres, at de gældende særregler for begge de ovennævnte situationer indeholder uhensigtsmæssige elementer og endvidere er mangelfulde.
Der opstår uhensigtsmæssigheder omkring indgivelse af selvangivelse, ansættelse af skattepligtig indkomst eller skatteberegning.
Disse uhensigtsmæssigheder skyldes bl.a., at der ved personbeskatning ikke tages hensyn til formueordningen, således at forskudsregistreringen for dødsåret er foretaget ud fra en antagelse om, at der kun forefindes ét skattesubjekt, nemlig den nu afdøde person.
 Desuden mangler der i det gældende regelsæt bestemmelser om, hvordan aktieindkomst skal behandles i tilfælde, hvor begge boer oppebærer aktieindkomst.
 De gældende skatteregler må således anses for uhensigtsmæssige i følgende situationer:
 Situation 1:
Begge boer skiftes, og de er efter dødsboskattelovens § 6 fritaget for beskatning.
Hvert af boerne kan da for sit vedkommende kræve afsluttende skatteansættelse af mellemperioden, jf. § 13, stk. 1, 1. pkt.
 Hvis en skatteansættelse af mellemperioden af det ene bo resulterer i en overskydende skat, der skal udbetales efter § 15, stk. 5, skal udbetalingen fordeles mellem de to boer efter forholdet mellem den skattepligtige indkomst i mellemperioden, der kan henføres til hvert af boerne.
 Hvis en skatteansættelse af mellemperioden resulterer i restskat, der skal indbetales efter § 15, stk. 4, skal betalingen fordeles på tilsvarende måde mellem boerne indbyrdes, og i øvrigt hæfter boerne solidarisk for betalingen efter dødsboskattelovens § 88, stk. 1.
Det ses heraf, at selv om kun det ene bo har anmodet om afsluttende skatteansættelse, er det andet bo nødt til også at indlevere en indkomstopgørelse, for at beregningen og fordelingen kan foregå korrekt.
Hvis kun ét af boerne har anmodet om afsluttende skatteansættelse, opstår endvidere spørgsmålet, om det kun er dette bo, der har krav på udbetaling af sin andel af en beregnet overskydende skat.
Det er mere hensigtsmæssigt, at reglerne umiddelbart fastslår, at hvis ét af boerne kræver afsluttende skatteansættelse for mellemperioden, gælder kravet herom for begge boer.
Ved skatteberegning efter § 15, stk. 4 og 5, fordeles skatten mellem de to boer efter forholdet mellem den del af summen af skattepligtig indkomst og aktieindkomst i mellemperioden, der kan henføres til det enkelte bo, og afdødes samlede skattepligtige indkomst og aktieindkomst i mellemperioden.
Hvis summen af skattepligtig indkomst og aktieindkomst i mellemperioden er negativ for det ene bos vedkommende, ansættes summen ved fordelingen til 0 kr.
 Situation 2:
Begge boer skiftes, og de er ikke fritaget for dødsbobeskatning efter § 6. Beregningen af dødsboskat foregår da efter dødsboskattelovens § 30, som bl.a. betyder, at der gives bofradrag og mellemperiodefradrag i den beregnede skat.
Disse fradrag fordeles mellem de to boer efter forholdet mellem bobeskatningsindkomsten i de to boer.
Afdødes foreløbige indkomstskattebeløb skal indgå i den videre skatteberegning efter § 30 (i nærværende lovforslag reglerne i den nye § 30 a, jf. § 1, nr. 37, og bemærkningerne hertil), men der er efter gældende ret ingen regler om, hvordan de foreløbige indkomstskattebeløb skal fordeles mellem de to boer.
Det forekommer rimeligt, at de foreløbige indkomstskatter fordeles mellem de to boer.
At fordele forholdsmæssigt efter indkomsten i mellemperioden er imidlertid i disse tilfælde uhensigtsmæssigt, fordi boerne er skattepligtige og derfor ikke skal opgøre indkomsten i mellemperioden særskilt.
Endvidere indgår der beløb i de foreløbige indkomstskatter fra årene før dødsåret  beløb, som ikke med mening kan splittes op nu, fordi beskatningen i levende live ikke har været baseret på en adskillelse af særbo og fællesbo.
 En rimelig fordeling af de foreløbige indkomstskatter synes derimod at kunne baseres på følgende:
  Der foretages én samlet skatteberegning af boernes samlede skattepligtige indkomst og aktieindkomst under ét.
  De beregnede skatter reguleres samt fratrækkes indeholdt A-skat og forfalden B skat, efter at endelig ejendomsværdiskat er modregnet i A-skat og/eller B-skat.
 Fremkommer der herefter en yderligere skat, som boerne skal betales, eller en overskydende skat, som skal tilbagebetales til boerne, fordeles beløbet efter forholdet mellem summen af hvert bos bobeskatningsindkomst og aktieindkomst og den samlede sum af boernes bobeskatningsindkomst og aktieindkomst.
Er summen af bobeskatningsindkomst og aktieindkomst positiv for det ene bo og negativ for det andet bo, påhviler hele skatten det bo, der har positiv sum.
  Hvert enkelt bos skattetilsvar reguleres herefter med indeholdt udbytteskat, virksomhedsskat eller konjunkturudligningsskat svarende til beskattet opsparet overskud eller beskattet konjunkturudligningsopsparing samt acontoskat efter afskrivningslovens § 30 C, stk. 8-10, der kan henføres til hvert af boerne.
 Har boerne tilsammen negativ bobeskatningsindkomst og aktieindkomst, foretages beregning af tilbagebetalingsbeløb efter dødsboskattelovens § 31 også under ét, og tilbagebetaling fordeles forholdsmæssigt.
Har det ene bo positiv sum og det andet bo negativ sum, tilbagebetales hele beløbet til det bo, der har negativ sum.
 Situation 3:
Den efterlevende ægtefælle overtager fællesboet til uskiftet bo, mens særejet skiftes.
Både ved skatteberegning i en afsluttende skatteansættelse for mellemperioden (hvis særboet er fritaget for beskatning) og ved dødsboskatteberegningen (hvis særboet ikke er fritaget for beskatning) foreskriver de gældende regler, at afdødes foreløbige indkomstskattebeløb skal godskrives særboet efter forholdet mellem på den ene side afdødes indtægter og udgifter i mellemperioden, i det omfang de hidrører fra afdødes fuldstændige særeje, og på den anden side afdødes samlede indtægter og udgifter i mellemperioden.
 For den efterlevende ægtefælle foretages der en skatteberegning i dødsåret efter reglerne i dødsboskattelovens kapitel 10, hvilket bl.a. indebærer, at den efterlevende ægtefælle betaler skat af afdødes indtægter i mellemperioden, i det omfang de ikke har vedrørt særboet (eksempelvis er det, i en blandet formueordning som her, den efterlevende ægtefælle, der beskattes af afdødes pension eller lønindkomst i mellemperioden). Den efterlevende ægtefælle får godskrevet den del af afdødes foreløbige indkomstskatter, som ikke skal henføres til særejet.
Denne fordelingsregel betyder, at der altid skal udarbejdes en indkomstopgørelse for særejeboets mellemperiode, for at fordelingen af de foreløbige skatter mellem boet og ægtefællen kan foregå korrekt.
Dette gælder,  uanset om boet eller SKAT i øvrigt har krævet afsluttende skatteansættelse, og  uanset om særboet er skattepligtigt, og der derfor skal laves en samlet skatteansættelse for bobeskatningsperioden, der både indeholder mellemperioden og boperioden.
Fordelingsreglen fører således til uhensigtsmæssige resultater med hensyn til indkomstopgørelserne.
Det forekommer mere hensigtsmæssigt, at der konstrueres en fordelingsregel, der ikke forudsætter en skatteansættelse.
En sådan fordelingsregel kan lægges tæt op ad forslagene vedrørende de skiftede dødsboer og i hovedtræk gå ud på følgende:
  Indeholdt udbytteskat godskrives det bo, hvori udbytteskatten er indtægtsført.
 Betalt virksomhedsskat/konjunkturudligningsskat af beskattet opsparet overskud efter virksomhedsskatteloven/henlæggelse til konjunkturudligning, godskrives det bo, som har indtægtsført overskuddet.
Beløb, der anses som indbetalt som acontoskat efter afskrivningslovens § 40 C, stk. 8-10, som boerne hver for sig har selvangivet, godskrives skatteberegningen for det bo, som acontoskatten vedrører.
3.6.3. Forslagets indhold Der foreslås følgende ændringer i forhold til gældende ret, når begge boer skiftes og er fritaget for beskatning:
  Hvis ét af boerne kræver afsluttende skatteansættelse for mellemperioden, gælder kravet herom for begge boer.
  Der foretages én samlet skatteansættelse for mellemperioden af skattepligtig indkomst og aktieindkomst, uanset om det er SKAT eller ét af boerne der har anmodet om det.
 Ved skatteberegning efter dødsboskattelovens § 15, stk. 4 og 5, fordeles skatten mellem de to boer efter forholdet mellem den del af summen af skattepligtig indkomst og aktieindkomst i mellemperioden, der kan henføres til det enkelte bo, og afdødes samlede skattepligtige indkomst og aktieindkomst i mellemperioden.
For så vidt angår løbende indtægter, f.eks. pension eller lønindkomst, afhænger det af den generelle formueordning i afdødes ægteskab, til hvilket bo disse indtægter skal henføres.
Som udgangspunkt og hovedregel henføres de dermed til afdødes andel af fællesboet.
  Hvis summen af skattepligtig indkomst og aktieindkomst i mellemperioden er negativ for det ene bos vedkommende, ansættes summen ved fordelingen til 0 kr.
 Der foreslås følgende ændringer i forhold til gældende ret, når begge boer skiftes og ikke er fritaget for beskatning:
  Der foretages én samlet skatteberegning af boernes samlede skattepligtige indkomst i bobeskatningsperioden (bobeskatningsindkomsten) og aktieindkomst under ét.
  Skatteberegning efter dødsboskattelovens §§ 30, 30 a, 31 og 32 foretages ligeledes under ét for boernes samlede bobeskatningsindkomst og aktieindkomst.
  De beregnede skatter reguleres efter dødsboskattelovens § 30 a, stk. 1 og 2, og fratrækkes indeholdt A-skat og forfalden B-skat, efter at endelig ejendomsværdiskat er modregnet i A-skat og/eller B-skat.
 Hvis der herved fremkommer en yderligere skat, som boerne skal betale, eller en overskydende skat, som skal tilbagebetales til boerne, fordeles beløbet mellem de to boer efter forholdet mellem den del af summen af bobeskatningsindkomst og aktieindkomst, der kan henføres til det enkelte bo, og den samlede bobeskatningsindkomst og aktieindkomst.
For så vidt angår løbende indtægter, f.eks. afdødes pension eller lønindkomst i tiden frem til dødsfaldet, afhænger det af den generelle formueordning i afdødes ægteskab, til hvilket bo disse indtægter skal henføres.
Som udgangspunkt og hovedregel henføres de dermed til afdødes andel af fællesboet.
  Hvert enkelt bos skattetilsvar reguleres herefter med indeholdt udbytteskat, virksomhedsskat eller konjunkturudligningsskat svarende til beskattet opsparet overskud eller beskattet konjunkturudligningsopsparing samt acontoskat efter afskrivningslovens § 40 C, stk. 8-10, der kan henføres til hvert af boerne.
 Har boerne tilsammen negativ bobeskatningsindkomst og aktieindkomst, foretages beregning af tilbagebetalingsbeløb efter dødsboskattelovens § 31 også under ét, og tilbagebetaling fordeles forholdsmæssigt.
Har det ene bo positiv sum og det andet bo negativ sum, tilbagebetales hele beløbet til det bo, der har negativ sum.
 Der henvises til § 1, nr. 15 (dødsboskattelovens § 13, stk. 1, 2.-3. pkt.), nr. 25 (dødsboskattelovens § 15, stk. 4, 2.-3. pkt.), nr. 26 (dødsboskattelovens § 15, stk. 5, 2. pkt.), nr. 37 (dødsboskattelovens §§ 30 og 30 a), nr. 38 (dødsboskattelovens §§ 31 og 32), nr. 61 (dødsboskattelovens § 68, stk. 2), nr. 62 (dødsboskattelovens § 69, stk. 2), og nr. 63 (dødsboskattelovens § 70, stk. 2), og til bemærkningerne til § 1, nr. 15, nr. 37 (ad dødsboskattelovens § 30 a, stk. 8), nr. 38 (ad dødsboskattelovens § 31, stk. 4), samt til de fælles bemærkninger til nr. 25 og 26 og de fælles bemærkninger til nr. 61, 62 og 63.
3.7. Forlængelse af fristen for skattefri virksomhedsomdannelse i dødsboer 3.7.1. Gældende ret Når en selvstændigt erhvervsdrivende person dør uden at have forberedt et generationsskifte eller lignende, og dødsboet ikke er fritaget for beskatning, har dødsboet efter virksomhedsomdannelsesloven mulighed for at anvende virksomhedsomdannelseslovens regler om skattefri virksomhedsomdannelse under skiftet.
Herefter kan dødsboet udlodde aktierne i selskabet med succession i stedet for at udlodde selve virksomheden.
For et dødsbo, der er skattefritaget, har det intet formål at foretage en skattefri virksomhedsomdannelse, idet aktierne ikke vil kunne udloddes med succession, jf. dødsboskattelovens § 36, hvorefter det er en forudsætning for udlodning med succession, at dødsboet ikke er skattefritaget.
Derimod kan det i visse situationer være hensigtsmæssigt at anvende reglerne, når dødsboet ikke er fritaget for beskatning.
 Virksomhedsomdannelsesloven indeholder hjemmel til, at et dødsbo kan anvende loven, jf. § 2, stk. 1, nr. 1, hvorefter ejeren på omdannelsestidspunktet skal være undergivet fuld skattepligt efter kildeskattelovens § 1 (personer) eller dødsboskattelovens § 1, stk. 2 (dødsboer). I øvrigt indeholder loven ikke særregler for dødsboer.
 Ifølge virksomhedsomdannelseslovens § 2, stk. 1, nr. 6, sammenholdt med § 3, stk. 1, er det en betingelse, at omdannelsen finder sted senest 6 måneder efter statusdatoen for det sidste årsregnskab i den personligt drevne virksomhed, og at ejeren  her dødsboet  indsender de dokumenter, der er foreskrevet i selskabslovgivningen, til SKAT senest en måned efter omdannelsen.
Reglen om op til 6 måneders tilbagevirkende kraft betyder, at selv om dødsboer kan anvende reglerne om skattefri virksomhedsomdannelse, er det i praksis kun muligt at opfylde lovens krav, hvis dødsfaldet sker inden for de første 3-4 måneder af det efterfølgende regnskabsår.
Sker dødsfaldet i sidste halvdel af året, er det objektivt umuligt at opfylde kravene.
Sker dødsfaldet mere end 3-4 måneder inde i regnskabsåret, bevirker den tid, der forløber fra dødsfaldet og indtil skifteretten har truffet beslutning om boets behandling og udleveret boet til arvingerne eller en bobestyrer, at der i praksis ikke er tid til at beslutte og gennemføre en virksomhedsomdannelse inden for de 6 måneder.
3.7.2. Skatteministeriets overvejelser Som det fremgår af afsnit 3.7.1., er adgangen for et dødsbo til at anvende virksomhedsomdannelsesloven afhængig af, hvornår i det efterfølgende regnskabsår dødsfaldet er sket.
Dette udgør efter Skatteministeriets opfattelse en uheldig forskelsbehandling af boerne indbyrdes.
3.7.3. Forslagets indhold Det foreslås, at der skabes lige muligheder for virksomhedsomdannelse, uanset hvornår dødsfaldet er sket.
Dette sker ved, at den gældende regel om 6 måneders tilbagevirkende kraft suppleres med en særregel, der for dødsboer fastsætter en frist på 6 måneder efter dødsfaldet, dog således, at hvis boets behandlingsmåde først afgøres af skifteretten senere end 4 måneder efter dødsfaldet, forlænges fristen til 2 måneder efter, at afgørelsen er truffet.
Denne frist anvendes i forskellige andre sammenhænge i dødsboskatteloven og er således kendt af bobehandlerne.
 Der henvises til § 10, nr. 1 (virksomhedsomdannelseslovens § 2, stk. 1, nr. 6).
3.8. Ændrede regler for beskæftigelsesfradrag, særligt befordringsfradrag og medarbejdende ægtefælle 3.8.1. Gældende ret Efter arbejdsmarkedsbidragsloven betaler såvel lønmodtagere som selvstændigt erhvervsdrivende arbejdsmarkedsbidrag af deres indkomst, og der opgøres et bidragsgrundlag for henholdsvis lønmodtagere, lovens § 8, og selvstændigt erhvervsdrivende, lovens § 10. For lønmodtagere indeholdes arbejdsmarkedsbidraget af arbejdsgiveren i tilknytning til indeholdelsen af A-skatter efter lovens § 11. For selvstændigt erhvervsdrivende opgøres og indbetales der foreløbige bidrag efter lovens § 12.
 Efter arbejdsmarkedsbidragslovens § 13, stk. 8, anses betalingen af indeholdte bidrag efter § 11, stk. 1 og 6, og betalingen af foreløbige bidrag efter § 12, som forfaldt før dødsfaldet, for endelige for afdøde for det indkomstår, hvori dødsfaldet har fundet sted.
 Det betyder samtidig, at der ikke fastsættes et bidragsgrundlag efter arbejdsmarkedsbidragslovens § 8, stk. 1, eller § 10 for dødsåret.
 At det forskudsbetalte bidrag anses for endeligt, og at der ikke opgøres et bidragsgrundlag, har indflydelse i følgende situationer:
 For det første tilfælde, hvor bidragsgrundlag efter arbejdsmarkedsbidragsloven indgår som en faktor ved beregningsgrundlaget for et fradrag.
 For det andet tilfælde, hvor virksomhedsoverskud  herunder indtægt som medarbejdende ægtefælle  er forskudsregistreret hos den ene ægtefælle, men dødsfaldet bevirker, at den anden ægtefælle/dødsboet bliver skattepligtig heraf.
3.8.1.1. Beskæftigelsesfradrag og særligt befordringsfradrag Bidragsgrundlaget opgjort efter arbejdsmarkedsbidragslovens § 8, stk. 1, og § 10 indgår ved beregningen af beskæftigelsesfradrag efter ligningslovens § 9 J og særligt befordringsfradrag efter ligningslovens § 9 C, stk. 4. Beregningsgrundlagene for de to fradrag er i øvrigt ikke fuldstændig parallelle.
Var afdøde en erhvervsaktiv person, der var berettiget til et af disse fradrag, vil fradraget typisk indgå ved forskudsregistreringen for det år, hvori personen er afgået ved døden.
Afdødes foreløbige skatter er således beregnet ud fra en forudsætning om, at afdøde har ret til fradragene.
Som beskrevet ovenfor bliver betalingen af indeholdte bidrag efter arbejdsmarkedsbidragslovens § 11, stk. 1 og 6, og betalingen af foreløbige bidrag efter § 12, som forfaldt før dødsfaldet, anset for endelige for afdøde for det indkomstår, hvori dødsfaldet har fundet sted.
Der er derfor heller ikke noget grundlag at beregne beskæftigelsesfradrag eller særligt befordringsfradrag efter.
Konsekvensen heraf er, at de to fradrag bortfalder for så vidt angår mellemperioden.
Dette gælder, hvad enten mellemperioden er selvstændigt skattepligtig (i et i øvrigt skattefritaget dødsbo), eller mellemperioden indgår i bobeskatningsperioden i et skattepligtigt dødsbo.
Bortfald af retten til et fradrag vil alt andet lige kunne få den virkning, at der opstår restskat på grund af dødsfaldet.
 Hvis en efterlevende ægtefælle overtager hele boet, og der sker beskatning efter dødsboskattelovens afsnit III, indgår fradragene derimod efter praksis i den skatteberegning vedrørende afdøde (mellemperioden) i dødsåret, som skal foretages efter dødsboskattelovens § 62. Som beregningsgrundlag bruges de faktiske indkomster i mellemperioden efter de regler, der ville have været gældende, dersom dødsfaldet ikke var indtruffet.
3.8.1.2. Medarbejdende ægtefælle Kildeskattelovens § 25 A regulerer fordelingen af et virksomhedsresultat mellem to ægtefæller.
Virksomhedsresultatet skal beskattes hos den ægtefælle, der driver virksomheden eller i overvejende grad driver virksomheden.
Hvis den anden ægtefælle deltager i driften, er der efter bestemmelsen flere muligheder for at overføre en del af virksomhedsresultatet til denne.
Det kan ske efter reglerne om medarbejdende ægtefælle, kildeskattelovens § 25 A, stk. 3, efter reglerne om lønaftale mellem ægtefæller, kildeskattelovens § 25 A, stk. 4, eller der kan ske fordeling på interessentskabslignende vilkår, kildeskattelovens § 25 A, stk. 9. Fælles for disse regler er, at det er uden betydning, hvem af ægtefællerne der formueretligt er ejer af virksomheden.
Dør en af ægtefællerne, bliver virksomheden med virkning fra begyndelsen af dødsåret beskattet hos den ægtefælle/dødsboet efter den ægtefælle, der ejer virksomheden.
Der sker altså et principskifte med hensyn til, hos hvilken ægtefælle beskatningen sker.
Desuden bortfalder muligheden for at overføre en del af overskuddet efter reglerne om medarbejdende ægtefælle.
Det er en betingelse herfor efter kildeskattelovens § 25 A, stk. 3, at ægtefællerne er sambeskattede ved indkomstårets udløb, og denne betingelse er ikke opfyldt.
En lønaftale eller en fordelingsordning kan derimod fortsætte.
Som alternativ til reglerne om fordeling af virksomhedsresultatet er der regler i dødsboskattelovens afsnit II om skiftede boer, hvorefter et beløb svarende til et vederlag for den ydede arbejdsindsats i mellemperioden enten kan eller skal overføres til beskatning hos den ægtefælle, der ikke ejer virksomheden.
Hvis den efterlevende ægtefælle arbejder for dødsboet efter dødsfaldet, skal der overføres et beløb som vederlag herfor.
Hvis den efterlevende ægtefælle i stedet skal beskattes efter dødsboskattelovens afsnit III om uskiftet bo m.v., sker der ikke principskifte som ved skiftede boer.
Virksomhedsoverskuddet beskattes uanset ejerforholdet fortsat hos den ægtefælle, der har drevet virksomheden eller drevet den i overvejende grad.
Dette har betydning for den skatteansættelse af afdøde i mellemperioden, som indgår i beskatningen af den efterlevende ægtefælle i dødsåret, jf. dødsboskattelovens § 62 og § 63.
3.8.2. Skatteministeriets overvejelser 3.8.2.1. Beskæftigelsesfradrag og særligt befordringsfradrag Både særligt befordringsfradrag og beskæftigelsesfradrag er efter deres art og formål fradrag, som kun bør kunne tildeles fysiske personer.
Det er grundlæggende korrekt, at dødsboer ikke har ret til disse fradrag.
Samtidig er det imidlertid uhensigtsmæssigt, at dødsfaldet medfører, at forskudsregistrerede fradrag bortfalder med tilbagevirkende kraft til begyndelsen af dødsåret, hvis boet skiftes.
Det skyldes, at bortfald af retten til fradrag alt andet lige kan betyde, at der opstår en skatterestance alene på grund af dødsfaldet.
 Retten til beskæftigelsesfradrag og særligt befordringsfradrag i mellemperioden vil kunne bevares, hvis der i dødsboskatteloven indsættes særregler, der samtidig fastlægger en beregningsregel for fradragene i disse situationer.
3.8.2.2. Medarbejdende ægtefælle Samspillet mellem endelighedsreglen for afdødes arbejdsmarkedsbidrag og reglerne om placering af beskatningen af virksomhedsoverskud medfører i en række situationer, at ægtefællerne samlet betaler et andet beløb i arbejdsmarkedsbidrag i dødsåret, end de skulle have gjort, dersom begge havde været i live ved indkomstårets udgang.
Når dødsboet beskattes efter dødsboskattelovens afsnit II, har boet og den efterlevende ægtefælle dog mulighed for at aftale, hvorvidt der skal overføres beløb vedrørende mellemperioden, og hermed undgå situationer, hvor ægtefællerne samlet kommer til at betale et for stort arbejdsmarkedsbidrag.
Anderledes forholder det sig ved uskiftet bo.
Hvis den medarbejdende ægtefælle dør, og denne har været forskudsregistreret som medarbejdende ægtefælle, har denne betalt et foreløbigt arbejdsmarkedsbidrag, som bliver endeligt ved død.
Samtidig betaler den efterlevende ægtefælle fuldt arbejdsmarkedsbidrag af virksomhedsresultatet, eftersom dette fuldt ud indgår i den efterlevende ægtefælles indkomst.
Der er ikke som ved skifte mulighed for at bestemme, at et beløb skal fragå i den efterlevende ægtefælles indkomst og beskattes i mellemperioden hos den nu afdøde ægtefælle.
Der er heller ikke adgang til at anvende reglerne om medarbejdende ægtefælle i kildeskattelovens § 25 A, stk. 3, fordi ægtefællerne på grund af dødsfaldet ikke kan opfylde betingelsen om, at de skal være sambeskattede ved indkomstårets udløb.
Det samlede resultat ved uskiftet bo er således, at dødsfaldet efter omstændighederne kan medføre, at ægtefællerne samlet kommer til at betale betydeligt større beløb i arbejdsmarkedsbidrag, end der skulle være betalt som udgangspunkt.
Beløbet fremkommer som et restbidrag hos den efterlevende ægtefælle, da afdødes bidrag er blevet endeligt ved dødsfaldet.
Der sker en effektiv dobbelt bidragsbetaling vedrørende dele af virksomhedsresultatet.
Skatteministeriet anser en sådan dobbelt bidragsbetaling for uhensigtsmæssig.
Situationen opstår kun få gange årligt og forudsætter, at afdøde har været forskudsregistreret som medarbejdende ægtefælle.
I det enkelte tilfælde kan der imidlertid være tale om betydelige beløb.
Er virksomhedsoverskuddet således på 600.000 kr., er der forskudsregistreret i forventning om dette overskud, og sker dødsfaldet sidst på året, betaler ægtefællerne således samlet 16.160 kr. mere i arbejdsmarkedsbidrag, end der skulle være betalt i levende live.
Det er ikke hensigtsmæssigt at søge problemet løst ved at foreskrive, at arbejdsmarkedsbidraget undtagelsesvis ikke skal være endeligt, når afdøde var forskudsregistreret som medarbejdende ægtefælle.
Systemmæssigt ville det således være meget kompliceret at håndtere en sådan undtagelsesbestemmelse, idet der forekommer tilfælde, hvor den medarbejdende ægtefælle ud over sin indkomst som sådan også har indtægter fra andre arbejdsgivere.
Derimod kan en praktisk løsning bestå i, at der tages udgangspunkt i forskudsregistreringen ligesom ved beskæftigelses- og særligt befordringsbidrag, jf. afsnit 3.8.2.1. ovenfor.
3.8.3. Forslagets indhold 3.8.3.1. Beskæftigelsesfradrag og særligt befordringsfradrag Det foreslås, at der indsættes særbestemmelser i dødsboskatteloven, der fastslår, hvordan henholdsvis særligt befordringsfradrag og beskæftigelsesfradrag skal opgøres, når boet skiftes og er henholdsvis skattefritaget og ikke skattefritaget.
I stedet for et beregningsgrundlag opgjort efter arbejdsmarkedsbidragslovens regler tages der udgangspunkt i den forskudsregistrerede størrelse af fradraget.
Dette indebærer, at det er en forudsætning for at oppebære disse fradrag vedrørende mellemperioden, at afdøde har været forskudsregistreret med fradragene.
 Samtidig foreslås der indsat en bestemmelse i dødsboskattelovens afsnit III om beskatning af den efterlevende ægtefælle ved uskiftet bo m.v., der danner udtrykkelig lovhjemmel for den ovenfor beskrevne praksis.
 Der henvises til § 1, nr. 14 (dødsboskattelovens § 9, stk. 1, nr. 5), nr. 35 (dødsboskattelovens § 22, stk. 1, nr. 5) og nr. 55 (dødsboskattelovens § 62, stk. 3) og til de fælles bemærkninger til nr. 14 og 35 samt bemærkningerne til nr. 55 (ad nyt stk. 3).
Efter hidtidig praksis er skatteberegningen ved uskiftede boer foregået som beskrevet i forslaget.
Det må anses som en forbedring, at der med de foreslåede regler skabes klarhed over, hvordan skatteberegningen skal foregå, ligesom det må anses for en forbedring, at fradragene fremover kan bevares ved skifte, dersom de indgår i forskudsregistreringen.
3.8.3.2. Medarbejdende ægtefælle Det foreslås, at der indsættes en særbestemmelse i dødsboskattelovens afsnit III om beskatning af den efterlevende ægtefælle ved uskiftet bo m.v.
Bestemmelsen gælder kun, hvis afdøde var forskudsregistreret som medarbejdende ægtefælle efter kildeskattelovens § 25 A, stk. 3, og der tages udgangspunkt i den forskudsregistrerede størrelse af overførslen.
Det foreskrives, at i så fald overføres et beløb til beskatning hos den nu afdøde, medarbejdende ægtefælle i mellemperioden.
Beløbet skal forholdsmæssigt svare til det forskudsregistrerede beløb i det antal påbegyndte måneder af indkomståret, hvori den nu afdøde medarbejdende ægtefælle har været i live.
Er dødsfaldet f.eks. sket den 5. oktober, beskattes et beløb svarende til 10/12 af det forskudsregistrede beløb hos afdøde.
 Der henvises til § 1, nr. 54 (dødsboskattelovens § 60, stk. 2), og bemærkningerne dertil.
3.9. Konkursbeskatning af insolvente dødsboer opgives 3.9.1. Gældende ret Insolvente dødsboer beskattes efter et særligt regelsæt i konkursskattelovens § 13 A, det vil sige efter konkursskattelovens hovedprincip, men med visse særregler.
Alle dødsboer forudsættes som udgangspunkt omfattet af dødsboskatteloven, og overgang til behandling efter konkursskatteloven sker, hvis og kun hvis skifteretten træffer bestemmelse om insolvensbehandling efter dødsboskiftelovens § 69.
Konkursskattelovens hovedprincip er, at konkursboer ikke er skattepligtige af konkursindkomsten, medmindre SKAT undtagelsesvis træffer bestemmelse om skattepligt.
Sådan bestemmelse træffes kun, hvis det skønnes, at konkursindkomsten opgjort efter fradrag af tidligere års underskud vil overstige 100.000 kr. og kan undlades, hvis SKAT antager, at kun en mindre del af skatten vil kunne inddrives.
 Dødsboskatteloven indeholder i § 52, stk. 3-5, regler om samspillet mellem konkursskatteloven og dødsboskattelovens regler for solvente dødsboer.
 For det første forekommer det i praksis, at bobehandlingen indledes som normalt, og at man først på et sent tidspunkt under bobehandlingen bliver opmærksom på, at dødsboet er insolvent.
Dødsboskattelovens § 52, stk. 3, indeholder derfor regler om, at en gennemført beskatning vedrørende mellemperioden ophæves.
Hvis mellemperiodebeskatningen har resulteret i at boet har indbetalt beløb, skal sådanne beløb godskrives boet ved opkrævning af konkursskat, og i det omfang sådan godskrivning ikke kan ske, skal beløbet i stedet udbetales til boet.
For det andet forekommer det i praksis ligeledes, at bobehandlingen afsluttes såvel skifte- som skattemæssigt, men at boet efterfølgende viser sig at være insolvent.
Reglerne i dødsboskifteloven giver her arvingerne visse muligheder for at frigøre sig fra hæftelse for afdødes gæld ved at tilbagelevere, hvad de har modtaget, og forlange dødsboet genoptaget og undergivet insolvensbehandling.
I denne situation kan dødsboet være afsluttet enten som skattefritaget eller som ikke skattefritaget.
Dødsboskattelovens § 52, stk. 4, indeholder regler om, at genoptagelsen medfører, at en gennemført beskatning af mellemperioden eller en gennemført beskatning af dødsboet skal ophæves.
Hvis beskatningen har resulteret i at boet har indbetalt beløb, skal sådanne beløb godskrives boet ved opkrævning af konkursskat, og i det omfang sådan godskrivning ikke kan ske, skal beløbet i stedet udbetales til boet.
 Endelig forekommer det i praksis, at et dødsbo, som skifteretten har henvist til insolvensbehandling efter dødsboskiftelovens § 69, efterfølgende viser sig at være solvent alligevel.
Dødsboskattelovens § 52, stk. 5, bestemmer her, at hvis skifteretten træffer bestemmelse om ophævelse af insolvensbehandling, finder reglerne i dødsboskatteloven anvendelse i samme omfang som normalt.
En eventuel konkursbeskatning skal ophæves.
3.9.2. Forslagets baggrund Efter 10 års erfaring med det gældende regelsæt kan det konstateres, at skattemyndighederne kun i ganske få tilfælde har truffet afgørelse efter konkursskatteloven om skattepligt for insolvente dødsboer.
Provenuet ved konkursbeskatning af insolvente dødsboer har følgelig været meget lavt, men dog pga. det meget lave antal dødsboer stærkt svingende fra år til år.
Det er endvidere skattemyndighedernes erfaring, at overførslen af insolvente dødsboer fra udgangspunktet  beskatning efter dødsboskatteloven - til beskatning efter konkursskatteregler er administrativt kompliceret.
Dertil kommer, at reglerne i dødsboskattelovens § 52 er utilstrækkelige, og at en række detaljer i regelsættet derfor burde tydeliggøres i forbindelse med en lovrevision.
Som eksempel kan nævnes, at dødsboskattelovens § 52, stk. 5, om insolvente dødsboer, der efterfølgende konstateres solvente, efter sin ordlyd er indholdsløst, idet skifteretterne i disse tilfælde i praksis aldrig træffer beslutning om ophævelse af insolvensbehandling.
3.9.3. Skatteministeriets overvejelser På grundlag af de 10 års erfaringer med det gældende regelsæt er det Skatteministeriets vurdering, at de administrative komplikationer ved at opretholde den særlige skattemæssige behandling af de insolvente dødsboer ikke set over tid står mål med skatteprovenu, der kan opnås ved, at enkelte af de insolvente dødsboer erklæres skattepligtige efter konkursskatteloven.
Det foreslås derfor, at konkursbeskatningen af de insolvente dødsboer forlades.
I stedet skal de insolvente dødsboer behandles efter dødsboskattelovens regelsæt om skattefritagne dødsboer med enkelte særregler.
I tilfælde, hvor det efterfølgende viser sig, at et bo alligevel er solvent, men ligger under skattefritagelsesgrænsen, udgør beskatning af mellemperioden et praktisk og administrativt problem for såvel bobestyrere som SKAT, eftersom en eventuel mellemperiodebeskatning i et oprindelig solvent bo ville have været gennemført på et tidligere tidspunkt under bobehandlingen, jf. dødsboskattelovens § 13. Skatteministeriet har overvejet, om det er muligt og hensigtsmæssigt at pålægge bobestyrerne, at de ikke alene  som foreskrevet i bemærkningerne til dødsboskifteloven  skal holde sig orienteret om dødsboets status, men også skal underrette SKAT om en ændring fra insolvent til solvent status og i den forbindelse skal gøre et eventuelt krav på mellemperiodeskatteansættelse gældende.
En sådan underretningsordning må imidlertid anses for uhensigtsmæssig, bl.a. fordi visse boer kan ændre status flere gange i løbet af bobehandlingsperioden.
I stedet kan problemerne løses ved at begrænse SKATs adgang til at kræve afsluttende ansættelse af mellemperioden.
3.9.4. Forslagets indhold Det foreslås, at konkursskattelovens kapitel 3 A om insolvente dødsboer ophæves.
 Det foreslås, at de fornødne særregler om den skattemæssige behandling af insolvente dødsboer placeres i dødsboskattelovens § 52, der hidtil har indeholdt regler om samspillet mellem dødsboskatteloven og konkursskatteloven.
Forslaget går indledningsvis ud på, at et insolvent dødsbo er fritaget for beskatning uanset størrelsen, og at hverken boet eller SKAT kan kræve afsluttende skatteansættelse af mellemperioden.
Desuden er der særregler om situationer, hvor et bo skifter status.
 Hvis boet skifte- og skattemæssigt er afsluttet, og skifteretten efterfølgende beslutter, at dødsboet som helhed skal genoptages og undergives insolvensbehandling, foreslås det, at den beskatning, der tidligere er gennemført efter dødsboskatteloven, skal ophæves.
 Det bemærkes, at det må forventes, at der vil blive færre af disse genoptagelsesboer, efter at der i forbindelse med den nye arvelov er indført regler om obligatorisk udstedelse af præklusivt proklama også ved uskiftet bo og ved den efterlevende ægtefælles overtagelse af hele boet efter reglerne om suppleringsarv (600.000 kr.s-reglen m.v.), jf. dødsboskiftelovens §§ 22, stk. 4, og 24, stk. 4, som indsat ved lov nr. 516 af 6. juni 2007 (følgeloven til arveloven). Der må herefter forventes færre tilfælde, hvor insolvensen først bliver afsløret efter afslutningen af bobehandlingen.
 I den omvendte situation, hvor et dødsbo er blevet undergivet insolvensbehandling ud fra en antagelse om, at det er insolvent, men hvor det efterfølgende viser sig at være solvent, foreslås det, at et sådant dødsbo skal beskattes efter dødsboskattelovens almindelige regler med enkelte tilpasninger, særligt for så vidt angår boer, der er skattefritagne.
 Efter gældende regler er det forudsat, at skifteretten træffer bestemmelse om ophævelse af en iværksat insolvensbehandling, og at dette også gælder, når boet sluttes efter konkurslovens § 144. Konkurslovens § 144 foreskriver, at et bo udleveres til fri rådighed, når der som led i en aftale om tvangsakkord er sikret alle kreditorer dækning.
I dødsboskiftelovens § 73 står imidlertid blot, at bliver boet solvent, overgår det fra det tidspunkt, hvor kreditorerne er dækket eller sikret dækning, til behandling efter reglerne om solvente boer.
Af forarbejderne til denne bestemmelse  i lovforslag L 120, folketingsåret 1995/96  fremgår det, at en formel afgørelse fra skifteretten om, at boet nu er solvent, ikke er nødvendig, og at det i stedet påhviler bobestyreren at holde sig orienteret om boets status og i givet fald gå frem efter bestemmelsen.
Det foreslås derfor, at bestemmelsen om overgangen fra insolvens- til solvensbehandling ændres, således at der ikke lægges vægt på en beslutning fra skifteretten, men alene på, at boet har ændret status.
Herved er der ikke behov for at videreføre særreglen i konkursskattelovens § 13 H, idet ordlyden også omfatter et bo, der udleveres efter konkurslovens § 144.
Det vil forekomme, at et dødsbo som udgangspunkt er solvent, men at anmeldelsen af et skattekrav vedrørende mellemperioden i et skattefritaget dødsbo eller vedrørende dødsboskat i et ikke skattefritaget dødsbo bevirker, at boet bliver insolvent.
Boet vil da skulle overgå til insolvensbehandling med den virkning, at mellemperiodebeskatningen, henholdsvis bobeskatningen på ny skal ophæves efter det foreslåede § 52, stk. 2, henholdsvis stk. 3. Boet bliver herved på ny solvent.
For at undgå, at boets status i disse tilfælde kører i ring, foreslås det, at skattekravet nedsættes, således at det svarer til den nettoformue, der er tilbage i boet, efter at alle øvrige passivposter er dækket.
 For nærmere detaljer henvises til § 1, nr. 27 (dødsboskattelovens § 15, stk. 6), og nr. 47 (dødsboskattelovens § 52) og de fælles bemærkninger dertil.
3.10. Skattekrav fjernes fra beløbsgrænser 3.10.1. Gældende ret Efter gældende ret er størrelsen af et dødsbos aktiver og nettoformue på skæringsdagen i boopgørelsen afgørende for, om dødsboet er fritaget for beskatning eller ej.
Efter dødsboskattelovens § 6, stk. 5, indgår dødsboskat efter § 30, stk. 1-4, ikke ved opgørelsen af nettoformuen ved afgørelsen af, om et bo ligger over eller under skattefritagelsesgrænsen.
Reglerne om dødsboskat findes i §§ 30 ff. i dødsboskatteloven.
Efter § 30, stk. 1-4, beregnes dødsboskatten som 50 pct. af bobeskatningsindkomsten, og der reduceres med fradrag for bo- og mellemperiode.
Herefter foretages en række justeringer.
Det justerede beløb sammenholdes med forfaldne eller indeholdte foreløbige indkomstskattebeløb vedrørende afdødes indkomst i dødsåret.
De foreløbige indkomstskatter godskrives dødsboet.
Hele beregningen efter dødsboskattelovens § 30, stk. 1-9, kan således enten resultere i en nettoopgørelse af dødsboskat m.v., som skal betales, eller  hvor de foreløbige indkomstskatter overstiger beregnet dødsboskat m.v.  i et beløb, som skal tilbagebetales til dødsboet efter § 30, stk. 10. En boopgørelse i et ikke skattefritaget dødsbo indeholder derfor enten en skyldig skat, som skal betales, eller et tilgodehavende, som skal udbetales til dødsboet efter dødsboskattelovens § 30, stk. 10.
 Eftersom der ikke er henvist til dødsboskattelovens § 30, stk. 10, i § 6, stk. 5, fremgår det ved en modsætningsslutning, at tilgodehavender efter § 30, stk. 10, skal medregnes til boets nettoformue.
 Endvidere fremgår det, at alle beløb efter § 30, også skat efter stk. 1-4, skal medregnes ved opgørelsen af boets aktivmasse.
Endelig er der ingen tilsvarende regler om, at indkomstskattebeløb vedrørende afdødes mellemperiode i de skattefritagne boer skal holdes ude af opgørelsen af boets nettoformue.
Sådanne beløb indgår derfor.
Af motiverne til dødsboskattelovens § 6, stk. 5, i lovforslag L 90, folketingsåret 1996-97, fremgår det, at passivposter, der er beregnet efter boafgiftslovens § 13 a, skal holdes uden for opgørelsen af boets aktiver og nettoformue.
Det fremgår til gengæld ikke af lovteksten.
Passivposter efter boafgiftslovens § 13 a er passivposter, der beregnes ved udlodning med succession af aktiver, hvorpå der hviler en latent skat, f.eks. en aktiepost.
Formålet hermed er at undgå, at arvingen skal betale boafgift af den latente skat.
Da der ikke er tale om en aktualiseret beskatning, har passivposten ingen betydning for opgørelsen af boets aktiver eller nettoformue.
3.10.2. Forslagets baggrund Dødsboskattelovens § 6, stk. 5, blev indsat i loven ved lov nr. 166 af 24. marts 1999. Allerede på det tidspunkt var man opmærksom på, at beregnet dødsboskat, der fragik i nettoformuen, kunne få den virkning, at nettoformuen efter skatteberegningen kom under den beløbsgrænse, der var afgørende for, om boet var fritaget for beskatning eller ej.
Det er angivet i bemærkningerne til bestemmelsen (lovforslag L 87, folketingsåret 1998/99, § 4, nr. 6), at formålet med indsættelsen af dødsboskattelovens § 6, stk. 5, var at undgå dette.
Med andre ord var formålet at undgå, at boets skattemæssige status gik i ring.
Man ville således afbryde kæden i følgende situation:
Eksempel: Et dødsbo er på grund af boets nettoværdier ikke skattefritaget.
Der beregnes derfor en dødsboskat.
Dødsboskatten fragår i nettoformuen.
Herved bringes nettoformuen ned under beløbsgrænsen for skattefritagelse.
Hermed bliver boet fritaget for beskatning.
Derfor er dødsbobeskatning uberettiget og skal ophæves.
Men når kravet på dødsboskat annulleres, stiger nettoformuen igen til et beløb, der ligger over beløbsgrænsen, og boet er på ny ikke skattefritaget.
Denne kæde er blevet brudt ved, at det er foreskrevet i dødsboskattelovens gældende § 6, stk. 5, at dødsboskat efter lovens § 30, stk. 1-4, ikke indgår ved opgørelsen af boets nettoformue.
Boet i eksemplet forbliver altså skattepligtigt.
3.10.3. Skatteministeriets overvejelser Skatteministeriet har ved en gennemgang af regelkomplekset konstateret, at dødsboskattelovens § 6, stk. 5, som indsat ved lov nr. 166 af 24. marts 1999, kun delvis har løst problemerne omkring ring-situationer, hvor et skattekrav fra boperiode eller mellemperiode får boet til at skifte skattemæssig status i en uendelig kæde.
Nedenfor gennemgås to eksempler på tilsvarende situationer, hvor en videreførelse af det gældende § 6, stk. 5, ikke ville have nogen effekt:
 Grænsebeløb for, om boet er skattefritaget, er foreslået til 2.509.900 kr. (2008) for såvel aktiverne som nettoformuen, jf. afsnit 3.1.4. ovenfor.
Før skatteberegning vil både boets aktiver og dets nettoformue være under grænsebeløbene, og boet vil være skattefritaget.
Skal tilbagebetalingsbeløbet indgå, er grænsebeløbet vedrørende aktiverne overskredet, og boet er ikke mere skattefritaget  i kraft af det tilbagebetalte skattebeløb.
I eksemplet kan tilbagebetalingen i stedet for skyldes reglen i § 31 om tilbagebetaling af 30 pct. af negativ skattepligtig indkomst i et ikke skattefritaget bo.
Har boet selv beregnet beløbet og medtaget det som tilgodehavende i boopgørelsen, er grænsebeløbene overskredet.
Igen skyldes overskridelsen tilbagebetalingsbeløbet, som kun et ikke skattefritaget bo kan tilkomme.
Der er ingen tilsvarende regel for et skattefritaget bo.
 Grænsebeløb for, om boet er skattefritaget, er 2.509.900 kr. (2008) for såvel aktiverne som nettoformuen, jf. afsnit 3.1.4. ovenfor.
Det vil bero på tilfældigheder, om boet vil være skattefritaget eller ikke.
Ud fra nettoformuen vil boet efter den gældende § 6, stk. 5, være skattefritaget.
Hvis skatteberegningen kommer boet i hænde før den valgte skæringsdag, kan boet selv bestemme, om restskatten skal betales før eller efter skæringsdagen.
Ved betaling før skæringsdagen vil aktiverne være under grænsebeløbet, og boet er skattefritaget.
Ved betaling efter skæringsdagen vil aktiverne være større end grænsebeløbet, da skyldig skat vil være en del af gældsposterne.
Boet vil derfor ikke være skattefritaget.
Skatteministeriet finder den nuværende retstilstand i de ovenfor beskrevne eksempler betænkelig.
I ingen af eksemplerne yder lovteksten i øjeblikket den fornødne vejledning om, hvad gældende ret er.
Der kan ikke ud fra lovteksten svares sikkert på spørgsmålet om, hvorvidt dødsboet er fritaget for beskatning eller ej.
Den fornødne klarhed kan skabes i de beskrevne situationer ved, at der indsættes en generel regel om, at skattekrav hidrørende fra dødsboet eller mellemperioden hverken indgår i opgørelsen af dødsboets aktivmasse eller dets nettoformue.
Dette skal gælde, hvad enten der er tale om beløb i boets favør eller beløb i det offentliges favør.
Det foreslås endvidere, at det lovfæstes, at passivposter efter boafgiftslovens § 13 a heller ikke indgår i opgørelsen af boets aktivmasse eller nettoformue.
Eftersom passivposterne indgår i boopgørelsen, er det nærliggende for de efterladte at tro, at passivposterne også skal indgå ved opgørelsen af nettoformuen; men det er og bør ikke være tilfældet, eftersom der ikke er tale om et aktualiseret krav med boet.
3.10.4. Forslagets indhold Det foreslås, at der foretages følgende justeringer i regelsættet:
 skattebeløb m.v. holdes uden for opgørelsen af boets aktivmasse,  hele dødsboskatteberegningen efter forslagene til dødsboskattelovens §§ 30 og 30 a holdes uden for opgørelserne,  også tilbagebetaling efter dødsboskattelovens § 31 (carry back) holdes uden for opgørelserne,  også mellemperiodens skatter efter dødsboskattelovens §§ 14 og 15 holdes uden for opgørelserne, og  det nævnes udtrykkelig i bestemmelsen, at beregnede passivposter efter boafgiftslovens § 13 a holdes uden for opgørelserne.
 Der henvises i øvrigt til § 1, nr. 9 (dødsboskattelovens § 6) og bemærkningerne hertil (ad dødsboskattelovens § 6, stk. 4).
3.11. Ændrede anmeldelsesfrister ved acontoudlodning 3.11.1. Gældende ret Et dødsbos indkomstskattepligt varer som hovedregel fra dagen efter dødsfaldet til og med skæringsdagen i boopgørelsen.
Dødsboets skattepligt ophører dog tidligere for aktiver, der acontoudloddes til arvinger.
Acontoudlodning har desuden betydning for, af hvilken værdi der skal betales boafgift.
Efter boafgiftslovens hovedregel er det aktivets værdi på skæringsdagen, men ved acontoudlodning er det i stedet aktivets værdi på udlodningstidspunktet.
For begge disse retsvirkninger af acontoudlodning gælder det, at det er en betingelse, at boet har givet en række oplysninger til SKAT senest 4 uger efter udlodningsdagen.
Der skal bl.a. oplyses om udlodningsdagen, hvad udlodningen omfatter, hvem der har modtaget udlodningen, og om værdien af det udloddede på udlodningsdagen.
Giver boet ikke SKAT meddelelse om acontoudlodningen inden for fristen, kan udlodningen ikke få skatte- og afgiftsmæssigvirkning fra udlodningstidspunktet, men først fra skæringsdagen i boopgørelsen.
 En efterlevende ægtefælle, der overtager boet efter afdøde til uskiftet bo eller som eneste legale arving, har en tilsvarende mulighed for acontoudlodde enkelte aktiver til andre arvinger eller legatarer efter førstafdøde og derved frigøre sig for indkomstskattepligt af de udloddede aktiver med virkning fra udlodningen.
3.11.2. Skatteministeriets overvejelser Der er fra rådgiverside, senest i Advokatsamfundets høringssvar vedrørende et udkast til lovforslaget, gjort opmærksom på, at betingelsen om, at SKAT skal underrettes om en acontoudlodning senest 4 uger efter udlodningsdagen, har uheldige konsekvenser.
Der er i praksis ikke altid taget stilling til boets behandlingsmåde og ikke nødvendigvis overhovedet afholdt møde i skifteretten, før der er forløbet 4 uger fra dødsfaldet.
I sådanne boer er muligheden for at anvende dødsdagen som acontoudlodningsdag slet ikke til stede.
Konsekvenserne heraf er i særdeleshed uheldige for efterlevende ægtefæller, der skal overtage en hidtil fælles bolig, og som ønsker, at denne overtagelse skal have skattemæssig virkning fra dødsfaldet.
I praksis acontoudloddes boligen sjældent, før proklamafristen er udløbet, det vil sige op til 3 måneder efter, at boet er udleveret til skifte.
Er dødsboet fritaget for beskatning, kan fradragsretten for renteudgifter vedrørende ejendommen i boperioden derfor ikke udnyttes af nogen.
Samtidig skal den efterlevende ægtefælle nu udrede renteudgifterne ud af kun én løbende indtægt.
 Betingelsen om, at SKAT skal underrettes senest 4 uger efter udlodningsdagen, er en værnsregel, der skal sikre, at der ikke vilkårligt kan spekuleres i placeringen af udlodningsdagen i forbindelse med visse typer af aktiver, hvis handelsværdi kan variere kraftigt over kort tid, eksempelvis aktier eller investeringsbeviser.
Skatteministeriet finder fortsat, at begrundelsen for værnsreglen er til stede.
Samtidig findes det imidlertid rimeligt, at der i alle boer skal være adgang til acontoudlodning med virkning fra dødsdagen.
Det kan konstateres, at dette ikke er tilfældet i dag.
Adgangen til at acontoudlodde med virkning fra dødsdagen bør ikke afhænge af, hvor lang tid der går, før skifteretten afholder det første møde med de efterladte.
Det foreslås derfor, at underretningsreglen modificeres, således at 4 ugersfristen for underretning om acontoudlodning fortsat er på 4 uger, som hovedregel regnet fra udlodningsdagen, men dog tidligst regnet fra 4 ugersdagen for boets udlevering til skifte.
Samtidig med, at det generelt gøres muligt at anvende dødsdagen som acontoudlodningsdag i alle dødsboer, er Skatteministeriet enig med Advokatsamfundet i, at der er behov for en særregel, der sikrer, at efterlevende ægtefæller kan overtage rentefradragsretten vedrørende fast ejendom, der tjener boligformål, selv om acontoudlodningen først gennemføres, efter at proklamafristen i boet er udløbet.
Reglen bør også gælde for den kreds af samlevere, der i øvrigt begunstiges ved dette lovforslag, jf. herom i afsnit 3.2.
3.11.3. Forslagets indhold Det foreslås for det første, at den gældende 4 ugers frist for underretning om acontoudlodning bevares, og at fristen som hidtil som hovedregel skal løbe fra udlodningsdagen.
Det foreslås dog som en undtagelse, at fristen tidligst udløber, når der er forløbet 4 uger fra udleveringen af boet.
 Det foreslås for det andet, at der skal gælde en særligt lang frist for underretning om acontoudlodning, når det udloddede er en fast ejendom, der kunne sælges skattefrit efter parcelhusreglen, og modtageren af udlodningen er afdødes efterlevende ægtefælle eller samlever.
Der henvises til § 1, nr. 8 (dødsboskattelovens § 5, stk. 2), nr. 44 (dødsboskattelovens § 42, stk. 3) og nr. 58 (dødsboskattelovens § 66, stk. 2), og de fælles bemærkninger hertil.
For en beskrivelse af, hvilke faste ejendomme der er omfattet af parcelhusreglen, henvises til § 1, nr. 9 (dødsboskattelovens § 6) og bemærkningerne hertil (ad dødsboskattelovens § 6, stk. 5). I afsnit 3.2. og bemærkningerne til § 1, nr. 72 (dødsboskattelovens § 96, stk. 5), er der redegjort for, hvilke samlevere der begunstiges af dette lovforslag og dermed bl.a. af den foreslåede regel.
3.12. Fravalg af universalsuccession 3.12.1. Gældende ret Efter gældende regler skelnes i dødsboskatteloven mellem dødsboer, der er selvstændige skattesubjekter, afsnit II, og dødsboer, der overtages af en efterlevende ægtefælle, afsnit III.
Afsnit III har historisk rod i det civilretlige retsinstitut uskiftet bo, men anvendelsesområdet for afsnit III er  og har også før dødsboskatteloven været  bredere end anvendelsesområdet for uskiftet bo, idet skattereglerne for uskiftet bo også anvendes i tilfælde, hvor den efterlevende ægtefælle overtager hele  eller næsten hele  boet.
De særlige beskatningsregler i dødsboskattelovens afsnit III om uskiftet bo m.v. går i korthed ud på, at der ikke opstår et selvstændigt skattepligtigt dødsbo, at den efterlevende ægtefælle indtræder i afdødes skattemæssige stilling med hensyn til aktiver og passiver, der har tilhørt afdøde (universalsuccession), og at beskatning af førstafdødes indkomst i dødsåret frem til dødsdagen beskattes hos den efterlevende ægtefælle efter personskatteregler.
Hvorvidt denne beskatningsmåde er lempeligere eller mere byrdefuld end beskatning efter dødsboskattelovens afsnit II, afhænger af individuelle forhold.
 Efter dødsboskattelovens § 58, stk. 1, anvendes reglerne i følgende tilfælde:
 når ægtefællernes hidtidige fællesbo og skilsmissesæreje udleveres til den efterlevende ægtefælle til uskiftet bo,  når dødsboet udleveres til den efterlevende ægtefælle efter dødsboskiftelovens § 22, fordi der efter reglerne om suppleringsarv til ægtefællen, herunder især 600.000 kr.s-reglen i arvelovens § 11, stk. 2, intet bliver at udlodde til andre arvinger efter førstafdøde,  når den efterlevende ægtefælle er eneste arving efter førstafdøde, og boet derfor udleveres til ægtefællen efter dødsboskiftelovens § 34 om forenklet privat skifte, og  når den efterlevende ægtefælle i øvrigt er eneste legale arving efter førstafdøde.
Herunder hører f.eks. tilfælde, hvor førstafdøde ved testamente har oprettet et legat, som skal udredes ved førstafdødes død.
I så fald opfylder boet ikke betingelserne for at kunne udleveres til forenklet privat skifte efter dødsboskiftelovens § 34.
Det civilretlige retsinstitut uskiftet bo indebærer efter sin natur et tilvalg fra den længstlevende ægtefælles side.
Er der livsarvinger efter førstafdøde, har længstlevende i visse tilfælde ret, men aldrig pligt til at gå i uskiftet bo.
Længstlevende kan til enhver tid vælge at skifte og er i nogle situationer forpligtet til at gøre dette.
Er der ingen livsarvinger efter førstafdøde, er beskatning efter dødsboskattelovens afsnit III derimod obligatorisk.
Længstlevende kan ikke fravælge denne beskatningsform og navnlig ikke fravælge universalsuccessionen.
3.12.2. Skatteministeriets overvejelser Det er såvel fra rådgiverside som af SKAT kritiseret, at en længstlevende ægtefælle, der er enearving, ikke har mulighed for at undgå universalsuccession og dermed vælge, at f.eks. førstafdødes personligt drevne erhvervsvirksomhed eller aktiebesiddelse skal ophørsbeskattes i dødsboet.
En sådan ophørsbeskatning kan efter omstændighederne være til økonomisk fordel for længstlevende på sigt og ville i så fald, hvis der havde været livsarvinger efter førstafdøde, have medført, at længstlevende havde fravalgt uskiftet bo til fordel for et generationsskifte i forbindelse med skifte af dødsboet.
 Reglerne om, at den efterlevende ægtefælle, der er enearving, skal være omfattet af de samme skatteregler som en efterlevende ægtefælle, der vælger uskiftet bo, har historisk sammenhæng med den efterlevende ægtefælles mulighed for at undgå eller udsætte betalingen af arveafgift samt med den omstændighed, at den efterlevende ægtefælle også civilretligt overtager alle afdødes rettigheder og forpligtelser.
Det kan i dag konstateres, at efterlevende ægtefæller ikke har betalt boafgift siden 1995, og at efterlevende ægtefæller efter 1. januar 2008 ganske vist stadig hæfter for førstafdødes gæld, men at der nu skal udstedes præklusivt proklama, også når ægtefællen vil overtage boet til uskiftet bo eller efter reglerne om suppleringsarv.
Dette indgår i de ændringer i dødsboskiftelovens § 22 og § 24, som er indført ved lov nr. 516 af 6. juni 2007 (Begunstigelser i forsikringsordninger og ændringer som følge af arveloven m.v.).
 Efter disse lovændringer finder Skatteministeriet det rimeligt, at der indføres en regel, hvorefter en efterlevende ægtefælle, der overtager hele  eller næsten hele  boet efter førstafdøde, kan fravælge beskatning efter dødsboskattelovens afsnit III og således kan vælge, at boet efter førstafdøde ikke alene i skiftemæssig, men også i skattemæssig henseende skal behandles som et almindeligt skiftet dødsbo.
 Derimod finder Skatteministeriet ikke grundlag for at foreslå, at der skal være en tilsvarende valgmulighed ved uskiftet bo, eftersom længstlevende i disse tilfælde kan vælge at skifte.
Skatteministeriet finder heller ikke, at en valgmulighed er hensigtsmæssig i de små boer, der udleveres til ægtefællen.
Det skyldes, at det er tvivlsomt, om forslaget om valgret generelt kan betragtes som en forbedring af den efterlevende ægtefælles situation.
Valgretten skaber således i forhold til den gældende rets entydighed en vis usikkerhed.
Et valg vil kun sjældent være relevant i praksis, selv i større boer, men der kan i undtagelsestilfælde - efter omstændighederne - være betydelige økonomiske fordele for den enkelte i at gøre brug af valgretten.
Den retsusikkerhed, der skabes ved at indføre valgretten, findes derfor at måtte vige for hensynet til de enkeltstående tilfælde, når der er tale om større boer.
I de mindre boer fastholdes den nuværende entydige retstilstand.
 Forslaget tjener til at forbedre den efterlevende ægtefælles overblik over sin økonomiske situation.
3.12.3. Forslagets indhold Det foreslås, at en efterlevende ægtefælle, der overtager boet efter afdøde som eneste legale arving, får adgang til at vælge, at boet efter afdøde skal beskattes efter reglerne i dødsboskattelovens afsnit II.
 Det foreslås, at valget skal træffes under ét for hele boet, og at valget skal træffes i forbindelse med, at der indleveres en åbningsstatus for boet.
 Der henvises i øvrigt til § 1, nr. 1 (dødsboskattelovens § 2, stk. 1, nr. 4), og nr. 51 (dødsboskattelovens § 58, stk. 5) og de fælles bemærkninger hertil.
3.13. Referencer til investeringsfonde fjernes 3.13.1. Gældende ret Dødsboskatteloven indeholder en række regler om de skattemæssige forhold omkring afdødes henlæggelser til investeringsfonde efter lov om investeringsfonds.
For en gennemgang heraf henvises til bemærkningerne til overgangsbestemmelsen i § 12.
3.13.2. Forslagets baggrund I perioden fra 1957 til 1997 kunne en person, der drev selvstændig erhvervsvirksomhed, årligt henlægge en del af overskuddet til en investeringsfond med henblik på senere investeringer.
En sådan henlæggelse kunne fratrækkes ved opgørelsen af den skattepligtige indkomst for henlæggelsesåret.
Investeringsfondshenlæggelser kan anvendes til forlods afskrivning, når den skattepligtige senere anskaffer sig afskrivningsberettigede aktiver.
Anskaffelsessummen for disse aktiver reduceres på denne måde med et beløb svarende til en henlæggelse, der anvendes til forlods afskrivning.
Investeringsfondsordningen blev indført ved lov nr. 198 af 6. juli 1957 om investeringsfonds.
Efter denne lov kunne henlæggelser til investeringsfonde første gang foretages for det indkomstår, der sluttede den 31. december 1957 eller var løbende pr. denne dato.
Ved § 1 i lov nr. 484 af 30. juni 1993 om ændring af forskellige skattelove blev adgangen til at henlægge til investeringsfonde nedtrappet og ophævet over en periode på fire år.
Muligheden for henlæggelser blev nedsat fra 25 pct. til 20 pct. af overskuddet for indkomståret 1995, 15 pct. for indkomståret 1996 og 10 pct. for indkomståret 1997. For indkomståret 1998 og senere indkomstår blev adgangen til at henlægge til investeringsfonde ophævet.
Begrundelsen herfor var, at investeringsfondsordningen var et unødigt komplicerende led i skattesystemet, og at virksomhedsordningen tilgodeser de selvstændigt erhvervsdrivendes behov for konjunkturudligning.
Henlæggelser til investeringsfonde skal efter hovedreglen være anvendt i sin helhed inden seks år efter udløbet af henlæggelsesåret.
Fristen kan dog forlænges i det enkelte tilfælde, hvis den skattepligtige dokumenterer, at en henlæggelse ikke er anvendt af årsager, der har været utilregnelige for den skattepligtige.
Hvis en henlæggelse ikke eller ikke fuldt ud er benyttet til forlods afskrivning inden udløbet af fristen på seks år eller inden udløbet af en tilladt forlængelse af denne frist, medregnes det ikke anvendte henlæggelsesbeløb med tillæg af tre pct. for hvert år fra henlæggelsesårets udløb og indtil fristens udløb i den skattepligtige indkomst for henlæggelsesåret.
Til og med indkomståret 2001 udgør tillægget dog fem pct.
 For at undgå beskatning skulle henlæggelser til investeringsfonde for indkomståret 1997, der er det seneste år, hvori det har været muligt at henlægge til investeringsfonde, således være anvendt inden udgangen af indkomståret 2003, medmindre der er givet tilladelse til forlængelse af fristen på seks år.
3.13.3. Skatteministeriets overvejelser Som det fremgår af ovenstående, er sandsynligheden for, at man vil finde ikke udnyttede investeringsfondshenlæggelser i boet efter en person, der dør i 2008 eller senere, meget ringe, om end det ikke fuldstændig kan udelukkes.
 Den gældende dødsboskattelov indeholder dermed en række bestemmelser, som må forudsættes at være indholdsløse i normalsituationen, hvor investeringsfondshenlæggelser er anvendt eller efterbeskattet efter reglerne, og som kun skal finde anvendelse i ekstraordinære situationer, hvor investeringsfondsmidler er i behold.
 Under disse omstændigheder foreslås det, at særreglerne om investeringsfondshenlæggelser fjernes fra den aktuelle version af dødsboskatteloven.
3.13.4. Forslagets indhold Det foreslås, at særreglerne om den skattemæssige behandling af investeringsfondshenlæggelser ved død fjernes fra den aktuelle version af dødsboskatteloven, men dog således, at ifald der skulle blive behov for reglerne, gælder disse fortsat.
Dette sikres ved, at der indsættes en overgangsregel i denne lov, der fastsætter, at reglerne i den p.t. gældende lovbekendtgørelse af dødsboskatteloven i givet fald fortsat finder anvendelse.
 Der henvises til bemærkningerne til overgangsbestemmelsen i § 12.
3.14. Omplacering af dødsboskattelovens kapitel 10 A 3.14.1. Gældende ret Efter gældende ret behandles dødsboer efter personer, der i levende live har siddet i uskiftet bo efter en tidligere afdød ægtefælle eller har været enearving efter denne, skatteretligt som ethvert andet dødsbo.
Boet kan således være et selvstændigt skattesubjekt, det være sig fritaget eller ikke fritaget for beskatning, eller det kan skiftemæssigt blive afsluttet ved boudlæg og behandles da efter skattereglerne herom.
Har afdøde overtaget boet som enearving, kan en ny ægtefælle overtage boet til uskiftet bo eller som enearving og beskattes da efter dødsboskattelovens afsnit III.
Det er som udgangspunkt uden betydning, hvor lang tid der er forløbet, siden den nu afdøde overtog boet efter sin tidligere afdøde ægtefælle.
I de mellemliggende år har afdøde selv været beskattet efter personbeskatningsregler, jf. dødsboskattelovens kapitel 10; men dette har som udgangspunkt ingen indflydelse på dødsboets skattemæssige forhold.
Dødsboskatteloven indeholder dog i kapitel 10 A særregler om beskatningen ved skifte, når afdøde har overtaget boet efter en tidligere afdød ægtefælle og derefter selv er afgået ved døden inden for det samme indkomstår som førstafdøde.
Reglerne er placeret i dødsboskattelovens afsnit III i forlængelse af kapitel 10. der handler om beskatningen i levende live af den efterlevende ægtefælle.
 Dødsboskatteloven indeholder desuden i § 2, stk. 1, nr. 4, og § 3, nr. 3, regler, der særligt fastslår, at dødsboet efter den længstlevende ægtefælle i denne situation er et selvstændigt skattesubjekt og skattemæssigt behandles som et skiftet dødsbo.
 Reglerne om situationen, hvor ægtefællerne dør i samme indkomstår, er indsat i dødsboskatteloven under folketingsbehandlingen af lovforslag L 87, folketingsåret 1998/99 (Objektiveringer, justeringer af reglerne for beskatning ved død samt afgrænsning af told- og afgiftsområdet), lov nr. 166 af 24. marts 1999. Motiverne til regelsættet findes optrykt i betænkningen til dette lovforslag.
3.14.2. Skatteministeriets overvejelser Baggrunden for, at man i 1999 har anset det for nødvendigt at indsætte særregler om situationen, hvor ægtefæller dør i samme indkomstår, er, at dødsboskattelovens kapitel 10 om beskatningen af den efterlevende ægtefælle indeholder nogle særregler om beskatningen i førstafdødes dødsår.
Disse regler har til formål endeligt at afslutte beskatningen af afdøde med hensyn til løbende indtægter m.v.
Der foretages en skatteberegning vedrørende afdøde, men beskatningen foregår hos den efterlevende ægtefælle.
Reglerne gælder kun i dødsåret.
I årene efter dødsåret eksisterer der kun et skattesubjekt, nemlig den efterlevende ægtefælle, som beskattes efter almindelige personskatteregler.
Dør den længstlevende ægtefælle i samme indkomstår som førstafdøde, er en afslutning af førstafdødes skatteforhold efter reglerne i dødsboskattelovens kapitel 10 ikke mulig.
Afslutningen må i stedet foregå i tilknytning til beskatningen af længstlevendes dødsbo.
Dette kræver en række særregler, som i gældende ret findes indeholdt i dødsboskattelovens § 66 A, stk. 2, 2.-6. pkt.
 Reglerne i dødsboskattelovens § 66 A, stk. 2, 2.-6. pkt., er således i et vist omfang indholdsmæssigt nødvendige, men i forhold til dødsboskattelovens overordnede struktur er de uheldigt placeret i et særligt kapitel i dødsboskattelovens afsnit III.
 Tilstedeværelsen af dødsboskattelovens kapitel 10 A og navnlig bestemmelserne i § 2, stk. 1, nr. 4, og § 3, nr. 3, kan således lede til fejlslutninger angående den skattemæssige behandling af andre dødsboer.
Bestemmelserne kan således lede til den fejlslutning, at dødsboet efter en person, der i levende live har været i uskiftet bo eller været enearving efter en tidligere afdød ægtefælle, kun er et selvstændigt skattesubjekt i de tilfælde, hvor begge ægtefæller er døde i samme indkomstår.
Bestemmelsen i § 3, nr. 3, kan endvidere lede til den fejlslutning, at den omstændighed, at begge ægtefæller er døde i samme indkomstår, skaber en ganske særlig form for dødsbo.
Dette er hverken tilfældet efter gældende ret eller efter forslaget.
Det foreslås derfor, at § 2, stk. 1, nr. 4, § 3, nr. 3, og kapitel 10 A ophæves.
Samtidig skal de nødvendige materielle særbestemmelser bevares.
3.14.3. Forslagets indhold Det foreslås, at dødsboskattelovens kapitel 10 A og de tilknyttede referencebestemmelser i dødsboskattelovens § 2, stk. 1, nr. 4, og § 3, nr. 3, ophæves.
De nødvendige særregler for beskatningen foreslås i stedet placeret i tilknytning til de bestemmelser om skiftede boer, dødsboskattelovens afsnit II, hvor de er relevante.
Der foreslås ingen materielle ændringer i de særlige beskatningsregler bortset fra sådanne, der følger af lovforslagets øvrige elementer.
 Om omplaceringen af de materielle bestemmelser henvises til § 1, nr. 1 (dødsboskattelovens § 2, stk. 1, nr. 4), nr. 6 (dødsboskattelovens § 3, nr. 3), nr. 7 (dødsboskattelovens § 4, stk. 6, 2. pkt.), nr. 10 (dødsboskattelovens § 7, 2. pkt.), nr. 11 (dødsboskattelovens § 8, 3. pkt.), nr. 22 (dødsboskattelovens § 14, stk. 3), nr. 29 (dødsboskattelovens § 16, stk. 5), nr. 31 (dødsboskattelovens § 19, stk. 2), nr. 37 (dødsboskattelovens § 30, stk. 4), nr. 38 (dødsboskattelovens § 32, stk. 5), nr. 59 (dødsboskattelovens kapitel 10 A) og nr. 60 (dødsboskattelovens § 67, stk. 7), samt til de fælles bemærkninger til § 1, nr. 6, 7, 10, 11, 31, 59 og 60.
3.15. Sikring af grænsegængeres fradrag 3.15.1. Gældende ret Den gældende skattelovgivning kompenserer i visse situationer grænsegængere, dvs. personer, der bor i udlandet, men arbejder i Danmark, for det tab, de lider ved, at de ikke kan gøre brug af særregler, der begunstiger ægtefæller, der begge er bosat i Danmark.
Det gælder dels det særlige »grænsegængerfradrag« efter ligningslovens § 9 F, dels kildeskattelovens § 5 C, hvorefter en gift grænsegænger ved skatteberegningen anses for at være gift med en person, der er fuldt skattepligtig efter kildeskattelovens § 1, selv om grænsegængerens ægtefælle i virkeligheden er skattemæssigt hjemmehørende i udlandet.
For en nærmere beskrivelse af indholdet af ligningslovens § 9 F henvises til de særlige bemærkninger til § 9, nr. 1, (ligningslovens § 9 F), og for en nærmere beskrivelse af kildeskattelovens § 5 C til de særlige bemærkninger til § 6, nr. 1 og 2 (kildeskattelovens § 5 C, stk. 2, 2. og 5. pkt).
For begge disse regelsæt gælder en betingelse om, at grænsegængeren skal have samme bopæl som ægtefællen ved indkomstårets udløb.
Det betyder, at hvis grænsegængerens ægtefælle afgår ved døden i løbet af et indkomstår, mister grænsegængeren sine skattemæssige fordele med tilbagevirkende kraft til indkomstårets begyndelse.
3.15.2. Skatteministeriets overvejelser Det findes ikke rimeligt, at en gift grænsegænger, der mister sin ægtefælle i løbet af et indkomstår, skattemæssigt skal stilles som en enlig grænsegænger med virkning fra begyndelsen af det indkomstår, hvori dødsfaldet er sket.
Dødsfaldet kan udløse en efterregulering og restskat for grænsegængeren begrundet i, at grænsegængeren fra indkomstårets begyndelse har været forskudsregistreret ud fra en forudsætning om bestående ægteskab, således at f.eks. grænsegængerfradraget efter ligningslovens § 9 F indgår i forskudsregistreringen.
 Det foreslås derfor, at reglerne ændres, således at dødsfaldet alene betyder, at fradrag m.v. mistes med fremadrettet virkning, men ikke med virkning tilbage til indkomstårets begyndelse.
Problematikken omkring gifte grænsegængere, hvis ægtefælle dør, har ikke direkte tilknytning til den danske dødsbobeskatning.
Det er således en forudsætning for grænsegængerreglerne, at grænsegængerens ægtefælle ikke har tilknytning til Danmark; det er denne manglende tilknytning til Danmark, som reglerne tilsigter at kompensere grænsegængeren for.
Dødsboet efter grænsegængerens ægtefælle er således forudsætningsvis heller ikke skattepligtigt efter danske regler.
Ikke des mindre findes det hensigtsmæssigt at medtage forslagene om disse marginale forbedringer af grænsegængerreglerne i dette lovforslag, henset til at problematikken udløses af et dødsfald.
3.15.3. Forslagets indhold Det foreslås, at kildeskattelovens § 5 C og ligningslovens § 9 F ændres, således at reglerne heri fremover skal gælde indtil udløbet af den måned, hvori grænsegængerens ægtefælle er afgået ved døden, og ikke som nu ophører med at gælde ved udgangen af indkomståret forud for det indkomstår, hvori grænsegængerens ægtefælle afgår ved døden.
 Forslaget betyder, at grænsegængere fremover også på dette område bliver ligestillet med fuldt skattepligtige personer.
3.16. Øvrige elementer Lovforslaget indeholder endvidere en række mindre justeringer og præciseringer af dødsboskatteloven, som er omtalt nedenfor.
3.16.1. Indførelse af procentnedslagsregler Ligningslovens § 7 O, stk. 2, indeholder en regel, hvorefter visse indtægter kun medregnes til den skattepligtige indkomst med 85 pct. af beløb, der overstiger en beløbsgrænse.
Endvidere indeholder afskrivningsloven i § 9, stk. 4, og § 21, stk. 6, regler, hvorefter visse afskrivninger kun skal medregnes til den skattepligtige indkomst med 90 pct.
Fælles for disse procentnedslagsregler er, at de efter dødsboskatteloven ikke gælder for dødsboer.
Der er tale om indtægter, som grundet deres karakter af éngangsindtægter historisk har været beskattet efter de lempelige beskatningsregler i lov om særlig indkomstskat.
Procentnedslagsreglerne er oprindelig indført i forbindelse med overførslen af særlig indkomst til beskatning efter reglerne om skattepligtig almindelig indkomst for at sikre en fortsat lempeligere beskatning af disse engangsindtægter.
Baggrunden for, at procentnedslagsreglerne ikke har været gældende ved beskatning efter dødsboskatteloven er, at beskatningsprocenten heri, 50 pct., historisk har været lavere end marginalskatteprocenterne efter personbeskatningssystemet, og at det derfor ved dødsboskattelovens indførelse er skønnet urimeligt at inkludere dødsboerne i den kreds, som måtte kompenseres for overgangen fra særlig indkomstbeskatning til almindelig indkomstbeskatning af de pågældende indtægter.
 Den sænkning af marginalskatteprocenterne for personer, der er gennemført siden 1997, bevirker imidlertid, at det i dag fremstår som mindre åbenbart, at procentnedslagsreglerne ikke bør gælde ved beskatning efter dødsboskatteloven.
Samtidig har SKAT gennem årene konstateret, at særreglerne om, at procentnedslagsreglerne ikke gælder ved beskatning efter dødsboskatteloven, ikke er almindeligt kendt blandt de rådgivere, der bistår arvingerne.
Det kan derfor med en høj grad af vished forudses, at hvis et dødsbo eller en mellemperiodeselvangivelse indeholder indtægter af de nævnte arter, så skal SKAT efterfølgende kontrolberegne og korrigere bobeskatningsindkomsten eller mellemperiodeindkomsten.
Det må på det foreliggende grundlag anses for materielt rimeligt, at procentnedslagsreglerne også sættes i kraft for så vidt angår beskatning efter dødsboskatteloven.
Der opnås herved tillige en praktisk administrativ forenkling og besparelse, idet korrektion af selvangivelser af denne årsag fremover undgås.
 Der henvises til § 1, nr. 14 (dødsboskattelovens § 9, stk. 1, nr. 5), og nr. 35 (dødsboskattelovens § 22, stk. 1, nr. 5) og de fælles bemærkninger hertil.
3.16.2. Flytning af frist for at indgive selvangivelse for mellemperioden Efter dødsboskattelovens § 13, stk. 5, skal der i visse tilfælde foretages en skatteansættelse af mellemperioden i skattefritagne dødsboer, selv om hverken boet eller SKAT har krævet det.
I disse tilfælde skal boet indgive selvangivelse senest 6 måneder efter dødsfaldet, dog tidligst 2 måneder efter, at skifteretten har truffet afgørelse om boets behandlingsmåde.
Der gælder dog en særregel for tilfælde, hvor afdøde i mellemperioden har drevet eller i væsentligt omfang deltaget i driften af en erhvervsvirksomhed, der tilhørte afdødes efterlevende ægtefælle, og hvor ægtefællen kræver et beløb beskattet hos afdøde.
Et sådant krav har ægtefællen mulighed for at stille helt frem til det tidspunkt, hvor ægtefællen selv skal indgive selvangivelse for det pågældende år.
Efter praksis gives der i dag ofte henstand med indgivelse af selvangivelsen inden 6 måneder fra dødsfaldet, hvis boets formueforhold indikerer, at boet ikke vil opfylde skattefritagelseskravene, eller hvis der er tvivl om dette.
Det kan først endeligt konstateres, om boet er skattefritaget eller ej, når boopgørelsen er udarbejdet.
Henstanden er således begrundet i, at det ikke er hensigtsmæssigt, at boet først indgiver selvangivelse for mellemperioden for senere at skulle selvangive for bobeskatningsperioden i stedet.
I de tilfælde, hvor den efterlevende ægtefælle kræver et beløb beskattet hos afdøde, volder det såvel skifteretter m.fl. som SKAT betydelige administrative problemer, hvis kravet først fremsættes, efter at behandlingen af boet efter afdøde er afsluttet.
Selvangivelsesfristen for den efterlevende ægtefælle kan således udløbe helt op til knap 1½ år efter dødsfaldet.
I givet fald kan der blive tale om at genoptage bobehandlingen for at gennemføre beskatningen af det pågældende beløb og om vanskeligheder med at kontakte arvinger og få inddrevet et eventuelt skattekrav.
Det foreslås derfor, at fristen for at indgive selvangivelse i de tilfælde, hvor skatteansættelse af mellemperioden er obligatorisk, fremover skal være sammenfaldende med fristen for at indgive boopgørelse.
Dette indebærer en fristforlængelse i de tilfælde, hvor fristen i dag er 6 måneder efter dødsfaldet.
I de tilfælde, hvor den efterlevende ægtefælle kræver et beløb henført til beskatning hos afdøde, er der tale om en afkortning af fristen.
Den efterlevende ægtefælle har imidlertid i kraft af sin status som arving i boet typisk indflydelse på, hvornår boopgørelsen indgives, og har i det mindste mulighed for at holdes sig orienteret.
Det findes derfor rimeligt at pålægge ægtefællen at træffe beslutningen på dette tidspunkt.
 Der henvises i øvrigt til § 1, nr. 20 (dødsboskattelovens § 13, stk. 7), og bemærkningerne hertil.
3.16.3. Ændrede regler for indlevering af boopgørelser Efter gældende regler i dødsboskifteloven skal den endelige boopgørelse både i privat skiftede boer og i bobestyrerboer indsendes i ét eksemplar til skifteretten og i ét eksemplar til SKAT.
 For så vidt angår de privat skiftede boer afviger proceduren for indsendelse af boopgørelser dermed fra proceduren for indsendelse af åbningsstatus i dødsboer, idet åbningsstatussen skal indsendes i to eksemplarer til skifteretten, som videresender det ene eksemplar til SKAT, jfr. § 25, stk. 5, i dødsboskifteloven.
Det må anses for uheldigt, især af hensyn til privat skiftende arvinger uden professionel bistand, at der er denne forskel i indsendelsesproceduren.
En i praksis ikke ualmindelig misforståelse er da også, at boopgørelsen kun indsendes til SKAT, idet arvingerne fejlagtigt tror, at SKAT skal godkende værdiansættelser og beregne eventuel dødsboskat, før boopgørelsen må indgives til skifteretten.
Sådanne misforståelser sinker afslutningen af dødsboerne.
Risikoen for uhensigtsmæssige forløb vil kunne minimeres, hvis indsendelsesreglerne ensrettes.
Det foreslås derfor, at den endelige boopgørelse i de privat skiftede boer fremover skal indleveres i to enslydende eksemplarer til skifteretten, som videresender det ene eksemplar til SKAT.
 Der henvises til § 2, nr. 1 (dødsboskiftelovens § 32, 1. pkt.), og bemærkningerne hertil.
3.16.4. Afskaffelse af særlig skattepligtsregel for bobestyrerboer Efter dødsboskattelovens § 6, stk. 2, bliver et bobestyrerbo i dag skattepligtigt uanset størrelsen, hvis skifteretten benytter sin adgang efter dødsboskiftelovens § 66, stk. 2, til at tillade, at skæringsdagen for boopgørelsen udskydes ud over 2 årsdagen for dødsfaldet.
Baggrunden for bestemmelsen er ifølge forarbejderne til dødsboskatteloven, lovforslag L 90, folketingsåret 1996-97, at den medvirker til at sikre, at mellemperiodeskatteansættelse altid vil kunne iværksættes senest i løbet af det andet indkomstår efter dødsfaldet.
Bestemmelsen er endvidere tænkt som en form for værnsregel imod, at bobestyrerne anmoder skifteretterne om udsættelse med boopgørelsen alene for at afvente, at dødsboet har oppebåret så store skattepligtige indtægter, at bofradraget kan udnyttes fuldt ud.
Det har været anført, at bestemmelsen ingen effekt har på adfærden hos bobehandlerne, og at det er en yderligere belastning, at der i boer, der er så komplicerede, at de ikke kan afsluttes inden for to år, også skal udarbejdes boselvangivelse uanset dødsboets størrelse.
Det er SKATs erfaring, at skifteretterne kun anvender udskydelsesmuligheden i ganske få tilfælde, og at det da ikke har skattemæssige årsager, men skyldes komplicerede forhold i boerne, eksempelvis problemer med at afsætte boets eneste væsentlige aktiv.
Endelig vurderes det, at en afskaffelse af reglen ikke vil kunne medføre, at skattekrav vedrørende mellemperioden fortabes.
Da der herefter ikke ses noget behov for at opretholde reglen for de fuldt skattepligtige dødsboers vedkommende, foreslås den afskaffet.
Den tilsvarende regel for begrænset skattepligtige dødsboer, dødsboskattelovens § 54, stk. stk. 5, bevares derimod som et værn imod, at bobehandleren udskyder afslutningen af et begrænset skattepligtigt dødsbo i det uendelige.
I disse tilfælde skal en udskydelse ud over 2 årsdagen for dødsfaldet ikke sanktioneres af en dansk skifteret.
 Der henvises i øvrigt til § 1, nr. 9 (dødsboskattelovens § 6), og bemærkningerne hertil (ad ophævelse af det gældende § 6, stk. 2).
3.16.5. Afskaffelse af underskudsoverførsel ved skifte af uskiftet bo Dødsboskattelovens kapitel 12 indeholder regler om skifte af et uskiftet bo i den længstlevende ægtefælles levende live.
Kapitlet består hovedsagelig af henvisninger til reglerne om skiftede boer, men indeholder enkelte særregler, bl.a. en række særregler i § 75 om underskudsoverførsel mellem den efterlevende ægtefælle og det uskiftede bo under skifte.
En nærmere beskrivelse af de gældende regler findes i bemærkningerne til § 1, nr. 65 (dødsboskattelovens § 75).
Reglerne er oprindelig tilblevet af hensyn til, at den efterlevende ægtefælle ikke ved at kræve skifte af det uskiftede bo skal gå glip af en mulighed for at udnytte eget underskud.
I dag må behovet for en sådan regel anses for væsentligt formindsket siden indførelsen af regelsættet, idet personer i dag har ubegrænset adgang til at fremføre underskud.
Regelsættet medfører endvidere, at det eneste der normalt skal beskattes i boet, er eventuelle avancer i forbindelse med udlodning af aktiver til andre arvinger.
Har den efterlevende ægtefælle underskud, kan den samlede effekt således blive, at den efterlevende ægtefælle kan overføre sit underskud til boet og få underskuddet kapitaliseret og udbetalt.
Skiftet stiller dermed den efterlevende ægtefælle bedre end enhver anden person med underskud i skattepligtig indkomst.
Personer, der ikke sidder i uskiftet bo, kan ikke få deres underskud kapitaliseret, men må fremføre underskuddet til senere indkomstår eller eventuelt overføre det til en ægtefælle.
Henset til de lempede vilkår for fremførsel af underskud i personers skattepligtige indkomst sammenlignet med 1997 findes det ikke rimeligt at opretholde det i øvrigt meget komplicerede regelsæt om underskudsoverførsel i dødsboskattelovens § 75. Det foreslås derfor, at der ikke længere skal være adgang til at overføre underskud mellem boet og den efterlevende ægtefælle overhovedet.
Det svarer til de regler, der gælder ved et almindeligt umiddelbart skifte af et dødsbo, hvor der er en efterlevende ægtefælle, jf. dødsboskattelovens § 50. Udviser bobeskatningsindkomsten underskud, skal dette underskud kunne kapitaliseres og udbetales efter samme regler, som gælder, når bobeskatningsindkomsten i et almindeligt umiddelbart skiftet bo udviser underskud, det vil sige efter reglerne i dødsboskattelovens § 31. Det må anses for unødvendigt først at søge underskuddet overført til den efterlevende ægtefælle gennem de administrativt komplicerede regler i den nuværende § 75, stk. 3.
 For en nærmere redegørelse for de gældende regler og forslagets indhold henvises til § 1, nr. 65 (dødsboskattelovens § 75), og bemærkningerne dertil.
3.16.6. Underskudsoverførsel fra længstlevende til førstafdøde ved uskiftet bo Dødsboskattelovens § 59, stk. 5, om den efterlevende ægtefælles skattemæssige forhold ved uskiftet bo m.v. indeholder efter gældende ret en bestemmelse om, at den førstafdødes underskud i dødsåret og årene forud for dødsåret kan overføres til fradrag hos den efterlevende ægtefælle efter de regler, der ville have været gældende for førstafdøde.
Der findes ingen tilsvarende lovregel om, at underskud hos den efterlevende ægtefælle i førstafdødes dødsår og årene forud herfor kan overføres til den skatteberegning, der foretages for førstafdøde vedrørende dødsåret (mellemperioden) efter dødsboskattelovens § 63, stk. 1, 1. pkt.
Der er imidlertid fast administrativ praksis for, at sådan underskudsoverførsel kan ske, idet personskattelovens § 13, stk. 2 og 4, og virksomhedsskattelovens § 13 anvendes analogt.
Det foreslås, at der indsættes lovhjemmel for denne underskudsoverførsel fra længstlevende til den indkomstopgørelse, der foretages for førstafdøde i dødsåret.
Forslaget udgør en kodificering af gældende administrativ praksis.
 Der henvises til § 1, nr. 55 (dødsboskattelovens § 62, stk. 2-5), og bemærkningerne dertil (ad det nye stk. 6).
3.16.7. Særlig definition af dødsåret ved bagudforskudt indkomstår og uskiftet bo Efter gældende ret er dødsåret i dødsboskatteloven defineret som det indkomstår, hvor dødsfaldet er sket.
Hvis afdøde havde bagudforskudt indkomstår, dvs. at indkomståret udløber inden udløbet af det kalenderår, som det træder i stedet for, gælder der dog en særregel, jf. dødsboskattelovens § 96, stk. 2, 2. pkt.
Særreglen gælder kun, hvis dødsfaldet er sket efter udløbet af det bagudforskudte indkomstår, men inden udløbet af det pågældende kalenderår.
I disse tilfælde er dødsåret defineret som det senest afsluttede forskudte indkomstår med tillæg af perioden frem til dødsdagen.
Denne definition harmonerer ikke med en praksis, der er videreført fra tiden før dødsboskatteloven for så vidt angår uskiftede boer.
Det har her været praksis, at der blev lavet en delårsopgørelse for den førstafdøde ægtefælle alene omfattende mellemperioden, dvs. perioden fra afslutningen af seneste indkomstår frem til dødsdagen (dvs. den periode, som dødsboskattelovens § 96, stk. 3, definerer som mellemperioden). Denne praksis er videreført efter dødsboskatteloven og er senest lagt til grund af Landsskatteretten i en afgørelse offentliggjort i SKM2007.287.LSR.
Den pågældende praksis indebærer, at det ikke er nødvendigt at genoptage et bagudforskudt indkomstår, der er afsluttet før dødsfaldet, hvilket må anses for hensigtsmæssigt.
Der foreslås derfor indført en særlig definition, der sikrer, at mellemperioden og dødsåret er sammenfaldende i de tilfælde, hvor afdøde havde bagudforskudt indkomstår, hvor dødsfaldet er sket efter udløbet af det forskudte indkomstår, men inden udløbet af kalenderåret, og hvor beskatningen skal ske efter dødsboskattelovens kapitel 10 (uskiftet bo m.v.).
 For en nærmere redegørelse for de gældende regler og forslagets indhold henvises til § 1, nr. 55 (dødsboskattelovens § 62), og bemærkningerne dertil (ad det nye stk. 5).
3.16.8. Flytning af skæringsdagen ved boudlæg Efter gældende ret beskattes modtageren af et boudlæg af de udleverede aktiver fra og med dødsdagen.
Dette kan f.eks. være relevant, hvis der blandt aktiverne befinder sig en mindre aktiepost eller et investeringsbevis, som giver et løbende skattepligtigt afkast.
Reglen om, at aktiverne overgår til beskatning hos modtageren fra og med dødsdagen, harmonerer ikke med de regler, der gælder for skiftede boer, hvor overgang til beskatning hos en ny ejer konsekvent sker dagen efter begivenhedens indtræden.
Der henvises til § 1, nr. 66 (dødsboskattelovens § 80, stk. 1, 1. pkt.), og bemærkningerne dertil.
 Det foreslås derfor af hensyn til konsekvens og overskuelighed i dødsboskatteloven, at beskatningen også ved boudlæg overgår til modtageren med virkning fra dagen efter dødsdagen.
3.16.9. Formueoversigt i uskiftede boer Med den nye arvelovs § 22 pålægges det en længstlevende ægtefælle i uskiftet bo at indlevere en formueoversigt til skifteretten inden 6 måneder efter dødsfaldet.
Formueoversigten skal bl.a. specificere førstafdødes og længstlevendes fællesejemidler samt begge ægtefællers eventuelle fuldstændige særejer.
Justitsministeriet har i medfør af § 22, stk. 6, i arveloven udstedt bekendtgørelse nr. 1554 af 18. december 2007 om formueoversigten i uskiftet bo.
Af bekendtgørelsens § 3 fremgår det, at formueoversigten skal indgives i to eksemplarer til skifteretten, og at skifteretten skal videresende det ene eksemplar til SKAT.
Dødsboskatteloven indeholder i dag to bestemmelser, der refererer specifikt til en åbningsstatus over aktiver og passiver i et uskiftet bo.
Kravene til formueoversigten betyder, at denne opfylder SKATs behov for information om åbningsstatus i et uskiftet bo.
Det foreslås derfor, at dødsboskatteloven tilrettes, således at det fremgår, at formueoversigten træder i stedet for den hidtil krævede åbningsstatus vedrørende uskiftede boer.
Der henvises til § 1, nr. 53 (dødsboskattelovens § 59, stk. 3), og nr. 68 (dødsboskattelovens § 87, stk. 2-5), og bemærkningerne til nr. 53 og til nr. 68 (ad dødsboskattelovens § 87, stk. 2).
3.16.10. Forhøjelse af grænsen for SKATs revision af boopgørelser Efter de gældende regler i dødsboskiftelovens § 80, stk. 2, skal SKAT underrettes om boafgiftsgrundlaget og afgiftsberegningen i boer, hvor der skal beregnes afgift af et beløb på over 2 mio. kr.
Beløbsgrænsen er fastsat ved lov og er ikke reguleret, siden dødsboskifteloven trådte i kraft i 1997.
Bestemmelsens oprindelige hensigt var, at SKAT skulle have mulighed for at foretage ekstra kontrol af afgiftsberegningen i boer, hvor der er større økonomiske interesser for det offentlige.
Prisudviklingen siden 1997 har imidlertid medført, at SKAT nu i kraft af bestemmelsen underrettes med henblik på revision af mere end halvdelen af alle dødsboer, hvori der skal betales boafgifter, hvilket må anses for en uhensigtsmæssigt stor procentandel.
 Det foreslås derfor, at beløbsgrænsen forhøjes til 4 mio. kr., og at der samtidig indsættes en reguleringsbestemmelse, der sikrer, at beløbsgrænsen fremover forhøjes løbende.
 Der henvises til § 2, nr. 2 (dødsboskiftelovens § 80, stk. 2, 2. pkt.), og nr. 3 (dødsboskiftelovens § 80, stk. 6), og til de fælles bemærkninger hertil.
 3.16.11. Regler om forrentning m.v.
Efter de gældende regler i dødsboskattelovens § 89 skal skattelovgivningens almindelige regler om forfaldstidspunkt, forrentning, opkrævning og inddrivelse af personskatter finde tilsvarende anvendelse på dødsboskat og afdødes skatter i dødsåret.
Der gælder dog visse særregler, som imidlertid ikke er tilstrækkeligt udbygget til at opfylde behovet for fast lovhjemmel for forrentning, procenttillæg og procentgodtgørelse vedrørende skattekrav mod dødsboer.
Bl.a. mangler der særregler om forrentning af ikke betalt mellemperiode- og dødsboskat og regler om forrentning af skattekrav, hvis der sker ændring af skatteansættelsen af et dødsbo eller en mellemperiodeskatteansættelse.
De tilsvarende bestemmelser i kildeskatteloven, som efter lovens udgangspunkt skal finde anvendelse, indeholder en række detaljer, der ikke giver mening, når der er tale om en mellemperiodeskatteansættelse eller en skatteansættelse af et dødsbo.
 Det foreslås derfor, at regelsættet i dødsboskattelovens § 89 udbygges med særregler om disse tilfælde.
 For det nærmere indhold af de gældende regler og forslaget henvises til § 1, nr. 71 (dødsboskattelovens § 89, stk. 5-11), og bemærkningerne hertil.
3.16.12. Regulering ved påbegyndt egentligt skifte, der slutter som uskiftet bo Et påbegyndt egentligt skifte kan afsluttes ved, at den efterlevende ægtefælle overtager boet til uskiftet bo eller overtager hele boet efter reglerne om suppleringsarv (600.000 kr.s-reglen). Dette kan ske så sent under bobehandlingen, at der kan være gennemført beskatning af mellemperioden i forventning om, at boet ville slutte som et selvstændigt skattepligtigt, men skattefritaget bo.
Mellemperiodebeskatningen skal da ophæves.
Hvis dødsboet har indbetalt restskat, skal beløbet ifølge de gældende regler godskrives den efterlevende ægtefælle, forudsætningsvis som en form for foreløbig indkomstskat for denne.
Hvis dødsboet har fået udbetalt overskydende skat, skal denne opkræves sammen med den efterlevende ægtefælles indkomstskatter for det indkomstår, hvor ægtefællen har overtaget boet.
Bestemmelserne herom har ikke været anvendt efter deres ordlyd, idet man ikke systemmæssigt har efterkommet forudsætningerne om, at der skulle ske en egentlig overførsel og henholdsvis godskrivning og opkrævning hos den efterlevende ægtefælle.
Dette har ikke afstedkommet kritik i praksis.
 Det foreslås derfor, at boets indbetalte restskat fremover umiddelbart skal udbetales til den efterlevende ægtefælle, mens overskydende skat, der er udbetalt til boet, skal genopkræves hos ægtefællen.
 Der henvises til bemærkningerne til § 1, nr. 50 (dødsboskattelovens § 58, stk. 2, 4. og 5. pkt.), og bemærkningerne dertil.
3.16.13. Ændret beregningsmetode ved overførsel af uudnyttede fradrag ved uskiftet bo Efter de gældende regler er en længstlevende ægtefælle i uskiftet bo i dødsåret skattepligtig af begge ægtefællers indtægter i dødsåret.
Der foretages en skatteansættelse for længstlevende og en skatteansættelse for førstafdøde for perioden fra indkomstårets begyndelse frem til dødsfaldet.
Hvis en af ægtefællerne har uudnyttet personfradrag eller uudnyttet bundfradrag vedrørende mellemskat, kan fradrag overføres til den anden ægtefælle.
Er det afdøde, der har uudnyttede fradrag, skal fradraget omregnes forholdsmæssigt efter det antal måneder af indkomståret, hvori afdøde har været i live.
Den længstlevende ægtefælle stilles dermed ringere end en gift person, hvis ægtefælle kun er skattepligtig i en del af indkomståret pga. indvandring eller udvandring.
I sådanne tilfælde skal uudnyttede helårlige fradrag ikke omregnes før overførsel til ægtefællen.
Denne forskel i den skattemæssige behandling forekommer ikke umiddelbart velbegrundet.
 En ligestilling af de uskiftede boer (i førstafdødes dødsår) med sambeskattede ægtefæller vil endvidere muliggøre enklere IT-løsninger og dermed besparelser ved fremtidige ændringer, som vedrører personfradrag eller mellemskat.
 Det foreslås derfor, at kravet om, at uudnyttede fradrag skal nedsættes forholdsmæssigt, ophæves.
 Der henvises til § 1, nr. 56 (dødsboskattelovens § 63, stk. 5, 1. og 2. pkt.), og bemærkningerne hertil.
4. Økonomiske konsekvenser for det offentlige Forslaget om ikke fremover at medregne ejerboliger, der skattemæssigt er omfattet af parcelhusreglen, ved opgørelsen af boets aktiver, samt forslaget om at forhøje beløbsgrænsen for boets nettoformue til samme beløb som aktivgrænsen skønnes at medføre et fald i antallet af skattepligtige dødsboer fra omkring 3.500 boer årligt til under 2.000 boer, og det skønnes at medføre et umiddelbart provenutab på ca. 15 mio. kr. årligt.
Heraf vedrører ca. 5 mio. kr. kommunerne.
For finansåret 2008 skønnes provenutabet at udgøre ca. 5 mio. kr.
Uddybende kan det tilføjes, at forhøjelsen af skattepligtsgrænsen medfører, at færre dødsboer fremover vil få status som skattepligtige.
De skattemæssige konsekvenser heraf for boet og tilsvarende provenumæssige konsekvenser for det offentlige består af flere modsatrettede effekter.
På den ene side slipper boet for dødsboskat af en eventuel indkomst i boperioden (perioden fra dødsfaldet til boafslutningen). Størrelsen af denne skat, som beregnes proportionalt med dødsboskattesatsen på 50 pct., afhænger dels af indkomstens størrelse, dels af bobehandlingstiden, idet der gives et bofradrag i dødsboskatten på 5.000 kr. pr. måned (2008), dog maksimalt for 12 måneder.
Da indkomsten for mellemperioden (fra årsskiftet til dødsdagen) beskattes sammen med indkomsten i boperioden, kan et eventuelt uudnyttet bofradrag anvendes til nedsættelse af skatten for mellemperioden, hvilket i en del tilfælde medfører en reduktion af den betalte forskudsskat.
På den anden side bliver der tale om en modsatrettet skattemæssig effekt af, at det skattefritagne dødsbo i stedet for dødsboskat svarer indkomstskat ved, at forskudsskatten for mellemperioden anses for endelig skattebetaling.
Den økonomiske konsekvens af statusændringen for dødsboet er således forskellen mellem disse to skatteopgørelser.
Såfremt statusændringen til skattefritaget dødsbo medfører en skattelettelse, vil der dog skulle betales boafgift heraf, når arven efter afdøde udloddes til andre arvinger end den efterlevende ægtefælle.
Alt i alt bliver der i mange tilfælde tale om relativt beskedne skattemæssige konsekvenser ved statusændringen.
 Herudover indeholder lovforslaget en række mindre tilpasninger, justeringer og reparationer af de gældende lovbestemmelser.
Der foreligger ingen tilgængelige statiske oplysninger, der kan danne grundlag for velunderbyggede skøn for de provenumæssige konsekvenser af disse forslag.
Det vurderes, at ændringerne hver især kun omfatter ganske få personer eller dødsboer og har meget begrænsede provenumæssige konsekvenser.
Samlet set skønnes de provenumæssige konsekvenser af ændringerne at ligge indenfor den usikkerhed, der er forbundet med skønnet over ændringen af skattepligtsgrænsen.
 Tabel 2 sammenfatter de provenu- og antalsmæssige konsekvenser af forslaget.
5. Administrative konsekvenser for det offentlige En gennemførelse af lovforslaget skønnes at medføre administrative besparelser hos SKAT på ca. 5 mio. kr. årligt.
Besparelsen er hovedsagelig knyttet til forslaget om at fjerne fast ejendom omfattet af parcelhusreglen fra beløbsgrænsen og forhøje nettoformuegrænsen for skattefritagelse.
Forslagene om ændrede regler for beskæftigelsesfradrag, særligt befordringsfradrag og medarbejdende ægtefælle, jf. afsnit 3.8., og forslaget om en ændret beregningsmetode ved overførsel af uudnyttede fradrag fra afdøde til længstlevende ved uskiftet bo, jf. afsnit 3.16.13., skønnes samlet at ville medføre omkostninger til systemtilretninger på ca. 900.000 kr.
På længere sigt vil ændringen vedrørende fradragsoverførsel medføre enklere løsninger og dermed besparelser ved fremtidige ændringer, som vedrører personfradrag eller mellemskat.
 Både procedurerne omkring valg vedrørende skifte af et bo og situationen vedrørende grænsegængere vil skulle behandles manuelt af SKAT, hvorfor der ikke påregnes systemmæssige tilretninger.
De ændrede regler vil kræve en ajourføring og trykning af pjecen »Dødsbo«.
Da der er tale om en omfattende revidering af loven, vil det endvidere være hensigtsmæssigt at informere om de nye regler i store annoncer.
De samlede omkostninger herved skønnes til ca. 150.000 kr.
6. Økonomiske konsekvenser for erhvervslivet Lovforslaget medfører ingen økonomiske konsekvenser for erhvervslivet.
7. Administrative konsekvenser for erhvervslivet Lovforslaget medfører ingen administrative konsekvenser for erhvervslivet.
8. Miljømæssige konsekvenser Lovforslaget har ingen miljømæssige konsekvenser.
9. Administrative konsekvenser for borgerne Lovforslaget medfører administrative lettelser for efterladte slægtninge og pårørende i dødsboer, der efter gældende regler ville være skattepligtige, men med de foreslåede højere skattefritagelsesgrænser slipper for udfærdigelse af selvangivelse mv. for boet.
10. Forholdet til EU-retten Lovforslaget indeholder ikke EU-retlige aspekter.
11. Høring Ud over i ministerier har lovforslaget været i høring i Advokatsamfundet, Dansk Landbrugsrådgivning Landscentret, Dansk Told- og Skatteforbund, Den Danske Dommerforening, Den Danske Skatteborgerforening, Dommerfuldmægtigforeningen, Domstolsstyrelsen, Finansrådet, Foreningen af Statsautoriserede Revisorer, Foreningen Danske Revisorer, Foreningen Registrerede Revisorer, Forsikring og Pension, Kommunernes Landsforening, Realkreditrådet, retspræsidenterne ved byretterne, SKAT, SKATs retssikkerhedschef, Skatterevisorforeningen, Sø- og Handelsretten, Vestre landsret og Østre landsret.
 Lovforslagets § 2 har dog alene været til høring i Den Danske Dommerforening, Dommerfuldmægtigforeningen og Domstolsstyrelsen.
 I bilag 1 til lovforslaget kommenteres de indkomne høringssvar.
12. Samlet vurdering af konsekvenser af lovforslaget Bemærkninger til de enkelte bestemmelser  reglen om, at førstafdøde ægtefælles indkomst i førstafdødes mellemperiode medregnes til indkomsten i længstlevendes mellemperiode, hvis længstlevendes bo er fritaget for beskatning, og til bobeskatningsindkomsten i længstlevendes bo, hvis dette ikke er fritaget for beskatning.
I det omfang førstafdødes indkomst undergives beskatning i førstafdødes særbo, skal indkomsten ikke også beskattes i forbindelse med skiftet efter længstlevende,  reglen om, at den førstafdøde ægtefælles negative skat af aktieindkomst, der ikke har kunnet rummes i slutskat for årene før dødsfaldet, medregnes ved anvendelsen af reglerne om modregning af negativ skat af sådan aktieindkomst i slutskatten i henholdsvis længstlevendes mellemperiode, når boet er skattefritaget, og bobeskatningsperioden, når længstlevendes bo ikke er skattefritaget,  reglen om, at beløbsgrænsen for endelig skat af aktieindkomst efter personskattelovens § 8 a, stk. 1, forhøjes til det dobbelte, og  reglen om, at foreløbige indkomstskattebeløb, der er betalt af den førstafdøde ægtefælle, skal godskrives henholdsvis længstlevendes mellemperiode og boperioden i længstlevendes bo.
 at bobestyrerens krav på boets vegne om afsluttende skatteansættelse senest skal indgives samtidig med boopgørelsen,  at afsluttende skatteansættelse i øvrigt kun skal ske i de tilfælde, hvor det fremgår af dødsboskattelovens § 13, stk. 5, at ansættelsen er obligatorisk; bobestyreren ved på forhånd  eller burde vide  at et sådant forhold foreligger,  at SKAT ikke kan kræve afsluttende skatteansættelse i andre tilfælde og  at bobestyreren skal indgive mellemperiodeselvangivelse samtidig med boopgørelsen i de tilfælde, hvor der skal ske afsluttende skatteansættelse.
 28 pct. af beløb, der overstiger beløbsgrænsen i personskattelovens § 8 a, stk. 1 (46.700 kr. i 2008),  43 pct. af beløb, der ligger mellem beløbsgrænsen i personskattelovens § 8 a, stk. 1 og stk. 2, 2. pkt. (46.700 kr. i 2008) og beløbsgrænsen i personskattelovens § 8 a, stk. 2, 2. pkt. (102.600 kr. i 2008) og  45 pct. af beløb, der ligger over beløbsgrænsen i personskattelovens § 8 a, stk. 2, 2. pkt. (102.600 kr. i 2008).
 omlægningen af beskatningen af aktieindkomst efter dødsboskatteloven,  forslaget om ændrede fordelingsregler, hvor afdøde efterlader sig to boer, der skiftes hver for sig og  forslaget om at afskaffe et særligt kapitel i dødsboskatteloven om skifte af uskiftet bo ved længstlevendes død, når begge ægtefæller er døde inden for samme indkomstår.
Til § 30 Til § 30 a Til § 2 Til § 3 Til § 4 Til § 5 Til § 6 Til § 7 Til § 8 Til § 9 1) Skatteyderen skal være begrænset skattepligtig til Danmark af lønindkomst (dvs. den pågældende skal bo i udlandet og arbejde i Danmark).
 2) Skatteyderen skal være gift ved udgangen af indkomståret.
 3) Skatteyderen skal have samme bopæl som ægtefællen ved udgangen af indkomståret.
 4) Skatteyderens ægtefælle må ikke have opnået skattenedsættelse gennem et personfradrag her i landet.
