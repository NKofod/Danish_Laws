Nr BTL 272 Betænkning over Forslag til lov om en aktiv arbejdsmarkedspolitik   

 Nr L 272 1992-93, 1. samling Afgivet af Arbejdsmarkedsudvalget Afgivet: 19930617 Udvalget har behandlet lovforslaget i en række møder og har herunder stillet spørgsmål til arbejdsministeren, som denne har besvaret dels skriftligt, dels i samråd.
Udvalget forudsætter, at arbejdsministeren besvarer de resterende spørgsmål inden lovforslagets 2. behandling.
En række af udvalgets spørgsmål og arbejdsministerens svar herpå er optrykt som bilag til betænkningen.
 Endvidere har udvalget modtaget skriftlige og/eller mundtlige henvendelser  

 fra:
Arbejdsmarkedsnævnet for Århus Amt, Det Tværfaglige Ledighedsudvalg, En gruppe arbejdsløse, SiD Brønderslev, Foreningen af Husholdnings- og Håndar- bejdsskoler, Frederiksborg Amt, Håndværksrådet, LO-Aalborg, Magistrenes Arbejdsløshedskasse i Danmark, Murerarbejdsmændenes Fagforening, Randers Kommune, Restaurations- og Bryggeriarbejder For- bundet, Tværfagligt Ledighedsudvalg, Frederiks- havn og Ældre Sagen.
 Der er af arbejdsministeren stillet ændringsforslag, hvorom henvises til  

 de ledsagende bemærkninger.
 I forbindelse med arbejdsministerens ansættelse af regionschefen efter §  

 55, stk. 2, i nærværende lovforslag, er det naturligt, at arbejdsministeren  

 forud herfor indhenter en udtalelse fra Arbejdsmarkedsrådet og  

 Landsarbejdsrådet samt hører de kollegiale organer om, hvor regionschefen  

 skal gøre tjeneste.
I L 274 er det forudsat, at Landsarbejdsrådet nedsætter et arbejdsudvalg  

 til varetagelse af rådets opgaver vedrørende arbejdsløshedsforsikringen,  

 således som Landsarbejdsnævnet har gjort det efter de hidtidige regler.  

 Regeringen har på baggrund af drøftelser med Landsarbejdsnævnet vurderet, at  

 der kan være behov for, at arbejdsløshedskasserne er repræsenteret i  

 Arbejdsudvalget.
Landsarbejdsrådet har derfor ved nedsættelsen af  

 Arbejdsudvalget mulighed for at sammensætte udvalget på en anden måde end  

 rådet.
 Regeringen finder endvidere, at styringen af arbejdsmarkedsindsatsen bør  

 gøres til genstand for en vurdering, når der efter to år er indhøstet  

 erfaringer om styringen.
 Arbejdsministeren har for så vidt angår udfaldsproblemet oplyst følgende:
 Ledige, som falder ud af dagpengesystemet, og som ikke er berettiget til  

 kontanthjælp, vil kunne modtage andre former for hjælp efter den sociale  

 lovgivning.
 Ifølge bistandsloven har kommunalbestyrelsen pligt til at yde rådgivning  

 og vejledning til personer med problemer.
Endvidere vil der kunne ydes hjælp til revalidering efter § 43, når en  

 person med nedsat erhvervsevne efter en konkret vurdering har brug for  

 revalideringshjælp for at kunne vende tilbage til arbejdsmarkedet.
Hjælp til  

 revalidering er uafhængig af formueforhold og ægtefællens indtægter.
Hjælpen  

 kan ydes til omskoling, optræning eller uddannelse.
Det må formodes at en  

 stor del af de personer, der falder ud af dagpengesystemet, vil være  

 berettiget hertil.
Endelig vil nogle af de personer, der »falder ud« efter 2.  

 delperiode, kunne ansøge om og være berettiget til førtidspension.  

 Betingelserne for at få førtidspension er, at erhvervsevnen er varigt nedsat,  

 og at det ikke er muligt at iværksætte foranstaltninger, der mere varigt kan  

 forbedre erhvervsevnen.
Inden der indstilles til pension, skal  

 revalideringsmulighederne være søgt afprøvet.
Ledige, som falder ud af dagpengesystemet, men som ikke er berettiget til  

 kontanthjælp, vil ikke kunne modtage tilbud om aktivering ifølge forslag til  

 lov om kommunal aktivering.
Ovennævnte gruppe af ledige vil delvis være  

 omfattet af forslag til lov om en aktiv arbejdsmarkedspolitik for så vidt  

 angår aktiveringsredskaberne, men ikke ydelserne og rettighederne.  

 Arbejdsministeriets satspulje ville kunne anvendes i forbindelse med at sikre  

 aktiveringstilbud til denne gruppe.
 Herefter indstiller et flertal (Socialdemokratiets,  

 Centrum-Demokraternes, Det Radikale Venstres og Kristeligt Folkepartis  

 medlemmer af udvalget) lovforslaget til vedtagelse med de stillede  

 ændringsforslag.
 Et mindretal (Venstres og Det Konservative Folkepartis medlemmer af  

 udvalget) indstiller lovforslaget til forkastelse ved 3. behandling.
Mindretallet betragter regeringens samlede økonomiske udspil som en  

 helhed.
Da Det Konservative Folkeparti og Venstre er modstandere af  

 regeringens samlede plan, vil de to partier stemme imod alle regeringens  

 lovforslag, uanset at partierne ville kunne støtte enkelte af lovforslagene,  

 hvis de ikke indgik i den fremlagte helhed.
Nogle af lovforslagene har  

 partierne ved tidligere lejligheder selv fremlagt, men i helt andre  

 sammenhænge.
Regeringens samlede økonomiske plan består af tre elementer: Nye  

 offentlige udgifter, ændringer i dagpengesystemet og omlægning af  

 skattesystemet.
Samlet lægger disse tre elementer op til en ny kurs i den  

 økonomiske politik, som har en forkert ideologisk drejning og er økonomisk  

 uansvarlig.
 For det første har regeringen foreslået nye offentlige udgifter på 11-12  

 mia. kr. i 1994. Regeringen har dermed brudt de sidste 10 års stramme  

 udgiftspolitik og har sat kursen mod nye udvidelser af den offentlige sektor.
For det andet indebærer den foreslåede skatteomlægning, at det private  

 erhvervslivs kapitalgrundlag i de kommende år vil blive udhulet af  

 avanceskatter på aktier, ejendomme og goodwill samtidig med, at  

 erhvervslivets konkurrenceevne bliver forringet.
Boligudgiften for boligejere  

 vil stige, således at de private ejerboliger stilles ringere i forhold til de  

 offentligt støttede udlejningsboliger.
Den foreslåede bruttoskat vil forringe  

 vilkårene for ny privat pensionsopsparing.
 For det tredje har regeringen fremlagt en arbejdsmarkedspolitik, som slet  

 ikke løser strukturproblemerne på arbejdsmarkedet, men tværtimod cementerer  

 de bestående stivheder og lægger grunden til forøgede udgifter til  

 arbejdsmarkedspolitikken i de kommende år.
 Samlet udgør regeringens økonomiske udspil en ideologisk drejning, hvor  

 den offentlige sektor vil vokse kraftigt, medens der bliver lagt større  

 byrder på den private sektor.
 Mindretallet finder det aldeles utroværdigt og uansvarligt, når regeringen  

 lover skattelettelser samtidig med, at de offentlige udgifter og underskuddet  

 på de offentlige budgetter vokser.
 Den nye kurs mod større offentlige udgifter vil tværtimod udløse store  

 skatteregninger i fremtiden.
 Der er enkelte forslag om skattelettelser m.v. i den samlede pakke, som  

 mindretallet ud fra en isoleret betragtning ville kunne støtte.
 En ansvarlig økonomisk politik kræver imidlertid, at lettelser og  

 finansiering hører sammen.
Mindretallet er derfor nødt til at se lovforslagene om lettelser og  

 skærpelser under eet.
Da regeringen ikke har taget initiativ til reelle  

 forhandlinger om den samlede økonomiske plan, har mindretallet ikke fået  

 mulighed for at opnå grundlæggende ændringer i regeringens udspil.
I  

 konsekvens heraf vil mindretallet stemme imod alle regeringens lovforslag.
Mindretallet stemmer imod regeringens såkaldte arbejdsmarkedsreform, da  

 der ikke er tale om nogen reform.
Det er en videreførelse af en  

 arbejdsmarkedspolitik, som har bidraget stærkt til at skabe de strukturelle  

 problemer på det danske arbejdsmarked, der er en medvirkende årsag til, at  

 ledigheden permanent har været helt uacceptabelt høj i en årrække.
 Regeringens udspil trækker i den helt forkerte retning: Dagpengeniveauet  

 er alt for højt, og varigheden på over 9 år med mulighed for forlængelse er  

 helt uacceptabel.
 Uafhængige eksperter har gentagne gange påpeget, at dagpengeydelserne og  

 den lange dagpengeperiode skal ændres for at nedbringe strukturledigheden.
Mindretallet er enig med den nye vismand, professor Torben Andersen, der i  

 Arbejdsgiveren af 8. juni 1993 skriver: »På ydelsessiden indebærer de  

 fremlagte lovforslag så godt som ingen realitetsændringer i forhold til det  

 hidtil gældende system.
Med uændrede dagpengeydelser videreføres således de  

 impulser, der udgår fra dagpengesystemet til sammenpresning af lønstrukturen.  

 Dette har negative konsekvenser for beskæftigelsen og for fordelingen af  

 denne.« Sådan som bruttoskatten er udformet, er det blevet en generel ekstraskat,  

 som mindretallet på enhver måde må tage afstand fra.
 Mindretallet beklager også, at tanken om en decentral  

 arbejdsmarkedspolitik reelt er indholdsløs, når op imod 10 af de 12 mia. kr.  

 bruges centralt.
Selv om regeringen har taget nogle elementer fra KV-regeringens planer til  

 en reform af arbejdsmarkedet, har den desværre gjort dette ved at sætte dem  

 ind i en sammenhæng, som ikke skaber den nødvendige dynamik, der er  

 forudsætningen for varig fremgang i beskæftigelsen.
I værste fald kan dens  

 kortsigtede løsninger stille sig i vejen for den langsigtede forbedring og  

 dermed gøre ondt værre.
 Mindretallet frygter, at flere af regeringens elementer vil bidrage til at  

 forlænge den eksisterende arbejdsløshedskø.
 Mindretallet vil derfor stemme imod regeringens forslag og i stedet  

 arbejde videre for en egentlig reform af arbejdsmarkedet og forsat tage de  

 nødvendige initiativer til en langsigtet forbedring.
 Et andet mindretal (Socialistisk Folkepartis medlemmer af udvalget)  

 indstiller lovforslaget til forkastelse ved 3. behandling.  

 Mindretallet kan dog stemme for de under nr. 1, 17, 31, 32, 33 og 34 stillede  

 ændringsforslag.
 Mindretallet finder ikke, at dette lovforslag opfylder de intentioner, SF  

 har for en aktiv arbejdsmarkedspolitik.
I lovforslaget er der for få rettigheder for de arbejdsløse.
Der er intet  

 til hinder for, at den ene rettighed, de arbejdsløse har i delperiode 1, 1  

 års aktivering efter en handlingsplan, kan udstrækkes til at gå over 3 år med  

 korte kurser nogle uger ad gangen.
Det frygter SF vil ske, fordi der ikke  

 sammen med rettigheden er fastlagt klare retningslinier for, at pengene til  

 opfyldelse af rettigheden er til stede.
 SF finder det ligeledes urimeligt, at de ledige kan sendes ud i job af en  

 varighed på 20 timer om ugen, der ikke er til overenskomstlønninger.
 Det vil også betyde, at der kommer en gøgeungeeffekt i områder, hvor  

 ufaglærte og korttidsuddannede i forvejen har stor ledighed, fordi der er  

 mange LO-organisationer, der ikke har deltid i deres overenskomster, hvilket  

 betyder, at mange ikke kan komme i job i deres eget fag.
Det værste er dog, at mange unge nu ikke mere har mulighed for at komme i  

 a-kasse efter et støttet arbejde.
End ikke en bestemmelse om første gangs  

 optagelse for unge har regeringen villet være med til.
Det er ungdomsfjendsk,  

 når det ses i sammenhæng med, at unge under 25 år heller ikke mere kan få lov  

 at uddanne sig på dagpenge i 2 år.
Det er lykkedes, at redde de mange 50-59-årige, der ellers ville have  

 fortabt deres muligheder for at komme på efterløn, når de fylder 60 år.
De  

 kan nu komme enten på overgangsydelse eller delperiode 2. Dette indebærer  

 desværre, at mange vil starte deres efterlønstilværelse på 82 pct.-satsen.  

 Det er ikke lykkedes at få rettet op herpå.
 SF har intet imod, at dagpengemodtagere får muligheder for at tjene lidt  

 ved siden af dagpengene.
SF mener, at det er lykkedes at lave et lovforslag, der betyder endnu  

 flere regler og derved større administrationsvanskeligheder.
Således opereres  

 der med både 80 pct.- og 82 pct.-satser i stedet for at forenkle og sige 82  

 pct. over hele linien.
Det bliver sådan, at to mennesker kan komme til at stå på samme  

 arbejdsplads, den ene på overenskomstløn og således optjene ret til dagpenge,  

 den anden på dagpengesats plus 15 pct. eller på 81 kr. i timen uden at kunne  

 optjene ret til dagpenge.
Dette er uforståeligt for folk.
Med hensyn til styringen af dette nye system er SF af den mening, at det  

 skulle være lagt ud til kommunerne.
I stedet lægges nu hele planlægningen af,  

 hvad der er råd til at igangsætte over for de ledige, både på dagpenge og for  

 kontanthjælpsmodtagere, over i et tungt partssystem, som indtil dato ikke har  

 været det mest fantasifulde forum til den slags.
Det beklager SF.
Det er ude  

 i lokalsamfundet, man kender hinanden.
Både i fagbevægelse, arbejdsformidling  

 og erhvervslivet har man et godt samarbejde med kommunerne.
 På baggrund af ovenstående indstiller mindretallet lovforslaget til  

 forkastelse, men stemmer for de ændringsforslag, der forbedrer lovforslaget.
 Et tredje mindretal (Fremskridtspartiets medlem af udvalget)  

 indstiller lovforslaget til forkastelse ved 3. behandling.
 Fra et overordnet perspektiv forekommer det, at nærværende lovforslag ikke  

 sigter på at reducere ledigheden, men snarere på at fordele den og cementere  

 det offentlige engagement i dagpengesystemet.
Det er nødvendigt at føre en arbejdsmarkedspolitik, der indebærer en  

 større andel af privat finansiering.
Dette vil sikre, at dagpengesystemet  

 ikke af sig selv skaber ledighed.
Fremskridtspartiet mener, at der er tale om planøkonomi, når man politisk  

 søger at afgøre, i hvilke sektorer ny beskæftigelse skal forekomme.
I stedet  

 for politisk at tage stilling til, i hvilke sektorer ny beskæftigelse skal  

 fremkomme, ville det være rigtigere og økonomisk optimalt, om beskæftigelsen  

 kunne fremkomme i sektorer, der efterspørges, og hvor det kan betale sig at  

 udbyde sin arbejdskraft.
Det fremgår af lovforslaget, at regeringen forestiller sig, at sort  

 arbejde kan afskaffes, hvis arbejdsløse kan udføre arbejde, der ellers  

 udføres sort eller slet ikke udføres.
Dette opfatter Fremskridtspartiet som  

 en udpræget planøkonomisk tankegang.
Først etableres et ekstremt  

 beskatningsniveau, der fortrænger arbejde i enormt omfang til sort arbejde,  

 dernæst skal ledige ifølge forslagene sættes til at udføre arbejde, der  

 ellers ville være udført sort.
En undersøgelse har vurderet, at mængden af  

 det sorte arbejde i 1985 svarede til 150.000 fuldtidsstillinger.
Det  

 offentlige skal betale for udførelsen af det arbejde, der er fortrængt fra  

 det lovlige arbejdsmarked.
Fremskridtspartiet mener, at det ud fra  

 menneskelige, sociale og økonomiske grunde ville være mere hensigtsmæssigt at  

 løse det grundliggende problem, nemlig at reducere de skatter, der fortrænger  

 arbejde fra det legale arbejdsmarked.
 L 272 cementerer de løntilskudsordninger, der virker ledighedsskabende.  

 Løntilskudsordningerne fortrænger lønmodtagere, der er beskæftiget på normale  

 vilkår uden offentligt tilskud.
Af bemærkningerne til lovforslaget fremgår det, at udbetalingen af  

 løntilskud skal standses i tilfælde, hvor jobtræningen giver anledning til  

 konkurrenceforvridning.
Dette giver efter Fremskridtspartiets opfattelse  

 meget lidt mening, idet løntilskud i sig selv er konkurrenceforvridende over  

 for lønmodtagere ansat på normale vilkår, over for arbejdsløse, der ikke kan  

 opnå løntilskud, og over for potentielle private produktioner i  

 løntilskudsområdet.
Af bemærkningerne til L 274 fremgår det, at regeringen mener, at såfremt  

 de ledige udarbejder en såkaldt »individuel handlingsplan«, kan  

 deres muligheder for at opnå beskæftigelse på det almindelige arbejdsmarked  

 forbedres.
Dette forekommer meget tænkt.
Ledigheden skyldes ikke, at de  

 ledige ikke oprindeligt har udarbejdet planer for mulige beskæftigelser.
L 274 indeholder en række tiltag til reduktion og fordeling af  

 arbejdsstyrken, herunder, at de ledige i en periode på 12 måneder skal have  

 lov til at tjene 27.500 kr. årligt, hvis de accepterer, at deres dagpenge  

 reduceres til 80 pct.
Videre indeholder forslaget tilbud om sabbat, orlov,  

 uddannelse og tidligere tilbagetrækning fra arbejdsmarkedet.
Tiltag, der  

 reducerer arbejdsstyrken, skaber ikke mere beskæftigelse og kan efter al  

 erfaring ikke reducere arbejdsløsheden.
Det er ikke første gang, at ledigheden søges reduceret gennem reduktion af  

 arbejdsstyrken.
Indførelsen af efterlønsordningen, 371/2-times ugen,  

 barselorloven, førtidspensionen m.m. var alle forsøg på at reducere  

 arbejdsløsheden ved at reducere arbejdsstyrken.
Imidlertid steg ledigheden  

 blot i den periode, hvor disse tiltag blev gennemført.
Derfor giver intet i  

 lovforslagene tillid til, at fornyede og forøgede reduktioner kan reducere  

 arbejdsløsheden.
Derimod tyder samtlige prognoser, analyser og undersøgelser  

 på, at ledigheden til stadighed forøges.
Derfor eksisterer der kun en  

 mulighed med hensyn til reduktion af ledigheden: Erhvervslivet må sikres så  

 gode udfoldelsesmuligheder, at beskæftigelsen reelt kan forøges i den private  

 sektor.
Vurderingerne i lovforslaget af de økonomiske og administrative  

 konsekvenser virker lidet overbevisende, specielt set i lyset af de  

 forskellige vurderinger regeringen og forskellige kompetente institutioner  

 som f.eks.
Kommunernes Landsforening har anlagt.
Dertil kommer, at intet i  

 lovforslagene viser, at regeringen er opmærksom på, at arbejdsløsheden uden  

 tvivl fortsat vil vokse, hvilket afgørende vil ændre de økonomiske  

 konsekvenser af lovforslagene.
 Fremskridtspartiet mener, at lovforslagene ikke vil reducere ledigheden og  

 ikke bidrager til det altafgørende problem i sammenhængen, nemlig at forøge  

 beskæftigelsen.
 ÆndringsforslagAf arbejdsministeren , tiltrådt af et flertal  

 (S, SF, CD, RV og KRF):
 Til Afsnit II 1) Overskriften til afsnittet affattes således:
 » Arbejdsmarkedspolitiske redskaber, der tilbydes efter skøn til  

 beskæftigede, arbejds- og uddannelsessøgende samt arbejdsgivere ».
 Af arbejdsministeren , tiltrådt af et flertal (S, CD, RV og  

 KRF):
Til § 7 2) Paragraffen affattes således:
»§ 7. For at fremme beskæftigelsen og modvirke ubalance på  

 arbejdsmarkedet kan der tilbydes økonomisk støtte til gennemførelse af  

 særlige formidlingsaktiviteter.« Til § 13 3) Stk. 2 affattes således:
»Stk. 2. Ved ansættelse i jobtræning hos offentlige  

 arbejdsgivere kan lønnen højst udgøre 81 kr. pr. time ekskl. feriepenge m.v.  

 Den maksimale timeløn reguleres procentuelt i overensstemmelse med  

 reguleringen i de offentlige lønskalaer.« Til § 14 4) Stk. 1 affattes således:
»Under forudsætning af, at der sker en nettoudvidelse af antallet af  

 ansatte, udbetales der ved jobtræning et løntilskud til arbejdsgiveren.« 5) Efter stk. 1 indsættes som nyt stykke:
»Stk. 2. Løntilskuddet efter stk. 1 udgør 43 kr. pr. time og  

 fastsættes for et år ad gangen, regnet fra den 1. januar.
Arbejdsministeren  

 fastsætter nærmere regler om reguleringen af løntilskuddet.« Stk. 2 og 3 bliver herefter stk. 3 og 4.
 Til § 22 6) Stk. 2 affattes således:
»Stk. 2. Særligt tilrettelagte jobtræningsforløb kan tillige  

 bestå i beskæftigelse hos folkeoplysende organisationer, beboerforeninger,  

 private husstande, grundejerforeninger, idrætsforeninger m.v.
Den ledige kan  

 enten ansættes af den folkeoplysende organisation m.v. eller af  

 arbejdsformidlingen henholdsvis (amts)kommunen, der herefter udsender den  

 ledige til den folkeoplysende organisation m.v.« 7) Efter stk. 3 indsættes som nyt stykke:
»Stk. 4. Udførelsen af et særligt tilrettelagt  

 jobtræningsforløb skal så vidt muligt overlades til private.« Stk. 4 og 5 bliver herefter stk. 5 og 6.
 Til § 23 8) I stk. 1, 1. pkt. , ændres »ydelsen«  

 til: »en projektydelse«.
 9) I stk. 1 affattes 2. pkt. således:
»Hvis organisationerne ikke kan blive enige om projektydelsens  

 størrelse, fastsættes denne af arbejdsministeren efter forhandling med  

 socialministeren.« 10) Stk. 2 affattes således:
»Stk. 2. I stedet for projektydelsen kan kommunalbestyrelsen  

 vælge at udbetale en ydelse efter §§ 15, 16 og 20 i lov om kommunal  

 aktivering til kontanthjælpsmodtagere, der deltager i et særligt tilrettelagt  

 jobtræningsforløb.« 11) Stk. 3 affattes således:
»Stk. 3 . Arbejdstiden i særligt tilrettelagte  

 jobtræningsforløb fastsættes ved individuel aftale med arbejdsgiveren, dog  

 således at den samlede ydelse pr. uge efter stk. 1 eller stk. 2 efter fradrag  

 af arbejdsmarkedsbidraget maksimalt svarer til dagpengenes højeste beløb pr.  

 uge.« Til § 24 12) Stk. 1 affattes således:
»Ved særligt tilrettelagte jobtræningsforløb efter § 22, stk. 1 eller  

 stk. 3, jf. stk. 1, udbetales et økonomisk tilskud til den private eller  

 offentlige arbejdsgiver, hos hvem det særligt tilrettelagte jobtræningsforløb  

 etableres.
Det samme gælder for særligt tilrettelagte jobtræningsforløb efter  

 § 22, stk. 2 eller stk. 3, jf. stk. 2, hvor den folkeoplysende organisation  

 m.v. er arbejdsgiver.« 13) Stk. 2 affattes således:
»Stk. 2. Ved særligt tilrettelagte jobtræningsforløb efter §  

 22, stk. 2 eller stk. 3, jf. stk. 2, hvor arbejdsformidlingen eller  

 (amts)kommunen udsender den ledige til beskæftigelse hos en folkeoplysende  

 organisation m.v., indbetaler den folkeoplysende organisation m.v. et beløb  

 for det udførte arbejde til henholdsvis arbejdsformidlingen eller  

 (amts)kommunen.
Nærmere regler om beløbets størrelse fastsættes af  

 arbejdsministeren efter forhandling med socialministeren.« 14) Stk. 4 affattes således:
»Stk. 4. Etablering af særligt tilrettelagte  

 jobtræningsforløb og udbetaling af tilskud efter stk. 1 afvises, hvis det vil  

 være eller viser sig at være konkurrenceforvridende.« Til § 27 15) Stk. 2 affattes således:
»Stk. 2. Arbejdsministeren kan fastsætte regler om mulighed  

 for gennemførelse af tilbud i udlandet, praktik i forbindelse med uddannelse  

 med uddannelsesgodtgørelse, undervisning i forbindelse med jobtræning og  

 særligt tilrettelagte jobtræningsforløb samt mulighed for  

 befordringsgodtgørelse til ledige, der deltager i uddannelse med  

 uddannelsesgodtgørelse.« Til § 29 16) Stk. 2 affattes således:
»Stk. 2 . En individuel handlingsplan skal udarbejdes eller  

 revideres forud for afgivelse af et tilbud efter kapitel 3 og kapitel  

 5-12.« Af arbejdsministeren , tiltrådt af et flertal (S, SF, CD, RV  

 og KRF):
 Til § 32 17) I stk. 1 affattes 1. pkt. således:
»Ledige dagpengemodtagere under 60 år, der er fuldtidsforsikrede, kan  

 efter en samlet ledighedsperiode på 12 måneder inden for de seneste 15  

 måneder afstå fra tilbud efter kapitel 5-10 eller § 28 i et år.« Af arbejdsministeren , tiltrådt af et flertal (S, CD, RV og  

 KRF):
 Til § 37 18) Stk. 1 affattes således:
»Arbejdsformidlingen tilvejebringer de tilbud til ledige, som  

 omhandles i denne lov. (Amts)kommunerne tilvejebringer tilbud i medfør af  

 denne lovs kapitel 3-7 og 9-10 til ledige kontanthjælpsmodtagere,  

 førtidspensionister samt personer med fysisk/psykisk handicap eller særlige  

 sociale problemer, jf. reglerne herom i lov om social bistand.« 19) I stk. 2 ændres »efter forhandling med« til:  

 »efter indstilling fra«.
 20 ) Stk. 3 affattes således:
»Stk. 3 . 75 pct. af kommunernes lønudgifter efter § 37, stk.  

 2, efter fradrag af det statslige løntilskud gøres til genstand for  

 mellemkommunal udligning.
Indtægter fra folkeoplysende organisationer,  

 beboerforeninger, private husstande, grundejerforeninger, idrætsforeninger  

 m.v., jf. § 24, stk. 2, indgår ikke i udligningsordningen.
Det samlede  

 udligningsbeløb pålignes kommunerne i henhold til deres indbyggertal som  

 opgjort af Danmarks Statistik pr. 1. januar i udligningsåret.« Til § 39 21) Efter stk. 2 indsættes som nyt stykke:
»Stk. 3 . Arbejdsministeren fastsætter nærmere regler om  

 arbejdsløshedskassernes samarbejde med arbejdsformidlingen om vejledning m.v.  

 efter stk. 2. Arbejdsministeren kan bestemme, at arbejdsløshedskasserne skal  

 medvirke ved udarbejdelse og revision af en individuel handlingsplan, jf. §§  

 11 og 29.« Stk. 3 bliver herefter stk. 4.
 Til § 40 22) Efter stk. 1 indsættes som nyt stykke:
»Stk. 2 . Reglerne i §§ 79-82 i lov om  

 arbejdsløshedsforsikring m.v. finder tilsvarende anvendelse.« Til § 41 23) Stk. 2 udgår.
 Stk. 3 bliver herefter stk. 2.
 Til § 43 24) I stk. 1 ændres »lov om offentlige  

 registre« til: »lov om offentlige myndigheders registre«.
 25) I stk. 2 indsættes efter 1. pkt. som nyt punktum:
»Til brug for opdateringen af Arbejdsministeriets registre over  

 arbejdssøgende og arbejdsgivere kan der inden for rammerne af lov om  

 offentlige myndigheders registre udveksles relevante oplysninger mellem  

 Arbejdsministeriets enheder, offentlige og private virksomhedsregistre samt  

 det centrale personregister.« Til § 48 26) I stk. 1 ændres »lov om offentlige  

 registre« til: »lov om offentlige myndigheders registre«.
 27) Stk. 2 affattes således:
»Stk. 2. Registre kan indgå i et sammenhængende system af  

 registre, som blandt andet skal danne grundlag for udarbejdelsen af en  

 arbejdsmarkedsstatistik, det tilsyn, staten skal føre med de statsanerkendte  

 arbejdsløshedskasser, formidling af arbejdskraft og  

 uddannelsesadministration.« 28) Stk. 3 affattes således:
»Stk. 3. Arbejdsministeren kan fastsætte nærmere regler for  

 indhentning af oplysninger til brug for registrene.« 29) Efter stk. 3 indsættes som nyt stykke:
» Stk. 4 . Registre, som er oprettet af arbejdsministeren kan  

 samkøres, i det omfang det tjener et administrativt formål i  

 Arbejdsministeriet.
Registre, som er oprettet af arbejdsministeren, kan  

 endvidere samkøres med arbejdsløshedskassernes og kommunernes registre.« Til § 49 30) I paragraffen ændres »23« til:  

 »25«.
 Af arbejdsministeren , tiltrådt af et flertal (S, SF, CD, RV  

 og KRF):
 Til § 50 31) I stk. 1 affattes den indledende tekst således:
 »De i Landsarbejdsrådet repræsenterede organisationer og myndigheder  

 udpeger medlemmer af Landsarbejdsrådet, bortset fra rådets formand, jf. stk.  

 2, efter nedenstående fordeling:».
 32) I stk. 1 ændres »1 fra Kommunernes Landsforening  

 og« til: »3 fra Kommunernes Landsforening og«.
 33) I stk. 4 indsættes efter 1. pkt. som nyt punktum:
»Udpegningen finder sted den 1. februar umiddelbart efter begyndelsen  

 af den kommunale valgperiode.« Til § 52 34) Stk. 1-3 affattes således:
 »Arbejdsmarkedsrådet består af 1 formand og 21 andre medlemmer.
 Stk. 2. De i Arbejdsmarkedsrådet repræsenterede organisationer og  

 myndigheder udpeger medlemmer til Arbejdsmarkedsrådet efter nedenstående  

 fordeling, jf. dog stk. 3:
5 fra Dansk Arbejdsgiverforening, 5 fra Landsorganisationen i Danmark, 1 fra Sammenslutningen af Landbrugets Arbejdsgiverforeninger, 1 fra Funktionærernes og Tjenestemændenes Fællesråd, 1 fra Akademikernes Centralorganisation, 1 fra FR-Fællesrepræsentationen (Hovedorganisation for Arbejdsledere- og  

 tekniske Funktionærforeninger i Danmark), 2 fra amtsrådet og 5 fra kommunerne i amtet i fællesskab.
 Stk. 3. I Københavnsområdet udpeges de kommunale medlemmer  

 således:
2 fra Københavns Borgerrepræsentation, 1 fra Frederiksberg Kommunalbestyrelse og 2 fra kommunerne i Københavns Amt i fællesskab.« Af arbejdsministeren , tiltrådt af et flertal (S, CD, RV og  

 KRF):
 35) Stk. 5 udgår.
 Stk. 6-9 bliver herefter stk. 5-8.
 Til § 56 36) I stk. 1 affattes nr. 1 således:
»1) Planlægning af arbejdsmarkedsindsatsen, herunder  

 arbejdsformidlingens ordinære aktiviteter, samt fastsættelse af mål for  

 kommende års indsats og prioriteringen af indsatsområderne.« 37) I stk. 1 indsættes efter nr. 2 som nye numre:
 »3) Opfølgning på den regionale arbejdsmarkedsindsats.
 4) Overvågning af udviklingen på arbejdsmarkedet.
5) Forslag til love og anden regelfastsættelse på det  

 arbejdsmarkedspolitiske område.« 38) Stk. 2 affattes således:
»Stk. 2. Landsarbejdsrådet afgiver hvert år en  

 arbejdsmarkedspolitisk redegørelse om udviklingen på arbejdsmarkedet og om  

 arbejdsmarkedsindsatsen, herunder arbejdsformidlingens ordinære aktiviteter.  

 Redegørelsen ledsages af de forslag til ændringer, som rådet finder  

 ønskelige.« 39) Efter stk. 2 indsættes som nyt stykke:
»Stk. 3. Landsarbejdsrådet afgiver indstilling til  

 arbejdsministeren om iværksættelse af analyser samt forsøgs- og  

 udviklingsaktiviteter på det arbejdsmarkedspolitiske område.« Til § 57 40) Paragraffen affattes således:
 »§ 57. Landsarbejdsrådet udarbejder til arbejdsministeren  

 forud for hvert finansår forslag til budget for arbejdsmarkedsindsatsen og  

 bidrager med forslag til den del af bevillingen til driften af  

 arbejdsformidlingen, der vedrører arbejdsformidlingens ordinære aktiviteter.  

 Landsarbejdsrådet udarbejder endvidere til arbejdsministeren forslag til mål,  

 resultatkrav og kriterier for fordeling af bevillingerne til  

 arbejdsmarkedsrådene og regionscheferne, jf. stk. 3.
Stk. 2. I grundlaget for tilvejebringelse af Landsarbejdsrådets  

 forslag indgår Arbejdsmarkedsrådets forslag til budget for  

 arbejdsmarkedsindsatsen og arbejdsmarkedsrådets bidrag til forslag til budget  

 for den del af bevillingen til driften af arbejdsformidlingen, der vedrører  

 arbejdsformidlingens ordinære aktiviteter.
Endvidere indgår  

 Arbejdsmarkedsrådets forslag til mål og resultatkrav for  

 arbejdsmarkedsindsatsen i regionen.
Stk. 3. Der afsættes på finansloven dels en bevilling til  

 arbejdsmarkedsindsatsen, som arbejdsministeren efter udtalelse fra  

 Landsarbejdsrådet fordeler til arbejdsmarkedsrådene, dels en bevilling til  

 driften af arbejdsformidlingen, som arbejdsministeren efter udtalelse fra  

 Landsarbejdsrådet fordeler til regionscheferne.
En mindre del af  

 bevillingstildelingen kan gøres resultatafhængig.
Stk. 4. Udgifterne til opretholdelse og drift af  

 arbejdsformidlingen fordeles med 3/4 til staten og uden for Københavnsområdet  

 med 1/4 til amtskommunen.
I Københavnsområdet fordeles den kommunale andel på  

 1/4 mellem Københavns Amtskommune, Københavns og Frederiksberg Kommuner efter  

 de folketal, der foreligger oplyst ved begyndelsen af det finansår, hvor  

 udgifterne afholdes.
Stk. 5. De løbende udgifter til arbejdsformidlingen afholdes af  

 staten.
Den i stk. 4 nævnte kommunale andel opkræves månedsvis på grundlag af  

 det senest udarbejdede månedsregnskab.
Endelig afregning finder sted i  

 forbindelse med den regnskabsmæssige årsafslutning.
 Stk. 6. Landsarbejdsrådet udmelder inden for de rammer, der er  

 fastsat på finansloven, og efter nærmere af arbejdsministeren fastsatte  

 retningslinier mål og resultatkrav for den samlede arbejdsmarkedsindsats og  

 for arbejdsformidlingens ordinære aktiviteter til Arbejdsmarkedsrådet.
Stk. 7. Med henblik på en særlig indsats kan der på finansloven  

 afsættes en mindre del af bevillingen til arbejdsmarkedsindsatsen, jf. stk.  

 3, til en central pulje.
Arbejdsministeren forestår anvendelsen af den  

 centrale pulje efter indstilling fra Landsarbejdsrådet.« Til § 58 41) I stk. 1, 2. pkt. , ændres  

 »Arbejdsmarkedsstyrelsens« til: »Landsarbejdsrådets«.
 42) I stk. 2 udgår »Landsarbejdsrådets,».
 Til § 59 43) Paragraffen affattes således:
»§ 59. På baggrund af udviklingen i regionerne træffer  

 arbejdsministeren efter indstilling fra Landsarbejdsrådet bestemmelse om  

 justeringer i arbejdsmarkedsindsatsen.« Til § 60 44) Stk. 1 affattes således:
»Arbejdsmarkedsrådet udarbejder forslag til budget for  

 arbejdsmarkedsindsatsen i regionen og bidrager med forslag til budget for den  

 del af bevillingen til driften af arbejdsformidlingen, der vedrører  

 arbejdsformidlingens ordinære aktiviteter.
Arbejdsmarkedsrådet træffer  

 bestemmelse om anvendelse af bevillingen til arbejdsmarkedsindsatsen inden  

 for de udmeldte bevillinger samt mål og resultatkrav.« 45) I stk. 2 affattes nr. 3 således:
»3) Dimensionering og prioritering af de arbejdsmarkedspolitiske  

 redskaber og medvirken ved dimensionering og prioritering af  

 arbejdsformidlingens ordinære aktiviteter.« Til § 61 46) Paragraffen affattes således:
 »§ 61. Regionschefen varetager driften af arbejdsformidlingen  

 på regionalt plan i overensstemmelse med Arbejdsmarkedsrådets prioritering og  

 dimensionering af indsatsen.
 Stk. 2. Regionschefen påser, at Arbejdsmarkedsrådets beslutninger  

 er lovlige, og drager omsorg for deres iværksættelse.
Stk. 3. Regionschefen udarbejder til arbejdsministeren forslag til  

 budget for driften af arbejdsformidlingen og samordner forslaget med  

 Arbejdsmarkedsrådets forslag til budget for arbejdsmarkedsindsatsen, jf. §  

 60, stk. 1.« Til § 62 47) Stk. 1 affattes således:
»Klage over arbejdsformidlingens afgørelser efter kapitel 2-10 samt §  

 28 for så vidt angår rimeligheden af et tilbud og §§ 33 og 34 kan inden 4  

 uger indbringes for Arbejdsmarkedsrådet af den, som afgørelsen  

 vedrører.« 48) Efter stk. 1 indsættes som nyt stykke:
» Stk. 2 . Arbejdsformidlingens og (amts)kommunernes  

 afgørelser efter denne lov vedrørende § 14, stk. 4, § 22, stk. 5 og 6, og §  

 24, stk. 4, kan indbringes for Arbejdsmarkedsrådet.« Stk. 2 bliver herefter stk. 3.
 49) Stk. 2 , der bliver stk. 3, affattes således:
»Stk. 3 . Afgørelser efter stk. 1 og 2 kan ikke indbringes  

 for anden administrativ myndighed.« 50) Efter stk. 2, der bliver stk. 3, indsættes som nyt stykke:
»Stk. 4 . Arbejdsministeren kan inden 4 uger efter, at  

 afgørelsen er meddelt, på eget initiativ tage en afgørelse, der er truffet af  

 Arbejdsmarkedsrådet, op til nærmere undersøgelse og afgørelse.« Til § 65 51) Stk. 1 affattes således:
»Arbejdsministeren fastsætter tidspunktet for lovens ikrafttræden,  

 dog træder afsnit VI om styring af den aktive arbejdsmarkedspolitik i kraft  

 den 1. september 1993.« 52) I stk. 2 ændres »Fra samme dato« til:  

 »Ved lovens ikrafttræden«.
 Ny paragraf 53) Efter § 65 indsættes som ny paragraf:
»§ 01. Bestemmelsen i § 62, stk. 4, tages op til overvejelse  

 i folketingsåret 1995-96.« Ny paragraf 54) Efter § 65 indsættes som ny paragraf:
»§ 02. Første gang der sker udpegning af medlemmer til  

 Landsarbejdsrådet i henhold til § 50, udpeges medlemmerne, bortset fra rådets  

 formand, for en 2-årig periode.« Ny paragraf 55) Efter § 65 indsættes som ny paragraf:
»§ 03. Udpegningen af medlemmer til Landsarbejdsrådet og  

 Arbejdsmarkedsrådet sker første gang i 1993 og gælder frem til udgangen af  

 januar 1994.« Til § 66 56) Paragraffen affattes således:
»§ 66. Arbejdsministeren fastsætter nærmere regler om  

 overgangsordninger for ledige, der er omfattet af lov om arbejdstilbud til  

 ledige, herunder fastsættelsen af genoptræningsstøttens størrelse, jf.  

 lovbekendtgørelse nr. 634 af 17. juli 1992 med senere ændring.  

 Arbejdsministeren fastsætter tillige efter forhandling med socialministeren  

 og indenrigsministeren nærmere regler om overgangsordninger i forbindelse med  

 ophævelsen af lov om kommunal beskæftigelsesindsats, jf. lovbekendtgørelse  

 nr. 635 af 17. juli 1992.« Bemærkninger Til nr. 1 Der er tale om en redaktionel ændring.
Til nr. 2 Ændringsforslaget skal ses på baggrund af de foreslåede  

 ændringer til § 60, hvorefter Arbejdsmarkedsrådet foruden at fastlægge  

 arbejdsmarkedsindsatsen i regionen også prioriterer og dimensionerer  

 arbejdsformidlingens ordinære aktiviteter.
Forslaget skal endvidere ses i  

 lyset af den foreslåede ændring til § 61, hvor det tydeliggøres, at  

 regionschefen skal tilpasse sin administration efter de beslutninger, som  

 Arbejdsmarkedsrådet træffer om arbejdsmarkedsindsatsen.
Med denne præcisering  

 er der ikke længere behov for i § 7 at omtale Arbejdsmarkedsrådet.
 Til nr. 3 Der er tale om en teknisk tilretning af lovforslaget affødt af  

 forslag til lov om ændring af forskellige lovbestemmelser vedrørende  

 reguleringer af overførsler m.v. (L 327) og forslag til lov om ændring af lov  

 om en satsreguleringsprocent (L 328). Begge disse lovforslag skal ses i  

 sammenhæng med de fremsatte skattereformforslag.
Med skattereformen nedsættes indkomstskatten, og arbejdsmarkedsbidraget  

 forhøjes.
Arbejdsmarkedsbidraget pålignes lønindkomster, men ikke  

 overførselsydelser som f.eks. dagpenge.
Dagpengemodtagere får dermed en  

 utilsigtet gevinst, idet de får skattenedsættelsen uden samtidig at skulle  

 betale arbejdsmarkedsbidraget.
For at neutralisere denne effekt er der fremsat lovforslag om at reducere  

 dagpengeniveauet, herunder også den højeste dagpengesats.
Rent teknisk  

 foregår reduktionen af den højeste dagpengesats ved en nedjustering af  

 satsreguleringsprocenten.
 Som lovforslaget er skruet sammen, indebærer reduktionen af højeste  

 dagpengesats, at den maksimale aflønning i offentlig jobtræning sænkes.  

 Lønnen i offentlig jobtræning kan nemlig efter lovforslaget højst udgøre  

 dagpengenes højeste beløb tillagt 15 procent.
I modsætning til dagpengemodtagere betaler jobtræningspersoner imidlertid  

 arbejdsmarkedsbidrag af deres indkomst.
En sænkning af den maksimale  

 aflønning i offentlig jobtræning som følge af indførelsen af  

 arbejdsmarkedsbidrag betyder dermed en lavere indkomst for de  

 jobtræningspersoner, som rammer lønloftet.
 For at undgå dette stilles derfor ændringsforslag, som fjerner  

 sammenkædningen mellem den maksimale aflønning i offentlig jobtræning og den  

 højeste dagpengesats.
I stedet foreslås, at der fastsættes en eksakt beløbsstørrelse for den  

 maksimale aflønning ved ansættelse i offentlig jobtræning.
Det svarer til den  

 nuværende bestemmelse om aflønningen i arbejdstilbud i den offentlige sektor,  

 jf. lovbekendtgørelse nr. 634 af 17. juli 1992 med senere ændring.
 Den maksimale timeløn reguleres procentvis i overensstemmelse med de  

 offentlige lønskalaer, hvilket er en videreførelse af den nuværende  

 reguleringsmekanisme for den maksimale timeløn ved ansættelse i offentlige  

 arbejdstilbud, jf. lovbekendtgørelse nr. 634 af 17. juli 1992 med senere  

 ændring.
 Til nr. 4 og 5 Der er tale om en teknisk tilretning af lovforslaget affødt  

 af forslaget til lov om ændring af forskellige lovbestemmelser vedrørende  

 reguleringer af overførsler m.v. samt forslaget til lov om ændring af lov om  

 en satsreguleringsprocent.
Der henvises til de særlige bemærkningerne til § 13, stk. 2, hvoraf det  

 fremgår, at dagpengenes højeste beløb foreslås nedsat.
For lovforslaget  

 betyder det, at arbejdsgiveren får et lavere løntilskud ved ansættelse af en  

 jobtræningsperson.
Løntilskuddet udgør nemlig 60 procent af dagpengenes  

 højeste beløb.
Det indgår som en forudsætning i lovforslaget, at der sker en forøgelse af  

 de private virksomheders engagement i arbejdsmarkedsindsatsen.
Det vil derfor  

 pege i den »forkerte« retning, hvis løntilskuddet til  

 arbejdsgiveren reduceres.
 Der fremsættes derfor ændringsforslag, som fjerner sammenkædningen mellem  

 løntilskuddet og dagpengenes højeste beløb.
I stedet foreslås, at der fastsættes en eksakt beløbsstørrelse for  

 løntilskuddet.
Det svarer til den nuværende bestemmelse om  

 genoptræningsstøttens størrelse, jf. lovbekendtgørelse nr. 634 af 17. juli  

 1992 med senere ændring.
 Det foreslås, at støtten fastsættes for 1 år ad gangen.
Hidtil er genoptræningsstøtten blevet reguleret een gang årligt med  

 satsreguleringsprocenten.
Denne reguleringsmekanisme er ikke anvendelig, idet  

 satsreguleringsprocenten som følge af indførelsen af arbejdsmarkedsbidraget  

 foreslås nedjusteret i en årrække fremover.
Arbejdsministeren bemyndiges derfor til at fastsætte nærmere regler om den  

 årlige regulering af løntilskuddet.
Reglerne tænkes udformet således, at  

 løntilskuddet reguleres med den udvikling i bruttolønnen, som indgår i  

 beregningsgrundlaget for satsreguleringsprocenten, dvs. den konstaterede  

 udvikling i arbejderes og funktionærers bruttolønninger (ekskl. bidrag til  

 arbejdsmarkedspensioner) to år forud for det pågældende finansår.
 Til nr. 6 Med den foreslåede ændring præciseres det, at der dels kan være  

 tale om, at den ledige ansættes i den folkeoplysende organisation m.v., dels  

 at den ledige ansættes af arbejdsformidlingen henholdsvis (amts)kommunen, som  

 herefter udsender den pågældende til den folkeoplysende organisation m.v.
Til nr. 7 Særligt tilrettelagte jobtræningsforløb kan alene etableres af  

 de ansvarlige arbejdsmarkedsmyndigheder, det vil sige henholdsvis  

 arbejdsformidlingen og (amts)kommunerne.
Ved den foreslåede ændring  

 fastsættes det imidlertid, at udførelsen af særligt tilrettelagte  

 jobtræningsforløb så vidt muligt skal overlades til private.
Dette indebærer,  

 at de gældende regler i lov om kommunal beskæftigelsesindsats om overdragelse  

 af udførelsen af beskæftigelsesprojekter til private videreføres.
 Til nr. 8-10 Ændringerne er en konsekvens af forslag til lov om kommunal  

 aktivering.
 Til nr. 11 Der er tale om en teknisk tilretning af lovforslaget affødt af  

 forslag til lov om ændring af forskellige lovbestemmelser vedrørende  

 reguleringer af overførsler m.v. og forslag til lov om ændring af lov om en  

 satsreguleringsprocent.
 Der henvises til de særlige bemærkningerne til § 13, stk. 2, hvoraf det  

 fremgår, at dagpengenes højeste beløb foreslås nedsat.
Efter lovforslaget kan ydelsen i de særligt tilrettelagte  

 jobtræningsforløb pr. uge maksimalt svare til dagpengenes højeste beløb pr.  

 uge.
Men da der skal betales arbejdsmarkedsbidrag af ydelsen, hvilket der  

 ikke skal af dagpengene, betyder det, at ledige, som deltager i særligt  

 tilrettelagte jobtræningsforløb, vil få en mindre indkomst end  

 dagpengemodtagere.
 Det foreslås derfor, at bestemmelsen ændres således, at det er den samlede  

 ydelse pr. uge efter fradrag af arbejdsmarkedsbidrag, som maksimalt kan svare  

 til dagpengenes højeste beløb pr. uge.
 Til nr. 12 Med den foreslåede ændring præciseres det, at det økonomiske  

 tilskud udbetales til den private eller offentlige arbejdsgiver, hos hvem det  

 særligt tilrettelagte jobtræningsforløb er etableret, eller til den  

 folkeoplysende organisation m.v. i de tilfælde, hvor den ledige ansættes der.
Til nr. 13 Med den foreslåede ændring præciseres det, at der ikke  

 udbetales tilskud, hvor arbejdsformidlingen eller (amts)kommunen etablerer et  

 særligt tilrettelagt jobtræningsforløb som en enkeltplads eller som et  

 projekt for flere i forening og herefter udsender den eller de pågældende til  

 beskæftigelse hos folkeoplysende organisationer m.v.
Til gengæld skal den  

 folkeoplysende organisation m.v. indbetale et af arbejdsministeren efter  

 forhandling med socialministeren fastsat beløb til arbejdsformidlingen eller  

 (amts)kommunen.
 Til nr. 14 Det præciseres med den foreslåede ændring, at ikke blot  

 udbetaling af tilskud afvises, hvis det vil medføre konkurrenceforvridning,  

 men at etablering af særligt tilrettelagte jobtræningsforløb heller ikke må  

 virke konkurrenceforvridende.
Til nr. 15 Ved bestemmelsen bemyndiges ministeren til at fastsætte nærmere  

 regler om, at der kan udbetales befordringsgodtgørelse til ledige, der  

 deltager i uddannelse med uddannelsesgodtgørelse.
Der gives således mulighed  

 for en videreførelse af de eksisterende regler.
Til nr. 16 Ved denne bestemmelse præciseres det, at der ikke forud for  

 formidling af et ordinært arbejde skal udarbejdes eller revideres en  

 individuel handlingsplan.
Dette stemmer overens med, at konsekvenserne af  

 negativt formidlingsudfald fremgår af lov om arbejdsløshedsforsikring m.v.
 Til nr. 17 Det præciseres ved den foreslåede bestemmelse, at alene  

 fuldtidsforsikrede ledige har mulighed for efter en samlet ledighedsperiode  

 på 12 måneder inden for de seneste 15 måneder at frasige sig tilbud efter  

 kapitel 5-10 og § 28.
 Til nr. 18 Ved ændringsforslaget præciseres det, at arbejdsformidlingen  

 også har ansvaret for at tilvejebringe tilbud om formidling af ordinært  

 arbejde efter lovens kapitel 2 til kontanthjælpsmodtagere m.fl., mens  

 (amts)kommunerne i øvrigt tilvejebringer tilbud efter loven til denne  

 målgruppe.
 Der henvises i øvrigt til bemærkningerne til nr. 2.
 Til nr. 19 Forslaget er en konsekvens af, at det i lovforslagets  

 styringsdel er fastsat, at Arbejdsmarkedsrådet medvirker i tilrettelæggelsen  

 af arbejdsmarkedsindsatsen gennem rådgivning af arbejdsministeren og ved at  

 afgive indstilling til arbejdsministeren.
Til nr. 20 Ved bestemmelsen præciseres det, at kommunernes indtægter fra  

 særligt tilrettelagte jobtræningsforløb hos folkeoplysende organisationer  

 m.v. ikke indgår i udligningsordningen.
I udligningsordningen indgår  

 primærkommunernes lønudgifter til jobtræning og særligt tilrettelagte  

 jobtræningsforløb efter fradrag af det statslige tilskud til disse  

 aktiviteter.
Til nr. 21 Det er regeringens opfattelse, at arbejdsløshedskasserne bør  

 inddrages mere aktivt i arbejdsmarkedsindsatsen end oprindeligt foreslået.  

 Således foreslås det, at arbejdsministeren bemyndiges til at fastsætte regler  

 om samarbejdet mellem arbejdsformidlingen og arbejdsløshedskasserne for så  

 vidt angår vejledningen af de ledige.
Det er endvidere regeringens  

 opfattelse, at arbejdsløshedskasserne, der i forvejen har et godt kendskab  

 til de ledige, skal medvirke aktivt ved udarbejdelse og revision af de  

 individuelle handlingsplaner.
Det foreslås derfor, at arbejdsministeren  

 bemyndiges til at fastsætte bestemmelser herom.
 Til nr. 22 Det præciseres ved den foreslåede bestemmelse, at  

 arbejdsløshedskasserne får refusion for de ydelser, de udbetaler til de  

 ledige.
 Til nr. 23 Ændringsforslaget er en konsekvens af det af industriministeren  

 fremsatte forslag til lov om tilskud til iværksættere, hvorefter det er  

 foreslået, at iværksætterklippekortet administreres af Industri- og  

 Handelsstyrelsen, som også vil forestå udbetalinger af tilskud til  

 iværksættere.
Til nr. 24-26 Der er tale om redaktionelle ændringer.
Desuden præciseres  

 det, at der inden for rammerne af lov om offentlige myndigheders registre kan  

 udveksles relevante oplysninger mellem Arbejdsministeriets enheder,  

 offentlige og private virksomhedsregistre samt det centrale personregister.
 Til nr. 27 Det foreslås, at de øvrige registre i Arbejdsministeriet nævnes  

 eksplicit, idet disse også bør indgå i et sammenhængende system af registre.
 Til nr. 28 Ændringen er en konsekvens af den foreslåede ændring i nr. 27.
Til nr. 29 I det omfang samkøring mellem registre finder sted, bør dette  

 nævnes i loven.
Derfor foreslår regeringen, at den foreslåede bestemmelse  

 indsættes.
Registertilsynet har godkendt, at der finder en samkøring sted  

 mellem AF-match og a-kassernes register.
 Til nr. 30 og 32 Da kommunerne får en fremtrædende rolle i forbindelse med  

 gennemførelsen af arbejdsmarkedsreformen, har regeringen fundet det  

 hensigtsmæssigt at øge kommunernes repræsentation i Landsarbejdsrådet.
Til nr. 31 Med ændringsforslaget opretholdes den hidtidige retstilstand,  

 hvorefter de repræsenterede organisationer og myndigheder udpeger medlemmerne  

 af det i dag eksisterende Landsarbejdsnævn.
Med ændringsforslaget sker  

 udpegningen af medlemmerne af Landsarbejdsrådet første gang for en 2-årig  

 periode.
 Under regeringens forhandlinger med Landsarbejdsnævnet om  

 arbejdsmarkedsreformen har arbejdsmarkedets organisationer klart  

 tilkendegivet, at organisationerne i det nye Landsarbejdsråd vil udfolde  

 betydelige bestræbelser på at leve op til ligestillingslovens princip om  

 ligelig repræsentation mellem kvinder og mænd.
Til nr. 33 En tilsvarende bestemmelse findes i § 52 om udpegning af  

 medlemmer af Arbejdsmarkedsrådet.
Forslaget er begrundet i, at de kommunale  

 repræsentanter bliver egentlige medlemmer af Landsarbejdsrådet.
Til nr. 34 På regionalt plan udpeges organisationernes medlemmer gennem en  

 valgprocedure.
Det gælder arbejdsgiversidens medlemmer, lønmodtagersidens  

 medlemmer og de kommunale repræsentanter.
Regeringen vurderer, at disse procedurer gør det velbegrundet at  

 opretholde de hidtidige regler ved udpegning af medlemmerne til de regionale  

 arbejdsmarkedsråd.
Med ændringsforslaget er det de repræsenterede  

 organisationer og (amts)kommuner, der udpeger medlemmer til de regionale  

 arbejdsmarkedsråd.
Det er regeringens opfattelse, at der også er behov for at styrke amternes  

 og kommunernes repræsentation i Arbejdsmarkedsrådet.
Det foreslås, at  

 amternes og kommunernes repræsentation øges fra 6 til 7. Med  

 ændringsforslaget tilvejebringes der på lønmodtager- og arbejdsgiversiden  

 parallelitet i sammensætningen mellem Landsarbejdsrådet og  

 Arbejdsmarkedsrådet.
 Med forslaget får som noget nyt Akademikernes Centralorganisation,  

 Arbejdslederne og Sammenslutningen af Landbrugets Arbejdsgiverforeninger hver  

 et medlem i Arbejdsmarkedsrådet.
Til nr. 35 Med ændringsforslaget imødekommes et ønske fra  

 Landsarbejdsnævnet, der finder, at deltagelse fra regionens  

 uddannelsesinstitutioner i Arbejdsmarkedsrådet, der skal købe  

 uddannelsespladser af regionens institutioner, er principielt betænkeligt.  

 Det er endvidere Landsarbejdsnævnets opfattelse, at fire repræsentanter fra  

 uddannelsesinstitutionerne alligevel ikke vil være tilstrækkeligt til at  

 dække Arbejdsmarkedsrådets informationsbehov, hvorfor det vil være bedre at  

 sikre den nødvendige uddannelsesmæssige ekspertise gennem etablering af et  

 koordinationsudvalg med deltagelse af repræsentanter fra regionens  

 uddannelsesinstitutioner (AMU-centre, erhvervsskoler,  

 voksenuddannelsescentre, daghøjskoler, oplysningsforbund m.v.). Regeringen er  

 enig med Landsarbejdsnævnet i denne opfattelse og forudsætter, at der i  

 regionerne oprettes sådanne koordinationsudvalg til sikring af gensidig  

 information og koordination med henblik på bedst mulig udnyttelse af  

 regionens uddannelseskapacitet.
Koordineringen kan eventuelt ske i de  

 foreslåede lokale fællesudvalg i L 174, der nu er vedtaget.
Til nr. 36 Efter lovforslaget afgiver Landsarbejdsrådet til  

 arbejdsministeren bl.a. indstilling om planlægningen af den samlede  

 arbejdsmarkedsindsats.
En væsentlig del af indsatsen vil fortsat være  

 arbejdsformidlingens ordinære aktiviteter, dvs. ordinær formidling,  

 information, vejledning, virksomhedsservice, overvågning m.v.
For at skabe  

 sammenhæng i tilrettelæggelsen af den samlede indsats foreslås det, at  

 Landsarbejdsrådet tillige skal kunne afgive indstilling til arbejdsministeren  

 om planlægningen af arbejdsformidlingens ordinære aktiviteter.
 Til nr. 37-39 Det er regeringens vurdering, at Landsarbejdsrådet ud over  

 at rådgive og afgive indstilling til arbejdsministeren om planlægningen af  

 den samlede arbejdsmarkedsindsats og udmeldingen af bevillinger, mål og  

 resultatkrav ligeledes bør rådgive og afgive indstilling til  

 arbejdsministeren i forbindelse med opfølgning, overvågning og  

 regelfastsættelse på det arbejdsmarkedspolitiske område.
 Til nr. 40 Med ændringsforslaget fastholdes lovforslagets bestemmelse om,  

 at arbejdsministeren udmelder bevillingerne til de regionale  

 arbejdsmarkedsråd, men således, at arbejdsministeren forinden indhenter en  

 udtalelse fra Landsarbejdsnævnet.
Som noget nyt bliver det Landsarbejdsrådet, der udmelder mål og  

 resultatkrav for den samlede arbejdsmarkedsindsats inden for de rammer, der  

 er fastsat på finansloven, og efter nærmere af arbejdsministeren fastsatte  

 retningslinier.
Det er således fortsat Folketinget og ministeren, der  

 fastlægger rammerne for Landsarbejdsrådets udmelding.
 Med ændringsforslaget imødekommes et ønske fra Landsarbejdsnævnet, der  

 lægger vægt på, at der etableres en direkte kontakt mellem det nye  

 Landsarbejdsråd og de regionale råd.
 Med ændringsforslaget får Landsarbejdsrådet desuden indstillingsret for så  

 vidt angår anvendelsen af den centrale pulje, der er foreslået med henblik  

 på, at der kan tilføres ekstra midler til regioner med et særligt behov.
Til nr. 41 og 43 Følger af ændringerne under nr. 37 og 38.
 Til nr. 44 og 45 Med forslagene, der skal ses i sammenhæng med forslaget  

 under nr. 36 vedrørende det centrale niveau, sker der en yderligere styrkelse  

 af Arbejdsmarkedsrådet, idet rådet også får mulighed for at prioritere og  

 dimensionere arbejdsformidlingens ordinære indsats (formidling, information  

 og vejledning, virksomhedsservice og overvågning).
 Til nr. 46 Med ændringsforslaget er ansvaret for driften af  

 arbejdsformidlingen fortsat placeret hos regionschefen, men det tydeliggøres,  

 at regionschefen skal tilpasse sin administration efter de beslutninger, som  

 Arbejdsmarkedsrådet træffer om prioriteringen og dimensioneringen af  

 arbejdsmarkedsindsatsen, herunder arbejdsformidlingens ordinære aktiviteter.
Til nr. 47 Det foreslås, at også afgørelser efter § 34 skal kunne  

 indbringes for det regionale arbejdsmarkedsråd.
Der er således også for så  

 vidt angår § 34 tale om en skønsmæssig afgørelse, som beror på retningslinier  

 udarbejdet af det regionale arbejdsmarkedsråd.
Til nr. 48 Det foreslås, at afgørelser vedrørende reglerne om  

 konkurrenceforvridning truffet af henholdsvis arbejdsformidlingen og  

 (amts)kommunerne skal kunne indbringes for det regionale arbejdsmarkedsråd.
I  

 så fald vil der være tale om en videreførelse af de gældende regler i  

 ATB-regelsættet samt lov om kommunal beskæftigelsesindsats.
 Til nr. 49 Bestemmelsen er en konsekvens af den foreslåede ændring i nr.  

 48.
Til nr. 50 Bestemmelsen skal ses i forbindelse med den foreslåede ændring  

 i nr. 53. Regeringen finder således, at det er vigtigt, at det i en  

 indkøringsperiode bliver muligt for arbejdsministeren på eget initiativ at  

 tage afgørelser truffet af det regionale arbejdsmarkedsråd op til nærmere  

 undersøgelse og afgørelse.
Derved bliver det muligt at påse, hvorvidt de  

 konkrete afgørelser ligger inden for rammerne af de regionalt fastsatte  

 retningslinier.
I det omfang de regionalt fastsatte retningslinier og regionens  

 administration af retningslinierne ikke lever op til de udmeldte mål- og  

 resultatkrav, har ministeren i medfør af lovforslagets § 59 mulighed for at  

 træffe bestemmelse om justeringer i arbejdsmarkedsindsatsen.
Der er ved  

 ændringsforslaget stillet forslag om, at Landsarbejdsnævnet skal afgive  

 indstilling til arbejdsministeren i denne situation.
Der henvises til nr. 43  

 samt bemærkningerne hertil.
Til nr. 51 Forslaget har til formål at sikre, at de nye kollegiale råd,  

 dvs.
Landsarbejdsrådet og de regionale arbejdsmarkedsråd, kan medvirke i  

 forberedelsen af tilrettelæggelsen af arbejdsmarkedsindsatsen.
 De nuværende nævn, det vil sige Landsarbejdsnævnet og  

 arbejdsmarkedsnævnene, varetager ikke funktioner, der rækker ind i den nye  

 lovs gyldighedsperiode.
 Til nr. 52 Ændringen er af redaktionel karakter.
 Til nr. 53 Der henvises til bemærkningerne under nr. 50.
Til nr. 54-55 Med den foreslåede overgangsbestemmelse sker udpegningen af  

 medlemmerne af Landsarbejdsrådet første gang for en periode på 2 år.
Med  

 forslaget indføres en »forsøgsperiode«, der giver de udpegende  

 organisationer og myndigheder lejlighed til at vise, hvorvidt de er i stand  

 til at efterleve princippet i ligestillingsloven om en afbalanceret  

 sammensætning af mænd og kvinder.
Der henvises til bemærkningerne til nr. 5.
 Til nr. 56 Der er tale om en teknisk tilretning af lovforslaget affødt af  

 forslaget til lov om ændring af lov om en satsreguleringsprocent.
 Hvis reglerne om overgangsordninger udformes i overensstemmelse med de  

 principper, som skitseres i bemærkningerne til lovforslagets enkelte  

 bestemmelser, indebærer det, at ledige, som er midt i et arbejdstilbud, eller  

 som har fået et konkret tilsagn om at kunne påbegynde et arbejdstilbud efter  

 de nugældende regler, vil kunne gennemføre tilbudet efter ATB-regelsættet.  

 Det betyder, at der fortsat skal udbetales genoptræningsstøtte til  

 arbejdsgiverne efter ATB-regelsættet.
Problemet er, at genoptræningsstøtten til arbejdsgiveren reguleres een  

 gang årligt med satsreguleringsprocenten.
Med en nedjustering af  

 satsreguleringsprocenten vil genoptræningsstøtten for  

 »overgangspersonerne« blive mindre end den nuværende sats.
Der foreslås derfor indsat en bemyndigelse til arbejdsministeren til at  

 fastsætte genoptræningsstøttens størrelse for de ledige, som omfattes af  

 overgangsreglerne.
Der bliver dermed mulighed for at opretholde  

 genoptræningsstøttens nuværende størrelse.
Bakholt (S) Ole Vagn Christensen (S) Poul Erik Dyrlund (S) Hans Jørgen  

 Jensen (S) fmd.
Lone Møller (S) Klaus Hækkerup (S) Lilli Gyldenkilde  

 (SF) nfmd.
Aage Frandsen (SF) Svend Aage Jensen (CD) Per Stig Møller  

 (KF) Kai Dige Bach (KF) Charlotte Antonsen (V) Helge Sander (V) Bertel  

 Haarder (V) Poul Nødgaard (FP) Inger Marie Bruun-Vierø (RV) Glønborg  

 (KRF) Bilag Nogle af udvalgets spørgsmål til arbejdsministeren og dennes svar herpå Spørgsmål nr. 15:
»I § 57, stk. 3, benyttes udtrykket »en mindre del«.
Hvor  

 mange procent kan det højst dække over?» Svar:
Af regeringens lovforslag til en aktiv arbejdsmarkedspolitik fremgår, at  

 der på finansloven afsættes dels en bevilling til arbejdsmarkedsindsatsen,  

 dels en bevilling til driften af arbejdsformidlingen.
En mindre del af  

 bevillingstildelingen kan gøres resultatafhængig.
Bevillingerne fordeles til AF-regionerne efter objektive kriterier, der  

 tager højde for forskellene på de regionale arbejdsmarkeder.
For at give  

 AF-regionerne en ekstra tilskyndelse til at gøre en særlig indsats for de  

 grupper på arbejdsmarkedet, som har et særligt behov, f.eks. de svage grupper  

 af ledige, er det foreslået, at en del af bevillingerne gøres  

 resultatafhængige.
For at sikre en rimelig balance imellem de forskellige indsatsområder er  

 det afgørende, at den resultatafhængige bevilling kun omfatter en marginal  

 del af bevillingerne.
I den forbindelse har det indgået i regeringens  

 overvejelser, at i størrelsesordenen 2-3 pct. af bevillingerne kan gøres  

 resultatafhængige.
 Spørgsmål nr. 20:
»Hvordan skal de 12 mia. kr., der er afsat til den aktive  

 arbejdsmarkedspolitik i 1994 og fremover reguleres, såfremt arbejdsløsheden  

 på et senere tidspunkt forventes at blive på mere end de 335.000, der er  

 forudsat af regeringen?» Svar:
Det er hensigten, at den samlede årlige økonomiske ramme til den aktive  

 arbejdsmarkedspolitik fastsættes hvert år på de årlige finanslove.
Rammens  

 størrelse vil derfor indgå som en del af de politiske forhandlinger om  

 finansloven.
 For 1994 foreslås rammen at udgøre 12 mia. kr.
Lovforslaget indebærer ikke, at der automatisk vil ske en forhøjelse af  

 den økonomiske ramme ved stigende ledighed.
Forventningerne til ledigheden i  

 det relevante finansår vil imidlertid indgå som en naturlig del af grundlaget  

 for fastsættelsen af den samlede ramme fra år til år.
Lovforslaget forudsætter en fleksibel dispositionsadgang for de  

 regionale arbejdsmarkedsråd til at tilrettelægge arbejdsmarkedsindsatsen i  

 overensstemmelse med den lediges forudsætninger og arbejdsmarkedets behov,  

 bl.a. således at den ledige gives et tilbud på et tidligt tidspunkt i  

 ledighedsforløbet.
Samtidig skal der sikres tilstrækkelige økonomiske midler  

 til at finansiere de i lovforslaget anførte minimumsrettigheder for  

 ledige.
Bevillingsanvendelsen må tilrettelægges således, at det sikres, at  

 begge hensyn vil kunne tilgodeses inden for den fastsatte årlige ramme.
 Ændrer forudsætningen bag fastsættelsen af den samlede økonomiske ramme  

 sig væsentligt i løbet af finansåret som følge af en væsentlig ændring af  

 ledighedsforudsætningen, vil der blive taget politisk stilling til  

 bevillingsmæssige konsekvenser heraf.
 Spørgsmål nr. 30:
»Hvorledes sikres, at udbetalingen af løntilskud i § 14 ikke er eller  

 bliver konkurrenceforvridende?» Svar:
 Ifølge § 14, stk. 3, i lovforslaget til en aktiv arbejdsmarkedspolitik  

 afvises udbetaling af løntilskud, hvis løntilskuddet vil være eller viser sig  

 at være konkurrenceforvridende.
 Der tænkes fremsat ændringsforslag, som præciserer, at klager over  

 arbejdsformidlingens og (amts)kommunernes afgørelser om udbetaling af  

 løntilskud inden 4 uger kan indbringes for Arbejdsmarkedsrådet af den, som  

 afgørelsen vedrører.
 Der tilsigtes dermed ikke ændringer i forhold til den nugældende  

 retstilstand i medfør af lov om arbejdstilbud til ledige og lov om kommunal  

 beskæftigelsesindsats.
 Virksomheder, som mener, at de udsættes for konkurrenceforvridning som  

 følge af, at en anden virksomhed får løntilskud til ansættelse af en  

 jobtræningsperson, kan klage til Arbejdsmarkedsrådet over, at udbetalingen af  

 løntilskuddet ikke er blevet afvist efter § 14, stk. 3.
 Arbejdsmarkedsrådets afgørelser om konkurrenceforvridning vil bero på en  

 konkret vurdering.
 Som eksempel på, hvad der kan indgå ved en sådan vurdering, kan nævnes en  

 bedømmelse af, om der er et rimeligt forhold mellem antallet af ansatte uden  

 løntilskud og ansatte med et sådant tilskud.
 Jeg kan i øvrigt oplyse, at jeg er indstillet på, at der ved et  

 ændringsforslag tilføjes en bestemmelse, hvorefter arbejdsministeren i en  

 indkøringsperiode på eget initiativ kan tage en afgørelse truffet af det  

 regionale arbejdsmarkedsråd op til nærmere undersøgelse og afgørelse.
 Spørgsmål nr. 48:
»Vil ministeren give udvalget beregningsforudsætningerne for  

 lovforslagenes (L 272-L 274) samlede udgifter og et samlet skøn over  

 disse?» Svar:
 Ad L 272:
 Som det fremgår af bemærkningerne til lovforslaget, afsættes der en samlet  

 rammebevilling til indsatsen over for de forsikrede ledige på 12 milliarder  

 kroner i 1994. Denne ramme udgør de samlede offentlige udgifter til indsatsen  

 i 1994.
Rammen er fastlagt på baggrund af et skøn over udgifterne ved en uændret  

 videreførsel af indsatsen over for forsikrede ledige i 1994 på 11 milliarder  

 kroner.
Denne skønnede udgift dækker:
- driftsdgifter til særlige uddannelsespladser. (Her medregnes puljen til  

 UTB-pladser på særlige kurser for ledige), - udgifter til uddannelsesydelse, - udgifter til iværksætterydelse, - den fulde lønudgift til jobtræning i den offentlige sektor (dvs.  

 inklusive kommunernes lønudgifter), - genoptræningsstøtte til private arbejdsgivere, der ansætter ledige i et  

 arbejdstilbud (42 kr. i timen), - en række mindre puljer (f.eks. flaskehalspuljen).
Det skønnes endvidere, at lovforslaget vil nedbringe ledigheden i et  

 omfang, så der spares 1 milliard kroner på dagpengekontoen.
Dette skøn bygger  

 på, at der i den nye arbejdsmarkedspolitik i gennemsnit vil være flere  

 personer i eet tilbud, og at en stor del af disse vil være beskæftigede inden  

 for arbejdsområder, der ikke hidtil har været udført.
Det skønnes derfor, at  

 de ekstra personer, der deltager i et tilbud, ikke vil fortrænge allerede  

 ansatte ud i ledighed.
Denne milliard kroner i sparede dagpenge anvendes som  

 en del af den samlede økonomiske ramme for indsatsen over for de forsikrede  

 ledige, således at den samlede ramme udgør 12 milliarder kroner.
 Ad L 273:
De samlede offentlige nettoudgifter til forslag til lov om orlov afhænger  

 dels af, hvor mange personer der tager orlov, og dels af, hvor stor  

 genbesættelseseffekten er.
Der er på nuværende tidspunkt ikke tilstrækkeligt  

 statistisk materiale til at give et rimeligt sikkert skøn over hverken  

 personkredsens omfang eller genbesættelseseffekten.
Med de i lovforslaget angivne orlovssatser på 80 pct. hhv. 70 pct. af  

 dagpengemaksimum vil forslaget være udgiftsneutralt for det offentlige, hvis  

 genbesættelsesprocenten er ca. 75. Det vil sige, at 3 ud af 4 orlovspersoners  

 stillinger i orlovsperioden vil blive erstattet af en ledig.
I dette tilfælde  

 vil de sparede dagpenge til ledige, der ansættes i orlovsperioden, være af  

 samme omfang som udgifterne til orlovsydelse.
Det kan på baggrund af ovenstående forsigtigt skønnes, at lovforslaget  

 stort set er udgiftsneutralt for det offentlige, idet genbesættelsesprocenten  

 ikke forventes at afvige markant fra ca. 75. Hvis genbesættelsesprocenten er  

 større end ca. 75, vil lovforslaget medføre offentlige besparelser, hvis  

 samlede omfang også vil afhænge af antallet af orlovspersoner.
Omvendt vil en  

 lavere genbesættelsesprocent medføre offentlige merudgifter.
 Ad L 274:
 1. Ændringen af reglerne for opnåelse af dagpengeret medfører ikke i sig  

 selv økonomiske konsekvenser. Ændringen af, hvad der kan medregnes ved  

 opgørelsen af arbejdskravet, medfører økonomiske konsekvenser.
Efter forslaget kan arbejdskravet kun opfyldes ved arbejde uden offentligt  

 tilskud (ustøttet arbejde). Deltagelse i arbejdstilbud kan således ikke mere  

 medregnes.
Det samme gælder den del af beskæftigelsesprojekter m.v., der  

 ligger ud over oplæringsperioden på 13 uger.
Bortfaldet af genoptjeningsretten ved arbejdstilbud har ingen væsentlige  

 dagpengemæssige konsekvenser - set i sammenhæng med indførelse af den ny  

 arbejdsmarkedspolitik (L 272) - fordi den reelle dagpengeperiode stort set  

 ikke ændres.
Bortfaldet af optjening af ny dagpengeperiode ved arbejdstilbud  

 modsvares af den forlængede dagpengeperiode.
 Ændringen af, hvad der kan medtages i opgørelsen af arbejdskravet, har  

 derfor ingen væsentlig betydning for ledige forsikrede, der er i  

 dagpengesystemet.
Ændringen af opgørelsen af arbejdskravet har betydning for adgangen til  

 dagpengesystemet, når beskæftigelse ved kommunale beskæftigelsesprojekter og  

 løntilskudsordninger ikke mere kan medregnes.
I 1991 påbegyndtes 21.000  

 beskæftigelsesprojekter og 17.000 løntilskud.
Forslaget vil mindske tilgangen  

 til dagpengesystemet ud over det, som indførelsen af oplæringsperioden på 13  

 uger har medført.
Konsekvenserne - dagpengebesparelser - kan ikke  

 kvantificeres nærmere, men det skal dog tages i betragtning, at de strammere  

 adgangsbetingelser til dagpengesystemet sandsynligvis vil medføre en ikke  

 uvæsentlig adfærdsændring.
2. I delperiode 1 er der ret til dagpenge som efter de gældende regler.  

 Den ledige kan efter 12 måneders ledighed i op til 12 måneder vælge at  

 modtage en ydelse på 80 pct. af højeste dagpenge mod at give afkald på retten  

 til tilbud efter lov om en aktiv arbejdsmarkedspolitik.
Til gengæld kan der  

 tjenes indtil 27.500 kr. uden fradrag i dagpengene.
 Hvor mange der vil benytte denne mulighed, kan ikke kvantificeres.  

 Effekten er besparelser på dagpengekontoen (satsforskellen), der dog  

 reduceres i de tilfælde, hvor den ekstra beskæftigelse fortrænger allerede  

 ansatte ud i ledighed.
 3. I delperiode 2 har den ledige indkomstgaranti, dvs. ret til at modtage  

 en dagpengeydelse, der sammenlagt med indtægt fra beskæftigelse tilbudt efter  

 lov om en aktiv arbejdsmarkedspolitik svarer til højeste dagpengebeløb.
 Konsekvenserne skal ses i samspil med lov om en aktiv  

 arbejdsmarkedspolitik, idet omfanget, arten (herunder nye jobområder) og  

 sammensætningen af tilbudene efter denne lov har betydning for de direkte  

 konsekvenser for dagpengekontoen, hvor der både kan blive tale om  

 mindreudgifter og merudgifter i forhold til den enkelte berørte person.
 Efter de nye regler kan dagpengeudbetalingen være både større og mindre,  

 alt afhængig af dels aflønningen, dels aktiveringslængden og  

 dels antallet af timer pr. uge i den tilbudte beskæftigelse.
 Da tilbudssammensætningen i forbindelse med lov om en aktiv  

 arbejdsmarkedspolitik udlægges til de regionale arbejdsmarkedsmyndigheder,  

 kan indkomstgarantien i samspillet hermed give både besparelser og  

 merudgifter til dagpenge.
 4. Forlængelsen af overgangsydelsesordningen indtil udgangen af 1998 har  

 ikke økonomiske konsekvenser før i 1996 og 1997.
Adgangskravet til overgangsydelsesordningen foreslås ændret fra 18  

 måneders ledighed til 12 måneders ledighed inden for 15 måneder.
Det vil  

 formodentlig øge tilgangen til ordningen.
Overgangsydelsen ændres, således at overgangsydelsen ved indtræden i  

 ordningen er 80 pct. af højeste dagpenge.
Efter gældende regler modtages et  

 beløb svarende til dagpengene indtil det tidspunkt, hvor dagpengeretten ville  

 være ophørt.
Denne ændring vil formentlig reducere tilgangen til ordningen.
 Både adgangskravs- og ydelsesændringen træder i kraft 1/1 1994. Det  

 antages, at de modsat rettede effekter på tilgangen til ordningen ophæver  

 hinanden, således at der ikke er økonomiske konsekvenser i 1994 og 1995.
 5. Overgangsordningen mellem det nuværende og det nye system betyder, at  

 de ledige indplaceres i henholdsvis delperiode 1 og 2, således at de  

 hidtidige rettigheder bevares indtil juli 1995.
 6. Alt i alt vurderes de samlede konsekvenser af L 274 ikke at medføre  

 væsentlige ændringer i dagpengeudgifterne inden for de første år.
 Spørgsmål nr. 53:
»Hvorledes vil ministeren undgå konkurrenceforvridning og  

 fortrængning lokalt?» Svar:
 Som det fremgår af § 14 i lovforslaget til en aktiv arbejdsmarkedspolitik  

 forudsætter udbetalingen af løntilskud til arbejdsgiveren ved jobtræning, at  

 der sker en nettoudvidelse af antallet af ansatte.
 Bestemmelsen om nettoudvidelse sigter ikke mod indholdsmæssige ændringer i  

 forhold til den nugældende retstilstand.
Det betyder, at på private ansættelsesområder påses betingelsen om  

 merbeskæftigelse af virksomheden og de ansatte i fællesskab.
På private  

 ansættelsesområder, der er omfattet af kollektiv overenskomst, afgøres  

 uenighed om betingelsen om merbeskæftigelse efter de gældende fagretlige  

 regler om mægling og eventuel voldgift ved uenighed af faglig karakter.
 For private arbejdsgivere, der ikke er omfattet af kollektiv overenskomst,  

 afgør Arbejdsmarkedsrådet endeligt, om betingelsen om merbeskæftigelse er  

 opfyldt.
På offentlige ansættelsesområder påses betingelsen om merbeskæftigelse af  

 ansættelsesmyndigheden og de ansatte i fællesskab.
Uenighed afgøres ved  

 mægling mellem de forhandlingsberettigede personaleorganisationer og  

 ansættelsesmyndigheden og eventuelt ved voldgift.
 Udbetalingen af løntilskud ved ansættelse i jobtræning afvises, hvis  

 løntilskuddet vil være eller viser sig at være konkurrenceforvridende.
 Derudover tænkes fremsat ændringsforslag, som præciserer, at klager over  

 arbejdsformidlingens afgørelser om udbetaling af løntilskud inden 4 uger kan  

 indbringes for Arbejdsmarkedsrådet af den, som afgørelsen vedrører.
 Der henvises i øvrigt til besvarelsen af spørgsmål 30.
 Også for så vidt angår de særligt tilrettelagte jobtræningsforløb er der i  

 det foreliggende lovforslag indføjet regler til sikring mod  

 konkurrenceforvridning.
Således fremgår det af lovforslagets § 22, stk. 4, at særligt  

 tilrettelagte jobtræningsforløb kun må omfatte arbejde, der ellers ikke ville  

 blive udført som almindeligt lønnet arbejde.
Ligeledes fremgår det af  

 bestemmelsens stk. 5, at produktion og afsætning af produkter kun må ske,  

 hvis det er nødvendigt for at forbedre beskæftigelsesmulighederne for de  

 ledige, afsætningen er en naturlig følge af produktionen og afsætningen sker  

 på markedsvilkår.
 Formålet med disse bestemmelser er at forhindre offentlige og offentligt  

 støttede særligt tilrettelagte jobtræningsforløb i at fortrænge anden  

 produktion fra private virksomheder på grund af den offentlige støtte.
 På linie med konkurrenceforvridning i relation til jobtræning er det også  

 for de særligt tilrettelagte jobtræningsforløb tanken at fremsætte  

 ændringsforslag, hvorefter arbejdsformidlingens og (amts)kommunernes  

 afgørelser i relation til bestemmelserne om udførelse af arbejde samt  

 produktion og afsætning af produkter kan indbringes for Arbejdsmarkedsrådet.
 Jeg kan i øvrigt oplyse, at jeg er indstillet på, at der ved et  

 ændringsforslag tilføjes en bestemmelse, hvorefter arbejdsministeren i en  

 indkøringsperiode på eget initiativ kan tage en afgørelse truffet af det  

 regionale arbejdsmarkedsråd op til nærmere undersøgelse og afgørelse.
 Spørgsmål nr. 81:
»Der udbedes en oversigt over arbejdsløses rettigheder i henhold til  

 gældende lov og de nye lovforslag.« Svar:
 Der vedlægges en oversigt over dagpengeberettigede lediges rettigheder i  

 dag og i det nye system.
Som supplement til skemaet kan det oplyses, at muligheden for  

 uddannelsesgodtgørelse vil afhænge af de regionale myndigheders prioritering  

 og vurdering.
Det vil sige, at den nuværende ret til uddannelsesydelse i op  

 til 2 år er lagt ind i lovforslaget om en aktiv arbejdsmarkedspolitik i form  

 af et yderligere redskab for de regionale myndigheder.
 Herudover kan de regionale myndigheder tilbyde forskellige  

 jobtræningsmuligheder, som også finansieres af de frie midler.
Det skal endeligt nævnes, at de lediges ret til uddannelse eksisterer i  

 form af retten til uddannelsesorlov.
Der er således ret til uddannelse i op  

 til 1 år i hver af de 2 delperioder.
Rettigheder for dagpengeberettigede ledige (1) Herudover mulighed for yderligere tilbud finansieret af de frie  

 midler.
Endvidere har både beskæftigede og ledige ret til orlov til  

 børnepasning.
 Spørgsmål nr. 130:
»I bemærkningerne hedder det: ». . . at handlingsplanen skal  

 udarbejdes eller revideres, inden der afgives et tilbud efter loven«.  

 Ministeren bedes præcisere, hvornår og på hvis initiativ handlingsplanen  

 henholdsvis kan og skal revideres.' Svar:
 Af lovforslaget fremgår, at den individuelle handlingsplan revideres  

 løbende.
Arbejdsformidlingen er forpligtet til at tage initiativ til en revision af  

 handlingsplanen forud for afgivelse af et tilbud.
Der kan således ikke  

 afgives et tilbud, som ikke ligger inden for rammerne af handlingsplanen.
Er  

 den ledige ikke indstillet på, at et konkret tilbud skal indgå i  

 handlingsplanen, vil handlingsplanen ikke kunne revideres.
En afvisning af at  

 medvirke til revision af handlingsplanen vil kunne sidestilles med den  

 situation, hvor den ledige afviser at medvirke ved udarbejdelse af en  

 handlingsplan.
I så fald påhviler det arbejdsformidlingen af underrette den  

 lediges arbejdsløshedskasse, som herefter træffer afgørelse om de  

 dagpengemæssige konsekvenser.
 Jeg skal i øvrigt henvise til min besvarelse af spørgsmål 1, hvoraf det  

 fremgår, at handlingsplanen er en bindende aftale mellem den ledige og  

 arbejdsformidlingen.
Også den ledige vil kunne tage initiativ til, at den individuelle  

 handlingsplan revideres.
Således skal der ved udarbejdelsen af den  

 individuelle handlingsplan tages udgangspunkt i den lediges ønsker og  

 forudsætninger.
Disse kan naturligvis ændres undervejs i ledighedsforløbet,  

 så handlingsplanen ikke længere aktuelt beskriver, hvilke  

 arbejdsmarkedspolitiske aktiviteter der kan bidrage til, at den lediges  

 beskæftigelsesmål opfyldes.
 Spørgsmål nr. 131:
»Hvilke rådighedskonsekvenser har det, hvis en ledig en uge forud for  

 påbegyndelsen af et tilbud, der ligger inden for handlingsplanens rammer,  

 henvender sig til AF og beder om at få handlingsplanen revideret?» Svar:
 Den ledige vil selv kunne tage initiativ til, at den individuelle  

 handlingsplan revideres, idet handlingsplanen ifølge lovforslaget skal  

 revideres løbende.
 I det omfang den ledige umiddelbart forud for påbegyndelsen af tilbud, der  

 ligger inden for rammerne af handlingsplanen, henvender sig til  

 arbejdsformidlingen med henblik på at få taget handlingsplanen op til  

 revision, får det ikke umiddelbart nogen konsekvenser for den pågældendes  

 dagpengeret.
 Arbejdsformidlingen må således vurdere, hvilke grunde den ledige har til  

 at ønske handlingsplanen revideret.
Man kan forestille sig, at den pågældende har fået tilsagn om at påbegynde  

 en ordinær uddannelse og derfor ikke er interesseret i at påbegynde et  

 særligt tilrettelagt uddannelsesforløb som ellers planlagt ved den  

 individuelle handlingsplan.
I denne situation vil det naturligvis være  

 rimeligt at tage handlingsplanen op til revision.
På den anden side er det  

 selvfølgelig ikke hensigten, at den ledige skal kunne undsige sig et tilbud  

 om aktivering, som ligger inden for rammerne af handlingsplanen, ved  

 umiddelbart før påbegyndelsen af tilbudet at anmode om revision af  

 handlingsplanen.
I så fald vil der ikke være grundlag for at revidere  

 handlingsplanen.
 Jeg skal i øvrigt henvise til min besvarelse af spørgsmål 130.
 Spørgsmål nr. 134:
»Kan de regionale arbejdsmarkedsråd, som det er tilfældet efter de  

 gældende regler, fastlægge retningslinier for etablering af  

 jobtræningspladser med tilskud, herunder antal tilskudspersoner i forhold til  

 ordinært ansatte?» Svar:
De regionale arbejdsmarkedsråd skal spille en central rolle i forbindelse  

 med arbejdsmarkedsindsatsen.
Således er det de regionale arbejdsmarkedsråd,  

 som inden for den udmelte bevilling og de udmeldte mål- og resultatkrav  

 fastlægger arbejdsmarkedsindsatsen i regionen.
 De regionale arbejdsmarkedsråd kan således fastsætte retningslinier for  

 den regionale indsats og vil i den forbindelse også kunne fastsætte  

 retningslinier for etablering af jobtræningspladser med tilskud.
 For så vidt angår forholdet mellem ansatte med genoptræningsstøtte efter  

 ATB-loven og ordinært ansatte påtænker jeg i øjeblikket at udstede centrale  

 retningslinier til regionerne med henblik på at sikre en ensartet praksis.  

 Disse retningslinier tænkes videreført for så vidt angår etablering af  

 jobtræningspladser med tilskud.
Tillægsbetænkningen Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i to møder.
 Endvidere har udvalget modtaget skriftlige henvendelser fra:
Amtsrådsforeningen i Danmark, Foreningen af Daghøjskoler, Foreningen for Folkehøjskoler, Hotel-, Restaurations- og Fritidserhvervenes Arbejdsgiverforening og Restaurations- og Bryggeriarbejderforbundet.
 Der er af arbejdsministeren stillet ændringsforslag, hvorom henvises til  

 de ledsagende bemærkninger.
 Herefter indstiller et flertal (Socialdemokratiets,  

 Centrum-Demokraternes, Det Radikale Venstres og Kristeligt Folkepartis  

 medlemmer af udvalget) lovforslaget til vedtagelse med de stillede  

 ændringsforslag.
 Et mindretal (Venstres, Det Konservative Folkepartis og  

 Fremskridtspartiets medlemmer af udvalget) indstiller lovforslaget til  

forkastelse.
Et andet mindretal (Socialistisk Folkepartis medlemmer af udvalget)  

 indstiller lovforslaget til forkastelse.
Mindretallet vil dog stemme  

 for de stillede ændringsforslag.
 ÆndringsforslagAf arbejdsministeren , tiltrådt af et flertal  

 (S, SF, CD, RV og KRF):
 Til § 50 1) Stk. 4, 2. pkt., affattes således:
»Udpegningen finder sted den 1. februar umiddelbart efter begyndelsen  

 af den kommunale valgperiode.« Til § 52 2) I stk. 1 ændres »18« til:  

 »21«.
 3) Stk. 2 affattes således:
 »Stk. 2. Arbejdsministeren udpeger, bortset fra formanden,  

 medlemmerne af Arbejdsmarkedsrådet efter indstilling fra de i rådet  

 repræsenterede organisationer og myndigheder, jf. dog stk. 3, således:
5 fra Dansk Arbejdsgiverforening, 5 fra Landsorganisationen i Danmark, 1 fra Sammenslutningen af Landbrugets Arbejdsgiverforeninger, 1 fra Funktionærernes og Tjenestemændenes Fællesråd, 1 fra Akademikernes Centralorganisation, 1 fra FR-Fællesrepræsentationen (Hovedorganisation for Arbejdsleder- og  

 tekniske Funktionærforeninger i Danmark), 3 fra amtsrådet og 4 fra kommunerne i amtet i fællesskab.« 4) Stk. 3 affattes således:
 »Stk. 3. I Københavnsområdet udpeges Københavns Amtsråds og  

 kommunernes medlemmer således:
2 fra Københavns Amtsråd, 2 fra Københavns Borgerrepræsentation, 1 fra Frederiksberg Kommunalbestyrelse og 2 fra kommunerne i Københavns Amt i fællesskab.« Bemærkninger Til nr. 1 Ændringsforslaget er udelukkende af redaktionel karakter.
 Til nr. 2 Ændringsforslaget er en følge af, at Arbejdsmarkedsrådet skal  

 bestå af 21 medlemmer, jf. ændringsforslag nr. 3.
Til nr. 3 Det er regeringens opfattelse, at der også er behov for at  

 styrke amternes og kommunernes repræsentation i Arbejdsmarkedsnævnet.
Det  

 foreslås derfor, at amternes og kommunernes repræsentation øges fra 6 til 7.  

 Med ændringsforslaget tilvejebringes der på lønmodtager- og arbejdsgiverside  

 parallelitet i sammensætningen mellem Landsarbejdsrådet og  

 Arbejdsmarkedsrådet.
 Med ændringsforslaget får Akademikernes Centralorganisation,  

 Arbejdslederne og Sammenslutningen af Landbrugets Arbejdsgiverforeninger som  

 noget nyt hver et medlem i Arbejdsmarkedsrådet.
 Til nr. 4 Med ændringsforslaget opretholdes fordelingen med 7 medlemmer  

 til henholdsvis lønmodtagersiden, arbejdsgiversiden og (amts)kommunerne.  

 Ændringsforslaget skyldes de særlige forhold i Københavnsområdet, herunder at  

 over halvdelen af borgerne i området bor i kommunerne i Københavns Amt.
