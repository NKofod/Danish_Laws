Nr LSF 6 Forslag til Lov om skattemyndighedernes organisation og opgaver m.v.  

 (skattestyrelsesloven) Fremsat af skatteministeren (Fogh Rasmussen) den 4. oktober 1989 Vedtaget ved tredjebehandling den 14. december 1989 Lov nr. 824 af 19/12/1989 Kapitel 1 De lokale skattemyndigheder Kommunalbestyrelsen § 1. Kommunalbestyrelsen er ansvarlig for, at der hvert år udarbejdes en  

 plan for den kommunale skattemyndigheds ligningsarbejde, og at planen følges.  

 Planen skal tage hensyn til de anvisninger og den plan, der er nævnt i § 13.
 Stk. 2. Kommunalbestyrelsen udpeger en person, der er ansat i kommunen,  

 til at have det øverste ansvar for den kommunale skattemyndigheds  

 ligningsarbejde, jf. § 2. Kommunalbestyrelsen kan ikke behandle den kommunale  

 skattemyndigheds afgørelser.
Den kommunale skattemyndighed § 2. Den kommunale skattemyndighed foretager:
 1) Skatteansættelse af indkomst og formue.
 2) Godkendelse af opgørelse efter kildeskattelovens § 14, stk. 3,  

 værdiansættelse af aktiver og passiver, beregning af passivposter og bindende  

 forhåndsbesked efter kildeskattelovens § 33 A i dødsboer.
§ 3. Når den kommunale skattemyndighed agter at foretage en  

 skatteansættelse på et andet grundlag end det, der fremgår af selvangivelsen,  

 skal den skattepligtige underrettes skriftligt herom.
Den skattepligtige skal  

 samtidig underrettes om, at vedkommende har ret til at udtale sig skriftligt  

 eller mundtligt over for skattemyndigheden inden for en frist, der fastsættes  

 af skattemyndigheden.
Har den skattepligtige ikke udtalt sig inden fristens  

 udløb, kan skattemyndigheden foretage skatteansættelsen i overensstemmelse  

 med forslaget uden yderligere underretning.
Har den skattepligtige udtalt  

 sig, skal der gives skriftlig underretning om skatteansættelsen.
 Stk. 2. Stk. 1 anvendes tilsvarende, når den kommunale skattemyndighed  

 agter at foretage en skatteansættelse, uden at der foreligger behørig  

 selvangivelse.
Stk. 3. Den kommunale skattemyndighed kan tage en skatteansættelse op til  

 fornyet behandling og eventuel ændring.
Det gælder dog ikke i det omfang, en  

 anden skattemyndighed har taget stilling til ansættelsen eller har en sag  

 herom under behandling.
Den fornyede behandling skal være afsluttet inden  

 udløbet af fristen i stk. 4. Når skattemyndigheden agter at ændre en  

 skatteansættelse, skal den skattepligtige underrettes herom, medmindre  

 afgørelsen fuldt ud imødekommer vedkommendes anmodning.
Skattemyndigheden  

 skal tillige underrette den skattepligtige om, at vedkommende har ret til at  

 udtale sig skriftligt eller mundtligt over for skattemyndigheden.
Der skal  

 gives den skattepligtige skriftlig underretning om afgørelsen.
 Stk. 4. Skatteansættelsen skal være foretaget senest den 31. marts i det  

 andet kalenderår efter det indkomstår, som ansættelsen vedrører.
§ 4. Den kommunale skattemyndighed kan genoptage en skatteansættelse, når  

 den skattepligtige fremlægger nye oplysninger, som kan medføre en ændret  

 skatteansættelse.
Begæringen om genoptagelse skal indgives inden 3 år efter  

 udløbet af det pågældende indkomstår.
Hvis den skattepligtiges indkomstår  

 ikke er sammenfaldende med kalenderåret, regnes fristen fra udløbet af det  

 år, som indkomståret træder i stedet for.
 Stk. 2. Skatteministeren kan fastsætte regler, hvorefter den kommunale  

 skattemyndighed uden anmodning derom kan ændre skatteansættelser efter  

 udløbet af fristen i § 3, stk. 4. Stk. 3. Skatteministeren kan  

 fastsætte regler, hvorefter den kommunale skattemyndighed kan foretage  

 skatteansættelser efter udløbet af fristen i § 3, stk. 4, hvor disse  

 tidligere med urette ikke er foretaget.
 Stk. 4. Reglerne i § 3 og kapitel 3 anvendes tilsvarende, hvor en  

 ansættelse ændres efter reglerne i stk. 1-2 eller foretages efter stk. 3.
 Stk. 5. Reglerne i kapitel 3 anvendes tilsvarende, når den kommunale  

 skattemyndighed har givet afslag på en begæring efter reglerne i stk. 1 og 3.
Skatteankenævnene § 5. Skatteankenævnene behandler efter reglerne i §§ 21 og 22 klager over  

 de kommunale skattemyndigheders afgørelser som nævnt i § 2.
§ 6. I hver kommune vælger kommunalbestyrelsen et skatteankenævn.
Nævnets  

 medlemstal fastsættes i kommunens styrelsesvedtægt.
Medlemstallet skal være  

 ulige og skal udgøre mindst 5 og højst 15. Samtidig med valget til  

 skatteankenævnet udpeges for hvert medlem en stedfortræder, som kan  

 indkaldes, når et medlem er forhindret i at deltage.
Stk. 2. Skatteankenævnets medlemmer og stedfortrædere vælges blandt de  

 personer, der er valgbare til kommunalbestyrelsen.
Valget sker på  

 kommunalbestyrelsens konstituerende møde og har virkning for  

 kommunalbestyrelsens funktionsperiode.
 Stk. 3. Personer, der er valgbare, har pligt til at modtage valg, jf. dog  

 stk. 4 og 5.
 Stk. 4. Medlemmer af kommunalbestyrelsen har ikke pligt til at modtage  

 valg til skatteankenævnet.
Stk. 5. Personer, der på tiltrædelsestidspunktet er fyldt 60 år eller har  

 været medlem af skatteankenævnet i 2 hele sammenhængende valgperioder, har  

 ikke pligt til at modtage valg til skatteankenævnet.
Personer, der på  

 tiltrædelsestidspunktet opfylder betingelserne for at blive fritaget for  

 hvervet som medlem eller stedfortræder i funktionsperioden, jf. § 8, har  

 heller ikke pligt til at modtage valg.
 § 7. Mister et medlem eller en stedfortræder sin valgbarhed, udtræder den  

 pågældende af skatteankenævnet.
 Stk. 2. Spørgsmålet, om et medlem eller en stedfortræder har mistet sin  

 valgbarhed, afgøres af kommunalbestyrelsen, jf. dog stk. 3 og 5.
Stk. 3. Gør et medlem af kommunalbestyrelsen gældende, at en person, som  

 ønskes valgt til medlem af eller stedfortræder i skatteankenævnet, på grund  

 af straf ikke er valgbar, skal kommunalbestyrelsen forelægge spørgsmålet for  

 Valgbarhedsnævnet, jf. § 105 i lov om kommunale valg.
Valgbarhedsnævnet  

 afgør, om den pågældende som følge heraf har mistet sin valgbarhed.
 Stk. 4. Indsigelse mod et medlems eller en stedfortræders valgbarhed på  

 grund af straf skal fremsættes senest 3 måneder efter, at valget har fundet  

 sted.
 Stk. 5. Bliver et medlem eller en stedfortræder straffet, skal  

 kommunalbestyrelsen indberette dette til Valgbarhedsnævnet, der afgør, om den  

 pågældende som følge heraf har mistet sin valgbarhed.
 § 8. Et medlem eller en stedfortræder skal efter anmodning fritages for  

 sit medlemskab henholdsvis sit stedfortræderhverv, såfremt den pågældende på  

 grund af sin helbredstilstand, varetagelse af andet offentligt hverv,  

 forretninger eller lignende har rimelig grund til at ønske sig fritaget.  

 Afgørelse om, hvorvidt en anmodning om fritagelse skal imødekommes, træffes  

 af kommunalbestyrelsen.
 § 9. Udtræder et medlem eller en stedfortræder af skatteankenævnet, vælges  

 der et nyt medlem henholdsvis en ny stedfortræder for den resterende del af  

 nævnets funktionsperiode.
§ 10. Skatteankenævnet vælger en formand og en eller to næstformænd blandt  

 nævnets medlemmer.
Nævnet kan opdele sig i besluttende led bestående af  

 mindst 3 medlemmer, deriblandt formanden.
Ved opdelingen skal de besluttende  

 led så vidt muligt sikres en alsidig sammensætning.
Stk. 2. For at det samlede skatteankenævn kan afsige kendelse, skal mindst  

 halvdelen af nævnets medlemmer eller deres stedfortrædere deltage i  

 afgørelsen.
For at et besluttende led kan afsige kendelse, skal mindst 3  

 medlemmer eller deres stedfortrædere deltage i afgørelsen.
Formanden eller,  

 hvor denne er forhindret, en næstformand skal deltage i alle afgørelser.
I  

 tilfælde af stemmelighed er formandens eller næstformandens stemme afgørende.  

 Ethvert medlem kan kræve en sag forelagt for det samlede skatteankenævn.
 Stk. 3. Hvis et medlem er uenig i en ansættelse, der er foretaget af  

 skatteankenævnet, kan medlemmet kræve sine indvendinger imod afgørelsen  

 tilført beslutningsprotokollen og en kopi af protokollatet indsendt til den  

 centrale told- og skatteforvaltning.
Stk. 4. Selv om skatteankenævnet er opdelt i besluttende led, har alle  

 nævnets medlemmer ret til at deltage i ethvert møde.
Et medlem af  

 skatteankenævnet kan over for formanden fremsætte begæring om at få tilsendt  

 indkaldelser til møder i besluttende led, hvoraf vedkommende ikke selv er  

 medlem.
De nævnsmedlemmer, der ikke er medlem af det besluttende led, har  

 ikke stemmeret, men har ret til at udtale sig.
 Stk. 5. Indenrigsministeren fastsætter regler om vederlæggelse af  

 skatteankenævnenes formænd og medlemmer.
Stk. 6. Skatteministeren kan fastsætte regler for skatteankenævnenes  

 virksomhed.
Skatteministeren kan fastsætte afvigende regler om  

 skatteankenævnet i København.
§ 11. Den kommunale skattemyndighed yder sekretariatsbistand til  

 skatteankenævnet.
Nævnet kan anmode sekretariatet om at være repræsenteret  

 ved nævnets møder.
 Stk. 2. Den, som tidligere har deltaget i en afgørelse om ansættelse eller  

 i øvrigt har medvirket ved behandlingen af en sag efter § 2, må ikke yde  

 sekretariatsbistand til skatteankenævnet ved behandling af en klage til  

 skatteankenævnet over samme afgørelse.
 Stk. 3. En kommune, der ikke kan sikre den i stk. 2 foreskrevne habilitet  

 hos sit personale, skal anvende ekstern sekretariatsbistand.
Kapitel 2 De statslige skattemyndigheder Den centrale told- og skatteforvaltning § 12. Den centrale told- og skatteforvaltning skal føre tilsyn med, at  

 skatteansættelse af indkomst og formue, værdiansættelse m.v. i dødsboer samt  

 vurdering af fast ejendom sker på behørig og ensartet måde over hele landet.
 Stk. 2. Told- og skatteforvaltningen opgør afgiftsgrundlaget i  

 gaveafgiftssager og beregner gaveafgift.
 § 13. Den centrale told- og skatteforvaltning udarbejder hvert år planer  

 for den almindelige ligning og vurdering og for tilsynet med lignings- og  

 vurderingsarbejdet.
 Stk. 2. Told- og skatteforvaltningen forsyner de lokale skattemyndigheder  

 og vurderingsmyndighederne med oplysninger til brug ved ligningen eller  

 vurderingen og giver dem anvisninger med hensyn til den formelle  

 fremgangsmåde og tilrettelæggelsen og gennemførelsen af selve ligningen eller  

 vurderingen.
Stk. 3. De i stk. 1 og 2 nævnte planer og anvisninger skal godkendes af  

 Ligningsrådet.
Når Ligningsrådet har godkendt anvisninger som nævnt i stk. 2,  

 skal de følges af de lokale skattemyndigheder og vurderingsmyndighederne.
§ 14. Den centrale told- og skatteforvaltning skal undersøge rigtigheden  

 af de lokale skattemyndigheders afgørelser i de i § 2 nævnte sager og af  

 vurderings- og skyldrådenes afgørelser vedrørende de i vurderingsloven nævnte  

 vurderinger.
Dette sker efter regler, der udarbejdes af told- og  

 skatteforvaltningen og godkendes af Ligningsrådet.
 Stk. 2. Told- og skatteforvaltningen har adgang til indsigt i de lokale  

 skattemyndigheders og vurderingsmyndighedernes konkrete arbejde, herunder til  

 at deltage i skatteankenævnenes, vurderingsrådenes og skyldrådenes møder og  

 forhandlinger uden stemmeret.
 Stk. 3. Told- og skatteforvaltningen kan udtage selvangivelser,  

 ansættelser og vurderingssager til gennemgang.
Stk. 4. Told- og skatteforvaltningen kan foretage en ansættelse, hvor  

 denne ikke tidligere er foretaget.
Anser told- og skatteforvaltningen en  

 ansættelse, der er foretaget af de lokale skattemyndigheder, for urigtig, kan  

 told- og skatteforvaltningen ændre ansættelsen.
Dette gælder dog ikke, i det  

 omfang et skatteankenævn, Ligningsrådet eller Landsskatteretten har taget  

 stilling til ansættelsen. § 3, stk. 3, 4.-6. pkt., og § 21, stk. 2, anvendes  

 tilsvarende.
 Stk. 5. Anser told- og skatteforvaltningen en kendelse afsagt af et  

 skatteankenævn for urigtig, kan told- og skatteforvaltningen forelægge  

 kendelsen for Ligningsrådet, jf. § 19. På tilsvarende måde kan told- og  

 skatteforvaltningen forelægge vurderinger foretaget af et vurderingsråd eller  

 et skyldråd for Ligningsrådet.
Stk. 6. Told- og skatteforvaltningen kan pålægge de kommunale  

 skattemyndigheder eller vurderingsmyndighederne at foretage ansættelser eller  

 vurderinger, hvor disse med urette ikke er foretaget tidligere.
For  

 vurderingernes vedkommende kan told- og skatteforvaltningen bestemme, at  

 nyvurdering kun skal foretages med skattemæssig virkning for fremtiden.
 Stk. 7. Klage over ansættelser og ændringer af ansættelser foretaget af  

 told- og skatteforvaltningen skal ske til Landsskatteretten.
Den regionale told- og skatteforvaltning § 15. Skatteministeren fastsætter landets inddeling i told- og  

 skattekredse og placeringen af regionale told- og skatteforvaltninger.
 § 16. De regionale told- og skatteforvaltninger varetager, i det omfang  

 det bestemmes af den centrale told- og skatteforvaltning, de opgaver, der  

 påhviler denne, herunder tilsyn med, at skatteansættelse af indkomst og  

 formue, værdiansættelse m.v. i dødsboer samt vurdering af fast ejendom sker  

 på en behørig og ensartet måde inden for told- og skattekredsene.
 Stk. 2. Skatteministeren fastsætter bestemmelser for, i hvilket omfang  

 Københavns og Frederiksberg Kommuner varetager opgaver af den karakter, der  

 påhviler de regionale told- og skatteforvaltninger.
Ligningsrådet § 17. Ligningsrådet fastlægger retningslinier for den centrale told- og  

 skatteforvaltnings administration på lignings- og vurderingsområdet og udøver  

 sammen med denne tilsyn med de lokale skattemyndigheders virksomhed.
Stk. 2. Ligningsrådet består af 19 medlemmer.
Folketinget vælger 6  

 medlemmer, og skatteministeren beskikker 13 medlemmer, herunder formanden.
Af  

 de medlemmer, der beskikkes af skatteministeren, skal 4 medlemmer være  

 repræsentanter for henholdsvis landbruget, industrien eller håndværket,  

 handelen og lønmodtagerne. 2 medlemmer beskikkes efter indstilling fra  

 Kommunernes Landsforening, 1 medlem beskikkes efter indstilling fra  

 Københavns Kommune, og 1 medlem beskikkes efter indstilling fra Frederiksberg  

 Kommune.
Med undtagelse af formanden vælges eller beskikkes medlemmerne for 6  

 år.
Udtræder et medlem af rådet, vælges eller beskikkes et nyt medlem for den  

 resterende del af valgperioden.
 Stk. 3. Skatteministeren kan bemyndige Ligningsrådet til at afgøre sager  

 vedrørende efterbetaling af skat uden egentlig ændring af selve  

 skatteansættelsen og om bødeansvar efter bestemmelserne i lovgivningen om  

 indkomst- og formueskat til staten.
 Stk. 4. Skatteministeren kan fastsætte bestemmelser for Ligningsrådets  

 virksomhed.
 § 18. Ligningsrådet skal godkende de planer og anvisninger, som udarbejdes  

 af den centrale told- og skatteforvaltning efter § 13.
 Stk. 2. Ligningsrådet skal godkende de regler, efter hvilke told- og  

 skatteforvaltningen undersøger rigtigheden af de afgørelser, som træffes af  

 de lokale skattemyndigheder og vurderingsmyndighederne, jf. § 14.
 Stk. 3. I de tilfælde, hvor en kommune gentagne gange ikke har opnået de  

 forventede resultater af ligningsarbejdet, kan Ligningsrådet efter  

 indstilling fra den centrale told- og skatteforvaltning give kommunen  

 bindende direktiver for ligningsarbejdet, herunder pålæg om, at nærmere  

 angivne dele af dette arbejde skal udføres af eksterne sagkyndige for  

 kommunens regning.
 Stk. 4. Ligningsrådet afgiver indstilling til skatteministeren angående  

 udformningen af skemaerne til selvangivelsen.
 § 19. Ligningsrådet kan efter indstilling fra den centrale told- og  

 skatteforvaltning optage ansættelser og vurderinger til påkendelse og kan  

 foretage ændringer deri, jf. dog § 36, stk. 2. Ligningsrådet kan for  

 ejendomsvurderingernes vedkommende bestemme, fra hvilket tidspunkt ændringen  

 skal følges ved skatteberegningen. § 3, stk. 3, 4.-6. pkt., og § 21, stk. 2,  

 anvendes tilsvarende.
Stk. 2. For at Ligningsrådet kan afsige kendelse, skal mindst 3 medlemmer  

 deltage i afgørelsen.
Formanden skal deltage i alle afgørelser.
I tilfælde af  

 stemmelighed er formandens stemme afgørende.
 Stk. 3. Klage over ansættelser eller vurderinger og ændringer af  

 ansættelser eller vurderinger foretaget af Ligningsrådet skal ske til  

 Landsskatteretten.
Landsskatteretten § 20. Landsskatteretten behandler efter reglerne i §§ 23-30 klager over  

 afgørelser truffet af skattemyndighederne.
Stk. 2. Landsskatteretten består af en retspræsident, et antal retsformænd  

 samt 24 andre medlemmer.
Folketinget vælger 11 medlemmer, og skatteministeren  

 beskikker 13 medlemmer.
Stk. 3. De medlemmer, der er beskikket af skatteministeren eller valgt af  

 Folketinget, har en funktionsperiode på 6 år.
Udtræder et medlem, beskikkes  

 eller vælges et nyt medlem for den resterende del af perioden.
Stk. 4. Landsskatterettens præsident, dens retsformænd samt mindst 5 af de  

 medlemmer, der er beskikket af skatteministeren, skal opfylde de almindelige  

 betingelser for at kunne blive landsdommer.
Blandt de medlemmer, der  

 beskikkes af skatteministeren, skal endvidere landbruget, industrien,  

 håndværket og handelen være repræsenteret med hver 1 medlem og lønmodtagerne  

 med 2 medlemmer.
Stk. 5. For at retten kan afsige kendelse, skal mindst 3 medlemmer deltage  

 i afgørelsen.
Af de deltagende skal mindst 1 være retspræsident eller  

 retsformand og mindst 2 være beskikket af skatteministeren eller valgt af  

 Folketinget.
I tilfælde af stemmelighed er retspræsidentens stemme afgørende.  

 Deltager retspræsidenten ikke, er retsformandens eller, hvor flere  

 retsformænd deltager, den efter udnævnelse ældstes stemme afgørende.
Stk. 6. Landsskatterettens præsident kan bestemme, at kontorchefer eller  

 fuldmægtige ved retten kan deltage i afgørelsen af klager.
I sådanne tilfælde  

 har den pågældende samme beføjelser som en retsformand.
Er voteringen ikke  

 enstemmig, overgår klagen dog til behandling efter reglerne i stk. 5.
 Stk. 7. Afgørelser, der vedrører afvisning af en indkommen klage eller  

 genoptagelse af en påkendt klage efter § 29, kan træffes af retspræsidenten,  

 en retsformand eller en kontorchef.
 Stk. 8. Landsskatterettens forretningsorden fastsættes af  

 skatteministeren.
Kapitel 3 Klage og domstolsprøvelse Klage til skatteankenævnet § 21. Klager over den kommunale skattemyndigheds afgørelser efter § 2  

 indgives til myndigheden, der videresender klagen tillige med en udtalelse om  

 sagen til skatteankenævnet.
Klagen skal være skriftlig og begrundet, og den  

 skal være modtaget af myndigheden senest 1 måned fra modtagelsen af  

 afgørelsen eller, hvor underretning ifølge § 3, stk. 1, er undladt, fra  

 modtagelsen af årsopgørelsen.
For sømænd m.v., der sejler i udenrigsfart, er  

 klagefristen dog 3 måneder regnet fra afgørelsens dato.
 Stk. 2. Forinden skatteankenævnet træffer en afgørelse, der ikke fuldt ud  

 imødekommer klagerens påstand, skal nævnet udarbejde en sagsfremstilling.  

 Denne skal indeholde en redegørelse for de oplysninger vedrørende sagens  

 faktiske omstændigheder, som påtænkes tillagt betydning ved afgørelsen.  

 Fremstillingen sendes til klageren med opfordring til at fremkomme med  

 bemærkninger til fremstillingen inden for en frist, der fastsættes af  

 skatteankenævnet.
 Stk. 3. Når skatteankenævnet agter at træffe en afgørelse som nævnt i stk.  

 2, skal der gives klageren lejlighed til en mundtlig forhandling med nævnet.  

 Klageren kan dog vælge at udtale sig skriftligt.
Stk. 4. Skatteankenævnets afgørelser træffes ved kendelse.  

 Skatteankenævnet er uanset klagens indhold berettiget til at ændre  

 ansættelsen i sin helhed.
Ved klage over værdiansættelsen af enkelte aktiver  

 eller passiver i dødsboer kan nævnet træffe afgørelse vedrørende  

 værdiansættelse af boets øvrige aktiver og passiver.
 Stk. 5. Er der forløbet mere end 3 måneder efter, at klagen er indbragt  

 for skatteankenævnet, og er ligningsfristen i § 3, stk. 4, overskredet, kan  

 klagen indbringes for Landsskatteretten, selv om skatteankenævnet ikke har  

 truffet afgørelse i sagen.
 § 22. Skatteankenævnet kan efter anmodning fra klageren genoptage en sag  

 om ansættelse af indkomst og formue, når der forelægges nævnet oplysninger,  

 som ikke tidligere har været fremme under sagen, og det skønnes, at de nye  

 oplysninger ville have medført et væsentligt ændret udfald af sagen, hvis de  

 havde foreligget tidligere.
 Stk. 2. Skatteankenævnet kan imødekomme en ansøgning om genoptagelse, selv  

 om betingelserne i stk. 1 ikke er opfyldt, hvis nævnet skønner, at særlige  

 omstændigheder taler derfor.
Klage til Landsskatteretten § 23. Landsskatteretten kan påkende klager over følgende afgørelser:
 1) Skatteansættelser af indkomst og formue.
 2) Værdiansættelse af aktiver og passiver efter kildeskattelovens § 16,  

 stk. 4, beregning af passivposter og bindende forhåndsbesked efter  

 kildeskattelovens § 33 A i dødsboer.
 3) Vurderinger af fast ejendom.
 4) Værdiansættelser ved gaveafgiftsberegning.
 5) Bindende forhåndsbesked.
 6) Andre afgørelser, som ifølge lovgivningen kan indbringes for  

 Landsskatteretten.
 Stk. 2. Klage over de i stk. 1, nr. 2, nævnte afgørelser kan indgives af  

 dødsboet.
Stk. 3. Klage over de i stk. 1, nr. 3, nævnte vurderinger kan indgives af  

 ejerne.
Er en vurdering foretaget efter begæring af en anden end ejeren, kan  

 klage desuden indgives af den, der har begæret vurderingen.
I de i  

 vurderingslovens § 8, stk. 3, 3. pkt., omhandlede tilfælde kan både køber og  

 sælger påklage vurderingen.
En ejer kan også påklage vurderingen af andres  

 ejendom, når ejeren har en retlig og økonomisk interesse deri.
En kommune kan  

 påklage vurderingen af en fast ejendom, når kommunen har en særlig retlig  

 eller økonomisk interesse deri.
Når en vurdering af en fast ejendom er  

 påklaget, kan den centrale told- og skatteforvaltning indbringe andre  

 ansættelser vedrørende samme ejendom for Landsskatteretten, der påkender  

 disse ansættelser i forbindelse med den påklagede ansættelse.
 Stk. 4. Klage over de i stk. 1, nr. 4, nævnte afgørelser kan foretages af  

 den gaveafgiftspligtige.
Stk. 5. Afslag på anmodning om bindende forhåndsbesked kan ikke påklages  

 til Landsskatteretten eller indbringes for domstolene.
Det samme gælder for  

 afslag på bindende forhåndsbesked i dødsboer, som af vedkommende  

 skattemyndighed er begrundet med utilstrækkelige oplysninger.
Stk. 6. En indgivet klage afvises, hvis lovgivningens bestemmelser om  

 klageadgang ikke er udnyttet.
Landsskatteretten kan dog beslutte at behandle  

 klagen, hvis særlige omstændigheder taler derfor.
§ 24. Skatteansættelser af indkomst og formue kan påklages, når den  

 klageberettigede mener, at 1) den pågældende ikke er skattepligtig efter lovgivningens regler om  

 indkomst- og formueskat til staten, 2) ansættelsen er ugyldig på grund af formelle fejl, 3) den skattepligtiges indkomst eller formue er ansat forkert eller 4) den skattepligtiges indkomst- eller formueskat er beregnet forkert.
§ 25. Klage over de i § 23, stk. 1, nr. 1-5, nævnte afgørelser skal være  

 modtaget i Landsskatteretten senest 3 måneder fra modtagelsen af afgørelsen.  

 Klagen afvises, hvis den indgives efter udløbet af fristen.
Landsskatteretten  

 kan dog se bort fra en fristoverskridelse, hvis særlige omstændigheder taler  

 derfor.
Stk. 2. Klage til Landsskatteretten skal ske skriftligt.
Den afgørelse,  

 der påklages, samt den i § 21, stk. 2, nævnte sagsfremstilling skal følge med  

 klageskrivelsen i original eller kopi.
Klagen skal angive, på hvilke punkter  

 afgørelsen anses for urigtig og begrundelsen herfor.
Dokumenter, som ønskes  

 anvendt som beviser, skal følge med klageskrivelsen i original eller kopi.
Stk. 3. Hvis en klage er udformet eller begrundet på en sådan måde, at den  

 ikke kan tjene som grundlag for sagens videre behandling, kan  

 Landsskatteretten give klageren en frist til at udbedre mangelen.
Det samme  

 gælder, hvis den påklagede afgørelse og sagsfremstillingen ikke følger med  

 klageskrivelsen.
Hvis klageren ikke udbedrer mangelen inden fristens udløb,  

 afvises sagen.
Stk. 4. Ved fremsendelsen af klagen betales en afgift på et grundbeløb på  

 400 kr., medmindre Landsskatteretten er 1. klageinstans.
Det nævnte  

 grundbeløb reguleres efter personskattelovens § 20. Hvis afgiftsbeløbet ikke  

 følger med klagen og heller ikke indbetales inden en frist, som  

 Landsskatteretten fastsætter, betragtes klagen som bortfaldet.
I så fald  

 bortfalder også afgiften.
Den indbetalte afgift tilbagebetales til klageren,  

 når denne får helt eller delvis medhold i klagen.
Afgiftsbeløbet kan ikke  

 forlanges tilbagebetalt, når klagen afvises, når klagen trækkes tilbage,  

 eller når klagen indbringes for domstolene efter § 31, stk. 1, 2. pkt.
 § 26. Klageren har adgang til at udtale sig ved en mundtlig forhandling.
 Stk. 2. Landsskatteretten kan anmode den skattemyndighed, der har truffet  

 den påklagede afgørelse, om at være repræsenteret ved den mundtlige  

 forhandling.
 Stk. 3. Landsskatteretten kan tilkalde sagkyndige til at yde bistand ved  

 påkendelsen af en klage over en vurdering.
 Stk. 4. I sager som nævnt i § 21, stk. 5, samt i andre særlige tilfælde,  

 hvor et skatteankenævn ikke har taget stilling til en klage, kan  

 Landsskatteretten anmode nævnet om en sagsfremstilling som nævnt i § 21, stk.  

 2, samt om nævnets forslag til sagens afgørelse.
§ 27. Klageren kan anmode om at få lejlighed til at udtale sig mundtligt  

 for retten under et retsmøde.
Klageren kan på et hvilket som helst tidspunkt  

 frafalde en anmodning om retsmøde.
Stk. 2. Den centrale told- og skatteforvaltning kan i den enkelte sag  

 anmode om at få lejlighed til at udtale sig mundtligt for retten under et  

 retsmøde.
Klageren tilsiges til dette retsmøde.
 Stk. 3. Landsskatteretten kan undlade at efterkomme en begæring om  

 afholdelse af retsmøde, hvor denne fremgangsmåde efter forholdene må anses  

 for åbenbart overflødig.
§ 28. Landsskatteretten afgør de indkomne klager ved en kendelse.
Uanset  

 klagens indhold er Landsskatteretten berettiget til at påkende ansættelsen  

 eller vurderingen i sin helhed.
Ved klager over værdiansættelsen af enkelte  

 aktiver eller passiver i dødsboer kan Landsskatteretten påkende  

 værdiansættelsen af boets øvrige aktiver og passiver.
Stk. 2. Kendelsen skal indeholde oplysninger om forskellige meninger under  

 afstemningen både vedrørende resultatet og begrundelsen.
Kendelsen skal  

 desuden angive stemmetallet for hver opfattelse, og det skal fremgå, om  

 retsformanden har afgivet dissens.
 § 29. Landsskatteretten kan efter anmodning fra klageren genoptage en sag,  

 der er påkendt eller afvist af Landsskatteretten, når der forelægges retten  

 oplysninger, som ikke tidligere har været fremme under sagen, uden at dette  

 kan lægges klageren til last, og det skønnes, at de nye oplysninger kunne  

 have medført et væsentlig andet udfald af sagen, hvis de havde foreligget  

 tidligere.
 Stk. 2. Landsskatteretten kan imødekomme en anmodning om genoptagelse,  

 selv om betingelserne i stk. 1 ikke er opfyldt, hvis retten skønner, at  

 ganske særlige omstændigheder taler derfor.
 Stk. 3. Reglerne om klageafgift i § 25, stk. 4, anvendes tilsvarende i  

 disse sager.
§ 30. Reglen i retsplejelovens § 343 om adgang til at kræve syn og skøn  

 udmeldt ved de almindelige domstoles foranstaltning finder tilsvarende  

 anvendelse, når sagen er indbragt for Landsskatteretten.
Dette gælder dog  

 ikke i sager vedrørende vurdering af fast ejendom.
 Stk. 2. Landsskatteretten kan fastsætte en frist, inden for hvilken  

 klageren og den skattemyndighed, hvis ansættelse er påklaget, skal tage  

 stilling til, om der begæres syn og skøn i sagen.
Stk. 3. Hvis en part begærer syn og skøn, udsætter Landsskatteretten  

 behandlingen af sagen, indtil klageren efter modtagelsen af skønserklæringen  

 meddeler Landsskatteretten, hvorvidt klagen opretholdes.
I samme periode er  

 6-måneders-fristen i § 31, stk. 1, 2. pkt., suspenderet.
Domstolsprøvelse § 31. Sager om spørgsmål, som Landsskatteretten kan påkende, kan først  

 indbringes for domstolene, når de er blevet påkendt eller afvist af  

 Landsskatteretten.
Er der forløbet mere end 6 måneder efter en sags  

 indbringelse for Landsskatteretten, kan sagen dog indbringes for domstolene,  

 selv om Landsskatteretten endnu ikke har påkendt den.
 Stk. 2. Sager, som Landsskatteretten har påkendt, skal indbringes for  

 domstolene senest 3 måneder efter kendelsens afsigelse.
Stk. 3. Sager, som Landsskatteretten har afvist, kan indbringes for  

 domstolene senest 3 år efter udløbet af det pågældende indkomst- eller  

 vurderingsår.
Hvis den skattepligtiges indkomstår ikke er sammenfaldende med  

 kalenderåret, regnes fristen fra udløbet af det kalenderår, som indkomståret  

 træder i stedet for.
 Stk. 4. Uanset fristen i stk. 3 kan sager, som er indbragt for  

 Landsskatteretten senest 3 år efter udløbet af det pågældende indkomst- eller  

 vurderingsår, men afvist af Landsskatteretten, indbringes for domstolene  

 senest 3 måneder efter, at afvisning er sket.
 Stk. 5. Uanset fristerne i stk. 3 og 4 skal sager, som Landsskatteretten  

 har afvist, om værdiansættelser af aktiver og passiver efter  

 kildeskattelovens § 16, stk. 4, om beregning af passivposter og bindende  

 forhåndsbesked efter kildeskattelovens § 33 A i dødsboer samt om  

 værdiansættelse i gaveafgiftssager indbringes for domstolene senest 1 år  

 efter, at værdiansættelsen er foretaget, passivposten eller gaveafgiften  

 beregnet eller forhåndsbeskeden givet.
 § 32. Sager om spørgsmål, som er påkendt af Landsskatteretten, kan  

 skatteministeren indbringe for domstolene senest 3 måneder efter kendelsens  

 afsigelse.
 § 33. En sag, der indbringes for domstolene efter § 31 eller § 32,  

 anlægges ved landsret som 1. instans.
Stk. 2. Sagen anlægges ved den landsret, i hvis kreds den skattepligtige  

 eller forespørgeren har hjemting ved sagens anlæg.
Sager, der vedrører  

 dødsboer, anlægges i den kreds, hvori den skifteret ligger, som boet henhører  

 under, og sager, der vedrører gaveafgift, hvor den regionale told- og  

 skatteforvaltning ligger, hvortil gaveanmeldelse skal indgives.  

 Retsplejelovens § 241 og § 245, stk. 1, anvendes dog tilsvarende.
 Stk. 3. Har den skattepligtige eller forespørgeren ikke hjemting her i  

 landet, anlægges sagen ved Østre Landsret, jf. dog retsplejelovens § 241 og §  

 245, stk. 1.
Kapitel 4 Særlige bestemmelser § 34. Ingen kan samtidig være medlem af eller stedfortræder i et  

 skatteankenævn, Ligningsrådet eller Landsskatteretten.
§ 35. Skattemyndighederne kan ikke forhøje en ansættelse vedrørende  

 indkomst- og formueskat senere end 3 år efter udløbet af det indkomstår,  

 ansættelsen vedrører.
Hvis den skattepligtiges indkomstår ikke er  

 sammenfaldende med kalenderåret, regnes fristen fra udløbet af det  

 kalenderår, som indkomståret træder i stedet for.
Stk. 2. Er der efter udløbet af fristen i stk. 1 konstateret ændringer i  

 grundlaget for en ansættelse, kan skattemyndighederne ved ansættelsen for et  

 senere indkomstår lægge disse ændringer til grund.
Dette gælder dog ikke i  

 det omfang, hvori ansættelsen som nævnt i stk. 1 beror på et skøn.
 Stk. 3. Hvis nogen forsætligt eller uagtsomt har bevirket, at  

 skattemyndighederne har foretaget en ansættelse på et urigtigt eller  

 ufuldstændigt grundlag, regnes fristen i stk. 1 fra det tidspunkt, hvor  

 skattemyndighederne kom i besiddelse af tilstrækkelige oplysninger til at  

 foretage en korrekt ansættelse.
 Stk. 4. Når en ansættelse er påklaget, anvendes stk. 1 ikke på forhøjelser  

 vedrørende det påklagede forhold.
 § 36. De lokale og statslige skattemyndigheder kan ikke træffe afgørelse i  

 sager, som er nævnt i § 2, i det omfang Ligningsrådet eller Landsskatteretten  

 har taget stilling til sagen ved kendelse.
 Stk. 2. Ligningsrådet kan ikke træffe afgørelse i sager, som er nævnt i §  

 2, i det omfang Landsskatteretten har taget stilling til sagen ved kendelse.
§ 37. Når et dokument om overdragelse af fast ejendom indleveres til  

 påtegning efter § 38 i lov om stempelafgift, skal erhververen give oplysning  

 om overdragelsen og vilkårene for denne i en salgsindberetning.
Dokumentet må  

 ikke forsynes med påtegning om ejendomsværdien, før behørig salgsindberetning  

 er modtaget.
 Stk. 2. Skatteministeren bestemmer indberetningsskemaernes udformning og  

 kan fastsætte bestemmelser, hvorefter de skal afgives i indtil 3 eksemplarer.
 Stk. 3. De myndigheder, der giver påtegning efter stempellovens § 38,  

 sender salgsindberetningerne til den centrale told- og skatteforvaltning og  

 andre myndigheder efter regler, der fastsættes af skatteministeren.
§ 38. Skatteministeren kan bemyndige de statslige eller kommunale  

 skattemyndigheder til at træffe afgørelser efter denne lov.
Det samme gælder  

 afgørelser på ministerens forretningsområde i øvrigt.
Endvidere kan  

 ministeren fastsætte regler om adgang til at klage over afgørelserne,  

 herunder om, at afgørelserne ikke kan indbringes for højere administrativ  

 myndighed.
Kapitel 5 Overgangs- og ikrafttrædelsesbestemmelser § 39. Loven træder i kraft den 1. april 1990, jf. dog stk. 3.
 Stk. 2. Lov om skattemyndighedernes organisation og om klageadgang m.v.,  

 jf. lovbekendtgørelse nr. 573 af 14. november 1984, som ændret ved § 7 i lov  

 nr. 363 af 1. juli 1988, ophæves.
 Stk. 3. Kommunalbestyrelsen kan, hvis den ikke har foretaget valg af  

 medlemmer til ligningskommissionen efter § 1, stk. 2, i den i stk. 2 nævnte  

 lov, efter kommunevalget den 21. november 1989 beslutte at lade  

 ligningskommissionen fungere uden nyvalg indtil lovens ikrafttræden.
§ 40. Er der før lovens ikrafttræden indgivet klage til et skatteråd efter  

 de hidtidige regler, behandles sagen af skatterådet efter disse regler.
Hvis  

 sagen ikke er afsluttet senest 6 måneder efter lovens ikrafttræden, træffer  

 Landsskatteretten afgørelse i sagen.
 Stk. 2. Har Landsskatteretten før lovens ikrafttræden afsagt kendelse i en  

 sag som nævnt i § 23, stk. 1, nr. 1, kan sagen uanset fristerne i § 31, stk.  

 2, og § 32 indbringes for domstolene inden 6 måneder efter afsigelsen af  

 Landsskatterettens kendelse.
Stk. 3. § 4, stk. 1, § 31, stk. 3 og 4, og § 35 har virkning for  

 skatteansættelser, der vedrører indkomståret 1990 og senere indkomstår.
For  

 skatteansættelser, der vedrører tidligere indkomstår, finder de hidtidige  

 regler anvendelse.
 § 41. Skatteministeren kan fastsætte de nærmere regler for lovens  

 gennemførelse.
 § 42. Loven gælder ikke for Færøerne og Grønland.
Oprindeligt fremsat forslag Kapitel 1 De lokale skattemyndigheder Kommunalbestyrelsen § 1. Kommunalbestyrelsen er ansvarlig for, at der hvert år udarbejdes  

 planer for den kommunale skattemyndigheds lignings- og vurderingsarbejde, og  

 at planerne følges.
Planerne skal tage hensyn til de i § 17 nævnte planer og  

 anvisninger.
 Stk. 2. Kommunalbestyrelsen udpeger en person, der er ansat i kommunen,  

 til at have det øverste ansvar for den kommunale skattemyndigheds lignings-  

 og vurderingsarbejde, jf. § 2. Kommunalbestyrelsen kan ikke behandle den  

 kommunale skattemyndigheds afgørelser.
Den kommunale skattemyndighed § 2. Den kommunale skattemyndighed foretager:
 1) Skatteansættelse af indkomst og formue.
 2) Godkendelse af opgørelse efter kildeskattelovens § 14, stk. 3,  

 værdiansættelse af aktiver og passiver, beregning af passivposter og bindende  

 forhåndsbesked efter kildeskattelovens § 33 A i dødsboer.
 3) Vurdering af fast ejendom, jf. dog § 4, stk. 2.
§ 3. Når den kommunale skattemyndighed agter at foretage en  

 skatteansættelse på et andet grundlag end det, der fremgår af selvangivelsen,  

 skal den skattepligtige underrettes skriftligt herom.
Den skattepligtige skal  

 samtidig underrettes om, at vedkommende har ret til at udtale sig skriftligt  

 eller mundtligt over for skattemyndigheden inden for en frist, der fastsættes  

 af skattemyndigheden.
Har den skattepligtige ikke udtalt sig inden fristens  

 udløb, kan skattemyndigheden foretage skatteansættelsen i overensstemmelse  

 med forslaget uden yderligere underretning.
Har den skattepligtige udtalt  

 sig, skal der gives skriftlig underretning om skatteansættelsen.
 Stk. 2. Stk. 1 anvendes tilsvarende, når den kommunale skattemyndighed  

 agter at foretage en skatteansættelse, uden at der foreligger behørig  

 selvangivelse.
Stk. 3. Den kommunale skattemyndighed kan tage en skatteansættelse op til  

 fornyet behandling og eventuel ændring.
Det gælder dog ikke i det omfang, en  

 anden skattemyndighed har taget stilling til ansættelsen eller har en sag  

 herom under behandling.
Den fornyede behandling skal være afsluttet inden  

 udløbet af fristen i stk. 4. Når skattemyndigheden agter at ændre en  

 skatteansættelse, skal den skattepligtige underrettes herom, medmindre  

 afgørelsen fuldt ud imødekommer vedkommendes anmodning.
Skattemyndigheden  

 skal tillige underrette den skattepligtige om, at vedkommende har ret til at  

 udtale sig skriftligt eller mundtligt over for skattemyndigheden.
Der skal  

 gives den skattepligtige skriftlig underretning om afgørelsen.
 Stk. 4. Skatteansættelsen skal være foretaget senest den 31.marts i det  

 andet kalenderår efter det indkomstår, som ansættelsen vedrører.
 § 4. Den kommunale skattemyndighed vurderer landets faste ejendomme efter  

 reglerne i vurderingsloven.
 Stk. 2. Når en vurdering vedrører en ejendom, der tilhører kommunen, eller  

 kommunen i øvrigt har en særlig retlig eller økonomisk interesse i udfaldet  

 af en vurdering, vurderer den centrale told- og skatteforvaltning ejendommen.  

 Reglerne i §§ 5, 6 og 8 anvendes tilsvarende.
§ 5. Begæring om vurdering efter vurderingslovens § 4 skal indgives til  

 den kommunale skattemyndighed.
Skatteministeren kan fastsætte bestemmelser om  

 formen for begæringen og om hvilke dokumenter og oplysninger, der skal  

 medfølge.
§ 6. Den kommunale skattemyndighed skal give ejeren skriftlig meddelelse  

 om resultatet af den foretagne vurdering.
Når begæring om vurdering er  

 fremsat i anledning af salg, gives der meddelelse både til køber og sælger.
 Stk. 2. Når en almindelig vurdering er afsluttet, giver den kommunale  

 skattemyndighed efter forudgående offentlig bekendtgørelse offentligheden  

 adgang til oplysning om resultatet af vurderingerne inden for en periode af  

 mindst 14 dage.
 § 7. Den kommunale skattemyndighed kan ændre vurderinger indtil udløbet af  

 vurderingsåret.
 Stk. 2. Den kommunale skattemyndighed har pligt til at medvirke til  

 revision af vurderingerne.
§ 8. Den kommunale skattemyndighed kan genoptage en skatteansættelse eller  

 en vurdering, når den skattepligtige henholdsvis ejeren, eller køber eller  

 sælger, jf. § 6, stk. 1, 2.pkt., fremlægger nye oplysninger, som kan medføre  

 en ændret skatteansættelse eller vurdering.
Begæringen om genoptagelse skal  

 indgives inden 3 år efter udløbet af det pågældende indkomst- eller  

 vurderingsår.
Hvis den skattepligtiges indkomstår ikke er sammenfaldende med  

 kalenderåret, regnes fristen fra udløbet af det kalenderår, som indkomståret  

 træder i stedet for.
 Stk. 2. Skatteministeren kan fastsætte regler, hvorefter den kommunale  

 skattemyndighed uden anmodning derom kan ændre skatteansættelser efter  

 udløbet af fristen i § 3, stk. 4, og vurderinger efter udløbet af  

 vurderingsåret.
 Stk. 3. Skatteministeren kan fastsætte regler, hvorefter den kommunale  

 skattemyndighed kan foretage skatteansættelser efter udløbet af fristen i §  

 3, stk. 4, og vurderinger efter udløbet af vurderingsåret, hvor disse  

 tidligere med urette ikke er foretaget.
 Stk. 4. Reglerne i §§ 3-6 og kapitel 3 anvendes tilsvarende, hvor en  

 ansættelse eller vurdering ændres efter reglerne i stk. 1-3.
 Stk. 5. Reglerne i kapitel 3 anvendes tilsvarende, når den kommunale  

 skattemyndighed har givet afslag på en begæring efter reglerne i stk. 1 og 3.
Skatteankenævnene § 9. Skatteankenævnene behandler efter reglerne i §§ 25-27 klager over de  

 kommunale skattemyndigheders afgørelser som nævnt i § 2.
§ 10. I hver kommune vælger kommunalbestyrelsen et skatteankenævn.
Nævnets  

 medlemstal fastsættes i kommunens styrelsesvedtægt.
Medlemstallet skal være  

 ulige og skal udgøre mindst 5 og højst 15. Samtidig med valget til  

 skatteankenævnet udpeges for hvert medlem en stedfortræder, som kan  

 indkaldes, når et medlem er forhindret i at deltage.
Stk. 2. Skatteankenævnets medlemmer og stedfortrædere vælges blandt de  

 personer, der er valgbare til kommunalbestyrelsen.
Valget sker på  

 kommunalbestyrelsens konstituerende møde og har virkning for  

 kommunalbestyrelsens funktionsperiode.
 Stk. 3. Personer, der er valgbare, har pligt til at modtage valg, jf. dog  

 stk. 4 og 5.
 Stk. 4. Medlemmer af kommunalbestyrelsen har ikke pligt til at modtage  

 valg til skatteankenævnet.
Stk. 5. Personer, der på tiltrædelsestidspunktet er fyldt 60 år eller har  

 været medlem af skatteankenævnet i 2 hele sammenhængende valgperioder, har  

 ikke pligt til at modtage valg til skatteankenævnet.
Personer, der på  

 tiltrædelsestidspunktet opfylder betingelserne for at blive fritaget for  

 hvervet som medlem eller stedfortræder i funktionsperioden, jf. § 12, har  

 heller ikke pligt til at modtage valg.
 § 11. Mister et medlem eller en stedfortræder sin valgbarhed, udtræder den  

 pågældende af skatteankenævnet.
 Stk. 2. Spørgsmålet, om et medlem eller en stedfortræder har mistet sin  

 valgbarhed, afgøres af kommunalbestyrelsen, jf. dog stk. 3 og 5.
Stk. 3. Gør et medlem af kommunalbestyrelsen gældende, at en person, som  

 ønskes valgt til medlem af eller stedfortræder i skatteankenævnet, på grund  

 af straf ikke er valgbar, skal kommunalbestyrelsen forelægge spørgsmålet for  

 Valgbarhedsnævnet, jf. § 105 i lov om kommunale valg.
Valgbarhedsnævnet  

 afgør, om den pågældende som følge heraf har mistet sin valgbarhed.
 Stk. 4. Indsigelse mod et medlems eller en stedfortræders valgbarhed på  

 grund af straf skal fremsættes senest 3 måneder efter, at valget har fundet  

 sted.
 Stk. 5. Bliver et medlem eller en stedfortræder straffet, skal  

 kommunalbestyrelsen indberette dette til Valgbarhedsnævnet, der afgør, om den  

 pågældende som følge heraf har mistet sin valgbarhed.
 § 12. Et medlem eller en stedfortræder skal efter anmodning fritages for  

 sit medlemskab henholdsvis sit stedfortræderhverv, såfremt den pågældende på  

 grund af sin helbredstilstand, varetagelse af andet offentligt hverv,  

 forretninger eller lignende har rimelig grund til at ønske sig fritaget.  

 Afgørelse om, hvorvidt en anmodning om fritagelse skal imødekommes, træffes  

 af kommunalbestyrelsen.
 § 13. Udtræder et medlem eller en stedfortræder af skatteankenævnet,  

 vælges der et nyt medlem henholdsvis en ny stedfortræder for den resterende  

 del af nævnets funktionsperiode.
§ 14. Skatteankenævnet vælger en formand og en eller to næstformænd blandt  

 nævnets medlemmer.
Nævnet kan opdele sig i besluttende led bestående af  

 mindst 3 medlemmer, deriblandt formanden.
Ved opdelingen skal de besluttende  

 led så vidt muligt sikres en alsidig sammensætning.
Stk. 2. For at det samlede skatteankenævn kan afsige kendelse, skal mindst  

 halvdelen af nævnets medlemmer eller deres stedfortrædere deltage i  

 afgørelsen.
For at et besluttende led kan afsige kendelse, skal mindst 3  

 medlemmer eller deres stedfortrædere deltage i afgørelsen.
Formanden eller,  

 hvor denne er forhindret, en næstformand skal deltage i alle afgørelser.
I  

 tilfælde af stemmelighed er formandens eller næstformandens stemme afgørende.  

 Ethvert medlem kan kræve en sag forelagt for det samlede skatteankenævn.
 Stk. 3. Hvis et medlem er uenig i en ansættelse eller vurdering, der er  

 foretaget af skatteankenævnet, kan medlemmet kræve sine indvendinger imod  

 afgørelsen tilført beslutningsprotokollen og en kopi af protokollatet  

 indsendt til den centrale told- og skatteforvaltning.
Stk. 4. Selv om skatteankenævnet er opdelt i besluttende led, har alle  

 nævnets medlemmer ret til at deltage i ethvert møde.
Et medlem af  

 skatteankenævnet kan over for formanden fremsætte begæring om at få tilsendt  

 indkaldelser til møder i besluttende led, hvoraf vedkommende ikke selv er  

 medlem.
De nævnsmedlemmer, der ikke er medlem af det besluttende led, har  

 ikke stemmeret, men har ret til at udtale sig.
 Stk. 5. Indenrigsministeren fastsætter regler om vederlæggelse af  

 skatteankenævnenes formænd og medlemmer.
Stk. 6. Skatteministeren kan fastsætte regler for skatteankenævnenes  

 virksomhed.
Skatteministeren kan fastsætte afvigende regler om  

 skatteankenævnet i København.
§ 15. Den kommunale skattemyndighed yder sekretariatsbistand til  

 skatteankenævnet.
Nævnet kan anmode sekretariatet om at være repræsenteret  

 ved nævnets møder.
 Stk. 2. Den, som tidligere har deltaget i en afgørelse om ansættelse eller  

 vurdering eller i øvrigt har medvirket ved behandlingen af en sag efter § 2,  

 må ikke yde sekretariatsbistand til skatteankenævnet ved behandling af en  

 klage til skatteankenævnet over samme afgørelse.
 Stk. 3. En kommune, der ikke kan sikre den i stk. 2 foreskrevne habilitet  

 hos sit personale, skal anvende ekstern sekretariatsbistand.
Kapitel 2 De statslige skattemyndigheder Den centrale told- og skatteforvaltning § 16. Den centrale told- og skatteforvaltning skal føre tilsyn med, at  

 skatteansættelse af indkomst og formue, værdiansættelse m.v. i dødsboer, samt  

 vurdering af fast ejendom sker på behørig og ensartet måde over hele landet.
Stk. 2. Told- og skatteforvaltningen opgør afgiftsgrundlaget i  

 gaveafgiftssager og beregner gaveafgift.
Told- og skatteforvaltningen  

 foretager endvidere de i § 4, stk. 2, nævnte vurderinger.
 § 17. Den centrale told- og skatteforvaltning udarbejder hvert år planer  

 for den almindelige ligning og vurdering og for tilsynet med lignings- og  

 vurderingsarbejdet.
 Stk. 2. Told- og skatteforvaltningen forsyner den kommunale  

 skattemyndighed med oplysninger til brug ved ligningen eller vurderingen og  

 giver den anvisninger med hensyn til den formelle fremgangsmåde og  

 tilrettelæggelsen og gennemførelsen af selve ligningen eller vurderingen.
Stk. 3. De i stk. 1 og 2 nævnte planer og anvisninger skal godkendes af  

 Ligningsrådet.
Når Ligningsrådet har godkendt anvisninger som nævnt i stk. 2,  

 skal de følges af de lokale skattemyndigheder.
§ 18. Den centrale told- og skatteforvaltning skal undersøge rigtigheden  

 af de lokale skattemyndigheders afgørelser i de i § 2 opregnede sager.
Dette  

 sker efter regler, der udarbejdes af told- og skatteforvaltningen og  

 godkendes af Ligningsrådet.
 Stk. 2. Told- og skatteforvaltningen har adgang til indsigt i de lokale  

 skattemyndigheders konkrete arbejde, herunder til at deltage i  

 skatteankenævnenes møder og forhandlinger uden stemmeret.
 Stk. 3. Told- og skatteforvaltningen kan udtage selvangivelser,  

 ansættelser og vurderingssager til gennemgang.
Stk. 4. Told- og skatteforvaltningen kan foretage en ansættelse eller en  

 vurdering, hvor denne ikke tidligere er foretaget.
Anser told- og  

 skatteforvaltningen en ansættelse eller vurdering, der er foretaget af de  

 lokale skattemyndigheder, for urigtig, kan told- og skatteforvaltningen ændre  

 ansættelsen eller vurderingen.
Dette gælder dog ikke i det omfang et  

 skatteankenævn, Ligningsrådet eller Landsskatteretten har taget stilling til  

 ansættelsen eller vurderingen.
For ejendomsvurderingernes vedkommende kan  

 told- og skatteforvaltningen bestemme fra hvilket tidspunkt, ændringen skal  

 følges ved skatteberegningen. § 3, stk. 3, 4.-6.pkt., § 25, stk. 2, og § 26,  

 stk. 2, anvendes tilsvarende.
 Stk. 5. Anser told- og skatteforvaltningen en kendelse afsagt af et  

 skatteankenævn for urigtig, kan told- og skatteforvaltningen forelægge  

 kendelsen for Ligningsrådet, jf. § 23.
Stk. 6. Told- og skatteforvaltningen kan pålægge de kommunale  

 skattemyndigheder at foretage ansættelser eller vurderinger, hvor disse med  

 urette ikke er foretaget tidligere.
For vurderingernes vedkommende kan told-  

 og skatteforvaltningen bestemme, at nyvurdering kun skal foretages med  

 skattemæssig virkning for fremtiden.
 Stk. 7. Klage over ansættelser eller vurderinger og ændringer af  

 ansættelser eller vurderinger foretaget af told- og skatteforvaltningen skal  

 ske til Landsskatteretten.
Den regionale told- og skatteforvaltning § 19. Skatteministeren fastsætter landets inddeling i told- og  

 skattekredse og placeringen af regionale told- og skatteforvaltninger.
 § 20. De regionale told- og skatteforvaltninger varetager, i det omfang  

 det bestemmes af den centrale told- og skatteforvaltning, de opgaver, der  

 påhviler denne, herunder tilsyn med, at skatteansættelse af indkomst og  

 formue, værdiansættelse m.v. i dødsboer samt vurdering af fast ejendom sker  

 på en behørig og ensartet måde inden for told- og skattekredsene.
 Stk. 2. Skatteministeren fastsætter bestemmelser for, i hvilket omfang  

 Københavns og Frederiksberg kommuner varetager opgaver af den karakter, der  

 påhviler de regionale told- og skatteforvaltninger.
Ligningsrådet § 21. Ligningsrådet fastlægger retningslinier for den centrale told- og  

 skatteforvaltnings administration på lignings- og vurderingsområdet og udøver  

 sammen med denne tilsyn med de lokale skattemyndigheders virksomhed.
Stk. 2. Ligningsrådet består af 19 medlemmer.
Folketinget vælger 6  

 medlemmer, og skatteministeren beskikker 13 medlemmer, herunder formanden.
Af  

 de medlemmer, der beskikkes af skatteministeren, skal 4 medlemmer være  

 repræsentanter for henholdsvis landbruget, industrien eller håndværket,  

 handlen og lønmodtagerne. 2 medlemmer beskikkes efter indstilling fra  

 Kommunernes Landsforening, 1 medlem beskikkes efter indstilling fra  

 Københavns kommune, og 1 medlem beskikkes efter indstilling fra Frederiksberg  

 kommune.
Med undtagelse af formanden vælges eller beskikkes medlemmerne for 6  

 år.
Udtræder et medlem af rådet, vælges eller beskikkes et nyt medlem for den  

 resterende del af valgperioden.
 Stk. 3. Skatteministeren kan bemyndige Ligningsrådet til at afgøre sager  

 vedrørende efterbetaling af skat uden egentlig ændring af selve  

 skatteansættelsen og om bødeansvar efter bestemmelserne i lovgivningen om  

 indkomst- og formueskat til staten.
 Stk. 4. Skatteministeren kan fastsætte bestemmelser for Ligningsrådets  

 virksomhed.
 § 22. Ligningsrådet skal godkende de planer og anvisninger, som udarbejdes  

 af den centrale told- og skatteforvaltning efter § 17.
 Stk. 2. Ligningsrådet skal godkende de regler, efter hvilke told- og  

 skatteforvaltningen undersøger rigtigheden af de afgørelser, som træffes af  

 de lokale skattemyndigheder, jf. § 18.
 Stk. 3. I de tilfælde, hvor en kommune gentagne gange ikke har opnået de  

 forventede resultater af lignings- eller vurderingsarbejdet, kan  

 Ligningsrådet efter indstilling fra den centrale told- og skatteforvaltning  

 give kommunen bindende direktiver for lignings- eller vurderingsarbejdet,  

 herunder pålæg om at nærmere angivne dele af dette arbejde skal udføres af  

 eksterne sagkyndige for kommunens regning.
 Stk. 4. Ligningsrådet afgiver indstilling til skatteministeren angående  

 udformningen af skemaerne til selvangivelsen.
 § 23. Ligningsrådet kan efter indstilling fra den centrale told- og  

 skatteforvaltning optage ansættelser og vurderinger til påkendelse og kan  

 foretage ændringer deri, jf. dog § 41, stk. 2. Ligningsrådet kan for  

 ejendomsvurderingernes vedkommende bestemme fra hvilket tidspunkt, ændringen  

 skal følges ved skatteberegningen. § 3, stk. 3, 4.-6.pkt., § 25, stk. 2, og §  

 26, stk. 2, anvendes tilsvarende.
Stk. 2. For at Ligningsrådet kan afsige kendelse, skal mindst 3 medlemmer  

 deltage i afgørelsen.
Formanden skal deltage i alle afgørelser.
I tilfælde af  

 stemmelighed er formandens stemme afgørende.
 Stk. 3. Klage over ansættelser eller vurderinger og ændringer af  

 ansættelser eller vurderinger foretaget af Ligningsrådet skal ske til  

 Landsskatteretten.
Landsskatteretten § 24. Landsskatteretten behandler efter reglerne i §§ 28-35 klager over  

 afgørelser truffet af skattemyndighederne.
Stk. 2. Landsskatteretten består af en retspræsident, et antal retsformænd  

 samt 24 andre medlemmer.
Folketinget vælger 11 medlemmer, og skatteministeren  

 beskikker 13 medlemmer.
Stk. 3. De medlemmer, der er beskikket af skatteministeren eller valgt af  

 Folketinget, har en funktionsperiode på 6 år.
Udtræder et medlem, beskikkes  

 eller vælges et nyt medlem for den resterende del af perioden.
Stk. 4. Landsskatterettens præsident, dens retsformænd samt mindst 5 af de  

 medlemmer, der er beskikket af skatteministeren, skal opfylde de almindelige  

 betingelser for at kunne blive landsdommer.
Blandt de medlemmer, der  

 beskikkes af skatteministeren, skal endvidere landbruget, industrien,  

 håndværket og handlen være repræsenteret med hver 1 medlem og lønmodtagerne  

 med 2 medlemmer.
Stk. 5. For at retten kan afsige kendelse, skal mindst 3 medlemmer deltage  

 i afgørelsen.
Af de deltagende skal mindst 1 være retspræsident eller  

 retsformand og mindst 2 være beskikket af skatteministeren eller valgt af  

 Folketinget.
I tilfælde af stemmelighed er retspræsidentens stemme afgørende.  

 Deltager retspræsidenten ikke, er retsformandens eller, hvor flere  

 retsformænd deltager, den efter udnævnelse ældstes stemme afgørende.
Stk. 6. Landsskatterettens præsident kan bestemme, at kontorchefer eller  

 fuldmægtige ved retten kan deltage i afgørelsen af klager.
I sådanne tilfælde  

 har den pågældende samme beføjelser som en retsformand.
Er voteringen ikke  

 enstemmig, overgår klagen dog til behandling efter reglerne i stk. 5.
 Stk. 7. Afgørelser, der vedrører afvisning af en indkommen klage eller  

 genoptagelse af en påkendt klage efter § 34, kan træffes af retspræsidenten,  

 en retsformand eller en kontorchef.
 Stk. 8. Landsskatterettens forretningsorden fastsættes af  

 skatteministeren.
Kapitel 3 Klage og domstolsprøvelse Klage til skatteankenævnet § 25. Klager over den kommunale skattemyndigheds afgørelser efter § 2, nr.  

 1 og 2, indgives til myndigheden, der videresender klagen tilligemed en  

 udtalelse om sagen til skatteankenævnet.
Klagen skal være skriftlig og  

 begrundet, og den skal være modtaget af myndigheden senest 1 måned fra  

 modtagelsen af afgørelsen eller, hvor underretning ifølge § 3, stk. 1, er  

 undladt, fra modtagelsen af årsopgørelsen.
For sømænd m.v., der sejler i  

 udenrigsfart, er klagefristen dog 3 måneder regnet fra afgørelsens dato.
 Stk. 2. Forinden skatteankenævnet træffer en afgørelse, der ikke fuldt ud  

 imødekommer klagerens påstand, skal nævnet udarbejde en sagsfremstilling.  

 Denne skal indeholde en redegørelse for de oplysninger vedrørende sagens  

 faktiske omstændigheder, som påtænkes tillagt betydning ved afgørelsen.  

 Fremstillingen sendes til klageren med opfordring til at fremkomme med  

 bemærkninger til fremstillingen inden for en frist, der fastsættes af  

 skatteankenævnet.
 Stk. 3. Når skatteankenævnet agter at træffe en afgørelse som nævnt i stk.  

 2, skal der gives klageren lejlighed til en mundtlig forhandling med nævnet.  

 Klageren kan dog vælge at udtale sig skriftligt.
Stk. 4. Skatteankenævnets afgørelser træffes ved kendelse.  

 Skatteankenævnet er uanset klagens indhold berettiget til at ændre  

 ansættelsen i sin helhed.
Ved klage over værdiansættelsen af enkelte aktiver  

 eller passiver i dødsboer kan nævnet træffe afgørelse vedrørende  

 værdiansættelse af boets øvrige aktiver og passiver.
 Stk. 5. Er der forløbet mere end 3 måneder efter, at klagen er indbragt  

 for skatteankenævnet, og er ligningsfristen i § 3, stk. 4, overskredet, kan  

 klagen indbringes for Landsskatteretten, selv om skatteankenævnet ikke har  

 truffet afgørelse i sagen.
§ 26. Klager over den kommunale skattemyndigheds vurderinger efter § 2,  

 nr. 3, indgives af ejerne til myndigheden, der videresender klagen tilligemed  

 en udtalelse om sagen til skatteankenævnet.
Er vurderingen foretaget efter  

 begæring af en anden end ejeren, kan klage desuden indgives af den, der har  

 begæret vurderingen.
I de i vurderingslovens § 8, stk. 3, 3.pkt., omhandlede  

 tilfælde kan både køber og sælger påklage vurderingen.
En ejer kan også  

 påklage vurderingen af andres ejendom, når ejeren har en retlig og økonomisk  

 interesse heri.
Vurderingen af en ejendom kan desuden påklages af den bruger,  

 der ifølge lov eller kontrakt er forpligtet til at betale skatterne af  

 ejendommen.
Klagen skal være skriftlig og begrundet, og den skal være  

 modtaget af den kommunale skattemyndighed senest 1 måned fra modtagelsen af  

 afgørelsen.
For sømænd m.v., der sejler i udenrigsfart, er klagefristen dog 3  

 måneder regnet fra afgørelsens dato.
Stk. 2. Når skatteankenævnet agter at ændre en vurdering, skal nævnet give  

 ejeren lejlighed til en mundtlig forhandling.
I de i vurderingslovens § 8,  

 stk. 3, 3.pkt., nævnte tilfælde skal både køber og sælger have lejlighed til  

 en mundtlig forhandling.
Den, der har ret til en mundtlig forhandling, kan  

 dog vælge at udtale sig skriftligt.
Reglerne i § 25, stk. 2, om  

 sagsfremstilling anvendes tilsvarende.
Stk. 3. Skatteankenævnets afgørelser meddeles klageren og de øvrige  

 interesserede.
Nævnet er uanset klagens indhold berettiget til at ændre  

 vurderingen i sin helhed.
 § 27. Skatteankenævnet kan efter anmodning fra klageren genoptage en sag  

 om ansættelse af indkomst og formue og om vurdering af fast ejendom, når der  

 forelægges nævnet oplysninger, som ikke tidligere har været fremme under  

 sagen, og det skønnes, at de nye oplysninger ville have medført et væsentligt  

 ændret udfald af sagen, hvis de havde foreligget tidligere.
 Stk. 2. Skatteankenævnet kan imødekomme en ansøgning om genoptagelse, selv  

 om betingelserne i stk. 1 ikke er opfyldt, hvis nævnet skønner, at særlige  

 omstændigheder taler derfor.
Klage til Landsskatteretten § 28. Landsskatteretten kan påkende klager over følgende afgørelser:
 1) Skatteansættelser af indkomst og formue.
 2) Værdiansættelse af aktiver og passiver efter kildeskattelovens § 16,  

 stk. 4, beregning af passivposter og bindende forhåndsbesked efter  

 kildeskattelovens § 33 A i dødsboer.
 3) Vurderinger af fast ejendom.
 4) Værdiansættelser ved gaveafgiftsberegning.
 5) Bindende forhåndsbesked.
 6) Andre afgørelser, som ifølge lovgivningen kan indbringes for  

 Landsskatteretten.
 Stk. 2. Klage over de i stk. 1, nr. 2, nævnte afgørelser kan indgives af  

 dødsboet.
 Stk. 3. Klage over de i stk. 1, nr. 3, nævnte vurderinger kan indgives af  

 de personer, der er nævnt i § 26, stk. 1. Endvidere kan en kommune påklage  

 vurderingen af både kommunens og andres ejendom, når vurderingen er foretaget  

 efter § 4, stk. 2. Når en vurdering af en fast ejendom er påklaget, kan den  

 centrale told- og skatteforvaltning indbringe andre ansættelser vedrørende  

 samme ejendom for Landsskatteretten, der påkender disse ansættelser i  

 forbindelse med den påklagede ansættelse.
 Stk. 4. Klage over de i stk. 1, nr. 4, nævnte afgørelser kan foretages af  

 den gaveafgiftspligtige.
Stk. 5. Afslag på anmodning om bindende forhåndsbesked kan ikke påklages  

 til Landsskatteretten eller indbringes for domstolene.
Det samme gælder for  

 afslag på bindende forhåndsbesked i dødsboer, som af vedkommende  

 skattemyndighed er begrundet med utilstrækkelige oplysninger.
Stk. 6. En indgivet klage afvises, hvis lovgivningens bestemmelser om  

 klageadgang ikke er udnyttet.
Landsskatteretten kan dog beslutte at behandle  

 klagen, hvis særlige omstændigheder taler derfor.
§ 29. Skatteansættelser af indkomst og formue kan påklages, når den  

 klageberettigede mener, at 1) den pågældende ikke er skattepligtig efter lovgivningens regler om  

 indkomst- og formueskat til staten, 2) ansættelsen er ugyldig på grund af formelle fejl, 3) den skattepligtiges indkomst eller formue er ansat forkert, eller 4) den skattepligtiges indkomst- eller formueskat er beregnet forkert.
§ 30. Klage over de i § 28, stk. 1, nr. 1-5, nævnte afgørelser skal være  

 modtaget i Landsskatteretten senest 3 måneder fra modtagelsen af afgørelsen.  

 Klagen afvises, hvis den indgives efter udløbet af fristen.
Landsskatteretten  

 kan dog se bort fra en fristoverskridelse, hvis særlige omstændigheder taler  

 derfor.
Stk. 2. Klage til Landsskatteretten skal ske skriftligt.
Den afgørelse,  

 der påklages, samt den i § 25, stk. 2, nævnte sagsfremstilling skal følge med  

 klageskrivelsen i original eller kopi.
Klagen skal angive, på hvilke punkter  

 afgørelsen anses for urigtig og begrundelsen herfor.
Dokumenter, som ønskes  

 anvendt som beviser, skal følge med klageskrivelsen i original eller kopi.
Stk. 3. Hvis en klage er udformet eller begrundet på en sådan måde, at den  

 ikke kan tjene som grundlag for sagens videre behandling, kan  

 Landsskatteretten give klageren en frist til at udbedre manglen.
Det samme  

 gælder, hvis den påklagede afgørelse og sagsfremstillingen ikke følger med  

 klageskrivelsen.
Hvis klageren ikke udbedrer manglen inden fristens udløb,  

 afvises sagen.
Stk. 4. Ved fremsendelsen af klagen betales en afgift på et grundbeløb på  

 400 kr., medmindre Landsskatteretten er 1. klageinstans.
Det nævnte  

 grundbeløb reguleres efter personskattelovens § 20. Hvis afgiftsbeløbet ikke  

 følger med klagen og heller ikke indbetales inden en frist, som  

 Landsskatteretten fastsætter, betragtes klagen som bortfaldet.
I så fald  

 bortfalder også afgiften.
Den indbetalte afgift tilbagebetales til klageren,  

 når denne får helt eller delvis medhold i klagen.
Afgiftsbeløbet kan ikke  

 forlanges tilbagebetalt, når klagen afvises, når klagen trækkes tilbage,  

 eller når klagen indbringes for domstolene efter § 36, stk. 1, 2.pkt.
 § 31. Klageren har adgang til at udtale sig ved en mundtlig forhandling.
 Stk. 2. Landsskatteretten kan anmode den skattemyndighed, der har truffet  

 den påklagede afgørelse, om at være repræsenteret ved den mundtlige  

 forhandling.
 Stk. 3. Landsskatteretten kan tilkalde sagkyndige til at yde bistand ved  

 påkendelsen af en klage over en vurdering.
 Stk. 4. I sager som nævnt i § 25, stk. 5, samt i andre særlige tilfælde,  

 hvor et skatteankenævn ikke har taget stilling til en klage, kan  

 Landsskatteretten anmode nævnet om en sagsfremstilling som nævnt i § 25, stk.  

 2, samt om nævnets forslag til sagens afgørelse.
§ 32. Klageren kan anmode om at få lejlighed til at udtale sig mundtligt  

 for retten under et retsmøde.
Klageren kan på et hvilket som helst tidspunkt  

 frafalde en anmodning om retsmøde.
Stk. 2. Den centrale told- og skatteforvaltning kan i den enkelte sag  

 anmode om at få lejlighed til at udtale sig mundtligt for retten under et  

 retsmøde.
Klageren tilsiges til dette retsmøde.
 Stk. 3. Landsskatteretten kan undlade at efterkomme en begæring om  

 afholdelse af retsmøde, hvor denne fremgangsmåde efter forholdene må anses  

 for åbenbart overflødig.
§ 33. Landsskatteretten afgør de indkomne klager ved en kendelse.
Uanset  

 klagens indhold er Landsskatteretten berettiget til at påkende ansættelsen  

 eller vurderingen i sin helhed.
Ved klager over værdiansættelsen af enkelte  

 aktiver eller passiver i dødsboer kan Landsskatteretten påkende  

 værdiansættelsen af boets øvrige aktiver og passiver.
Stk. 2. Kendelsen skal indeholde oplysninger om forskellige meninger under  

 afstemningen både vedrørende resultatet og begrundelsen.
Kendelsen skal  

 desuden angive stemmetallet for hver opfattelse, og det skal fremgå, om  

 retsformanden har afgivet dissens.
 § 34. Landsskatteretten kan efter anmodning fra klageren genoptage en sag,  

 der er påkendt eller afvist af Landsskatteretten, når der forelægges retten  

 oplysninger, som ikke tidligere har været fremme under sagen, uden at dette  

 kan lægges klageren til last, og det skønnes, at de nye oplysninger kunne  

 have medført et væsentligt andet udfald af sagen, hvis de havde foreligget  

 tidligere.
 Stk. 2. Landsskatteretten kan imødekomme en anmodning om genoptagelse,  

 selv om betingelserne i stk. 1 ikke er opfyldt, hvis retten skønner, at  

 ganske særlige omstændigheder taler derfor.
 Stk. 3. Reglerne om klageafgift i § 30, stk. 4, anvendes tilsvarende i  

 disse sager.
§ 35. Reglen i retsplejelovens § 343 om adgang til at kræve syn og skøn  

 udmeldt ved de almindelige domstoles foranstaltning finder tilsvarende  

 anvendelse, når sagen er indbragt for Landsskatteretten.
Dette gælder dog  

 ikke i sager vedrørende vurdering af fast ejendom.
 Stk. 2. Landsskatteretten kan fastsætte en frist, inden for hvilken  

 klageren og den skattemyndighed, hvis ansættelse er påklaget, skal tage  

 stilling til, om der begæres syn og skøn i sagen.
Stk. 3. Hvis en part begærer syn og skøn, udsætter Landsskatteretten  

 behandlingen af sagen, indtil klageren efter modtagelsen af skønserklæringen  

 meddeler Landsskatteretten, hvorvidt klagen opretholdes.
I samme periode er 6  

 måneders-fristen i § 36, stk. 1, 2. pkt., suspenderet.
Domstolsprøvelse § 36. Sager om spørgsmål, som Landsskatteretten kan påkende, kan først  

 indbringes for domstolene, når de er blevet påkendt eller afvist af  

 Landsskatteretten.
Er der forløbet mere end 6 måneder efter en sags  

 indbringelse for Landsskatteretten, kan sagen dog indbringes for domstolene,  

 selv om Landsskatteretten endnu ikke har påkendt den.
 Stk. 2. Sager, som Landsskatteretten har påkendt, skal indbringes for  

 domstolene senest 3 måneder efter kendelsens afsigelse.
Stk. 3. Sager, som Landsskatteretten har afvist, kan indbringes for  

 domstolene senest 3 år efter udløbet af det pågældende indkomst- eller  

 vurderingsår.
Hvis den skattepligtiges indkomstår ikke er sammenfaldende med  

 kalenderåret, regnes fristen fra udløbet af det kalenderår, som indkomståret  

 træder i stedet for.
 Stk. 4. Uanset fristen i stk. 3 kan sager, som er indbragt for  

 Landsskatteretten senest 3 år efter udløbet af det pågældende indkomst- eller  

 vurderingsår, men afvist af Landsskatteretten, indbringes for domstolene  

 senest 3 måneder efter, at afvisning er sket.
 Stk. 5. Uanset fristerne i stk. 3 og 4 skal sager, som Landsskatteretten  

 har afvist, om værdiansættelser af aktiver og passiver efter  

 kildeskattelovens § 16, stk. 4, beregning af passivposter og bindende  

 forhåndsbesked efter kildeskattelovens § 33 A i dødsboer, samt om  

 værdiansættelse i gaveafgiftssager indbringes for domstolene senest 1 år  

 efter, at værdiansættelsen er foretaget, passivposten eller gaveafgiften  

 beregnet eller forhåndsbeskeden givet.
 § 37. Sager om spørgsmål, som er påkendt af Landsskatteretten, kan  

 skatteministeren indbringe for domstolene senest 3 måneder efter kendelsens  

 afsigelse.
 § 38. En sag, der indbringes for domstolene efter § 36 eller § 37,  

 anlægges ved landsret som 1.instans.
Stk. 2. Sagen anlægges ved den landsret, i hvis kreds den skattepligtige  

 eller forespørgeren har hjemting ved sagens anlæg.
Sager, der vedrører  

 dødsboer, anlægges i den kreds, hvori den skifteret ligger, som boet henhører  

 under, og sager, der vedrører gaveafgift, hvor den regionale told- og  

 skatteforvaltning ligger, hvortil gaveanmeldelse skal indgives.  

 Retsplejelovens § 241 og § 245, stk. 1, anvendes dog tilsvarende.
 Stk. 3. Har den skattepligtige eller forespørgeren ikke hjemting her i  

 landet, anlægges sagen ved Østre Landsret, jf. dog retsplejelovens § 241 og §  

 245, stk. 1.
Kapitel 4 Særlige bestemmelser § 39. Ingen kan samtidig være medlem af eller stedfortræder i et  

 skatteankenævn, Ligningsrådet eller Landsskatteretten.
§ 40. Skattemyndighederne kan ikke forhøje en ansættelse vedrørende  

 indkomst- og formueskat senere end 3 år efter udløbet af det indkomstår,  

 ansættelsen vedrører.
Hvis den skattepligtiges indkomstår ikke er  

 sammenfaldende med kalenderåret, regnes fristen fra udløbet af det  

 kalenderår, som indkomståret træder i stedet for.
Stk. 2. Er der efter udløbet af fristen i stk. 1 konstateret ændringer i  

 grundlaget for en ansættelse, kan skattemyndighederne ved ansættelsen for et  

 senere indkomstår lægge disse ændringer til grund.
Dette gælder dog ikke i  

 det omfang, hvori ansættelsen som nævnt i stk. 1 beror på et skøn.
 Stk. 3. Skattemyndighederne kan ikke ændre en vurdering senere end 3 år  

 efter udløbet af det år, hvori vurderingen er foretaget.
 Stk. 4. Hvis nogen forsætligt eller uagtsomt har bevirket, at  

 skattemyndighederne har foretaget en ansættelse eller en vurdering på et  

 urigtigt eller ufuldstændigt grundlag, regnes fristen i stk. 1 og 3 fra det  

 tidspunkt, hvor skattemyndighederne kom i besiddelse af tilstrækkelige  

 oplysninger til at foretage en korrekt ansættelse eller vurdering.
 Stk. 5. Når en ansættelse er påklaget, anvendes stk. 1 og 3 ikke på  

 forhøjelser vedrørende det påklagede forhold.
 § 41. De lokale og statslige skattemyndigheder kan ikke træffe afgørelse i  

 sager, som er nævnt i § 2, i det omfang Ligningsrådet eller Landsskatteretten  

 har taget stilling til sagen ved kendelse.
 Stk. 2. Ligningsrådet kan ikke træffe afgørelse i sager, som er nævnt i §  

 2, i det omfang Landsskatteretten har taget stilling til sagen ved kendelse.
§ 42. Når et dokument om overdragelse af fast ejendom indleveres til  

 påtegning efter § 38 i lov om stempelafgift, skal erhververen give oplysning  

 om overdragelsen og vilkårene for denne i en salgsindberetning.
Dokumentet må  

 ikke forsynes med påtegning om ejendomsværdien, før behørig salgsindberetning  

 er modtaget.
 Stk. 2. Skatteministeren bestemmer indberetningsskemaernes udformning og  

 kan fastsætte bestemmelser, hvorefter de skal afgives i indtil 3 eksemplarer.
 Stk. 3. De myndigheder, der giver påtegning efter stempellovens § 38,  

 sender salgsindberetningerne til den centrale told- og skatteforvaltning og  

 andre myndigheder efter regler, der fastsættes af skatteministeren.
§ 43. Skatteministeren kan henlægge sine beføjelser til at træffe  

 afgørelser efter denne lov eller efter bestemmelser fastsat efter loven til  

 de statslige eller lokale skattemyndigheder.
Ministeren kan fastsætte regler  

 om adgang til at klage over afgørelserne, herunder om at afgørelserne ikke  

 kan indbringes for højere administrativ myndighed.
Kapitel 5 Overgangs- og ikrafttrædelsesbestemmelser § 44. Loven træder i kraft den 1.januar 1990.
 Stk. 2. Lov om skattemyndighedernes organisation og om klageadgang m.v.,  

 jf. lovbekendtgørelse nr. 573 af 14.november 1984 som ændret ved § 9 i lov  

 nr. 363 af 1. juli 1988, ophæves.
 § 45. § 1, stk. 1, 1.pkt., § 2, nr. 3, §§ 4-8, 26, 27 og 40 har virkning  

 for ejendomsvurderinger, der foretages pr. 1.januar 1992 og senere.
 Stk. 2. Hvis der er indgivet klage over en ejendomsvurdering til  

 skyldrådet inden 1.januar 1992, træffer skatteankenævnet afgørelse i sagen,  

 hvis den ikke er afgjort af skyldrådet inden denne dato.
§ 46. Er der før lovens ikrafttræden indgivet klage til et skatteråd efter  

 de hidtidige regler, behandles sagen af skatterådet efter disse regler.
Hvis  

 sagen ikke er afsluttet senest 6 måneder efter lovens ikrafttræden, træffer  

 Landsskatteretten afgørelse i sagen.
 Stk. 2. Har Landskatteretten før lovens ikrafttræden afsagt kendelse i en  

 sag som nævnt i § 28, stk. 1, nr. 1, kan sagen uanset fristerne i § 36, stk.  

 2, og § 37 indbringes for domstolene inden 6 måneder efter afsigelsen af  

 Landsskatterettens kendelse.
Stk. 3. § 8, stk. 1, § 36, stk. 3 og 4, og § 40 har virkning for  

 skatteansættelser, der vedrører indkomståret 1990 og senere indkomstår.
For  

 skatteansættelser, der vedrører tidligere indkomstår, finder de hidtidige  

 regler anvendelse.
 § 47. Skatteministeren kan fastsætte de nærmere regler for lovens  

 gennemførelse.
 § 48. Loven gælder ikke for Færøerne og Grønland.
Bemærkninger til lovforslaget 1. Lovforslagets formål a.
Afbureaukratiseringsplanen og kommuneaftalen Den 13. december 1988 fremlagde regeringen sin plan for  

 afbureaukratisering af den offentlige sektor.
Et af de centrale punkter i  

 planen var en reform af skatte- og afgiftsadministrationen.
Reformen skulle i  

 korte træk gå ud på en sammenlægning af skatte- og afgiftsadministrationen.
Vedrørende skatteligningen opererede planen med to modeller.
Dels den  

 såkaldte statslige model, hvor ligningen overførtes fra kommunalt til  

 statsligt regie.
Dels den såkaldte kommunale model, hvor ligningen  

 forblev i kommunerne.
 Den foreslåede statslige model ville ifølge planen bevirke en samlet  

 besparelse i statsligt og kommunalt regie på 5.175 årsværk.
 Regeringen besluttede at føre forhandlinger med kommunerne for at  

 undersøge, om der kunne opnås lige så store besparelser ved gennemførelse af  

 den kommunale model.
Disse forhandlinger afsluttedes den 23. maj 1989 med en aftale mellem de  

 statslige og kommunale forhandlere, i det følgende betegnet  

 »kommuneaftalen«.
Aftalen opretholder den todelte  

 statslige/kommunale skatteadministration under opnåelse af  

 ressourcebesparelser på ialt 5.000 årsværk, altså tilnærmelsesvis det samme  

 som det i afbureaukratiseringsplanen forudsatte.
Kommuneaftalen hviler på en forudsætning om, at den statslige skatte- og  

 afgiftsadministration skal sammenlægges.
Denne sammenlægning er påbegyndt den  

 15. marts 1989 ved sammenlægning af Skattedepartementet og Told- og  

 Afgiftsdepartementet.
Samtidig oprettedes Skatte- og Afgiftsstyrelsen, der i  

 løbet af efteråret 1989 skal forberede oprettelse af regionale told- og  

 skatteforvaltninger.
Disse skal bl.a. udføre det arbejde, der hidtil er  

 udført på skattesiden af amtsskatteinspektoraterne og på told- og  

 afgiftssiden af distriktstoldkamrene.
De skal kunne træde i funktion fra 1.  

 januar 1990. Skatte- og Afgiftsstyrelsen arbejder videre med en sammenlægning  

 af Statsskattedirektoratet og Tolddirektoratet til en central told- og  

 skatteforvaltning.
 Kommuneaftalen indebærer væsentlige strukturændringer i den hidtidige  

 skatteadministration, i hovedtræk følgende:
1) Vurdering af landets faste ejendomme skal foretages af  

 ligningsmyndighederne.
De særlige vurderingsmyndigheder (vurderingsråd og  

 skyldråd) skal nedlægges.
 2) Ligning og vurdering skal foretages i 1. instans af den kommunale  

 forvaltning.
3) Ligningskommissionerne skal opretholdes.
De bliver udelukkende 1.  

 klageinstans og skal behandle både lignings- og vurderingsklager.  

 Kommissionernes betegnelse ændres derfor til skatteankenævn.
 4) Skatterådene og amtsligningsrådene skal nedlægges;  

 amtsskatteinspektoraternes opgaver overgår til de ovennævnte nyoprettede  

 regionale told- og skatteforvaltninger.
 5) Landsskatteretten skal opretholdes som øverste administrative  

 klageinstans for både lignings- og vurderingsklager.
Kommuneaftalen forudsætter desuden, at skatteligningens effektivitet og  

 ensartethed skal styrkes.
Dette indebærer, at kommunalbestyrelserne pålægges  

 ansvar for de kommunale ligningsplaner, og at de statslige myndigheders  

 tilsyn med de kommunale ligningsplaner og ligningsarbejdet skal øges, og det  

 foreslås, at Ligningsrådet i fremtiden skal kunne give kommunerne bindende  

 direktiver for ligningsarbejdet.
Samtidig foreslås det, at kommunerne skal  

 repræsenteres i Ligningsrådet.
I kommuneaftalen er det desuden bestemt, at staten skal overtage  

 inddrivelsen af selskabsskatter og A-skatter samt overtage  

 arbejdsgiverkontrollen.
Disse arbejdsopgaver udføres efter de nugældende  

 regler i kommunerne.
 Til støtte for det kommunale ligningsarbejde skal der efter kommuneaftalen  

 indføres oplysningspligt efter skattekontrolloven for skattefrie rejse- og  

 befordringsgodtgørelser omfattet af ligningslovens § 9, stk. 5.
b.
Lovforslagenes hovedindhold Til gennemførelse af kommuneaftalen fremsættes to lovforslag.
 Nærværende forslag til en ny skattestyrelseslov indeholder de  

 lovændringer, der er nødvendige for at gennemføre kommuneaftalens vilkår om  

 en ny struktur for skatte- og vurderingsmyndighederne.
Desuden indeholder forslaget en række ændringer i forhold til den  

 nugældende skattestyrelseslov, som ikke følger af kommuneaftalen.
Disse  

 ændringer gennemgås under punkt 4.
 Ved lovforslaget ophæves den hidtidige skattestyrelseslov.
 Samtidig med nærværende lovforslag fremsættes Forslag til lov om  

 ændring af forskellige skatte- og afgiftslove (Kommuneaftalen).
 Dette lovforslag indeholder bl.a. væsentlige ændringer i  

 ejendomsvurderingsloven som følge af, at de særlige vurderingsmyndigheder  

 skal nedlægges.
 Forslaget indeholder desuden ændringer i skattekontrolloven, således at  

 der indføres oplysningspligt for skattefrie rejse- og befordringsudgifter.  

 Endvidere indeholder lovforslaget ændringer i kildeskatteloven og  

 ligningsloven til gennemførelse af den statslige overtagelse af inddrivelsen  

 af A-skatter og selskabsskatter, samt af arbejdsgiverkontrollen.
Efter kildeskatteloven skal der føres kontrol med, at de  

 indeholdelsespligtige virksomheder indeholder og afregner kildeskat.
Det skal  

 desuden sikres, at virksomhederne afgiver de oplysninger, som kræves efter  

 skattekontrolloven.
De statslige myndigheder (toldvæsenet) udøver i forvejen  

 en særskilt kontrol med momsafregningerne i de samme virksomheder.
De arbejdsopgaver, der overføres til staten (arbejdsgiverkontrollen),  

 omfatter kontrollen med rigtigheden af virksomhedernes angivelser og  

 afregning af indeholdt A-skat og den vejledningsvirksomhed og administration,  

 som kommunerne udfører i tilknytning hertil.
Foruden service- og  

 kontrolbesøgene i virksomhederne, skal arbejdsgiverkontrollen sørge for, at  

 virksomhederne indsender de månedlige redegørelser for den indeholdte A-skat.
Kontrollen skal desuden udsende de årlige oplysningssedler (lønsedler) til  

 virksomhederne og kontrollere oplysningerne, når de sendes tilbage fra  

 virksomhederne.
Oplysningerne fra redegørelser og lønsedler konverteres efter  

 fejlretning til EDB og overføres til Statsskattedirektoratets EDB-system.
 Arbejdsgiverkontrollen forestår desuden behandling af straffesager og  

 bobehandling.
Planlægning af opgaverne omkring redegørelser, oplysningssedler,  

 angivelser m.v. begynder nogle måneder før det pågældende indkomstår.
I selve  

 indkomståret foregår den løbende arbejdsgiverkontrol.
Det afsluttende arbejde  

 med oplysningssedlerne foregår i de første måneder af det efterfølgende år.  

 Kommunernes arbejde med oplysningssedlerne for indkomståret 1989 vil således  

 i det store og hele være færdigt 1. maj 1990.
 Efter forslaget skal arbejdet med arbejdsgiverkontrollen derfor overtages  

 af de statslige myndigheder fra denne dato.
Der vil i øvrigt i løbet af få måneder blive fremsat forslag til en samlet  

 skatteforvaltningslov, som bl.a. vil indeholde de regler, som nu findes i  

 skattekontrolloven, skattestyrelsesloven og dele af ejendomsvurderingsloven.  

 Nærværende forslag til ny skattestyrelseslov forventes at kunne indgå næsten  

 uændret i den kommende skatteforvaltningslov.
Når det fremsættes separat nu,  

 skyldes det alene hensynet til, at såvel regeringen som kommunerne anser det  

 for hensigtsmæssigt, at kommuneaftalens strukturændringer i videst muligt  

 omfang træder i kraft den 1. januar 1990, samtidig med at de nye  

 skatteankenævn, der skal træde i stedet for ligningskommissionerne, begynder  

 deres funktionsperiode efter kommunalvalget.
2. Lignings- og vurderingssystemets nuværende opbygning Skatteligning og ejendomsvurdering foretages i det nuværende system af  

 forskellige myndigheder, ligesom tilsyns- og revisionsregler og klageveje er  

 forskellige.
Højeste administrative klageinstans er dog på begge områder  

 Landsskatteretten.
Skattemyndighederne er omfattet af de fælles forvaltningsretlige regler i  

 forvaltningsloven, f.eks. reglerne om habilitet, begrundelse o.s.v.
Både  

 skattestyrelsesloven og vurderingsloven indeholder en række regler af samme  

 karakter som forvaltningslovens regler, hvilket har sammenhæng med, at begge  

 love er vedtaget på et tidspunkt, hvor der ikke fandtes fælles regler.
 Disse regler i skattestyrelsesloven og vurderingsloven har derfor kun  

 selvstændig betydning, hvor de giver borgerne en bedre retsstilling, end  

 tilfældet ville være efter forvaltningsloven.
a.
Skatteansættelse af indkomst og formue Skatteansættelse af indkomst og formue sker efter den nugældende  

 skattestyrelseslov i den kommunale ligningskommission.  

 Ligningskommissionen vælges af kommunalbestyrelsen blandt de beboere, der er  

 valgbare til denne.
Der skal være mindst 5 og højst 15 medlemmer.
Med hjemmel  

 i loven er der ved bekendtgørelse nr. 110 af 22. marts 1985 fastsat en  

 forretningsorden for ligningskommissioner uden for København.
Loven  

 indeholder en særlig hjemmel til at fastsætte afvigende regler for  

 ligningskommissionens organisation i Københavns kommune.
Ved bekendtgørelse  

 nr. 109 af 22. marts 1985 er der fastsat en særlig forretningsorden for  

 ligningskommissionen i København.
Ligningskommissionen i København har 35  

 medlemmer.
Ligningskommissionen bistås af den kommunale skatteadministration.
Der er  

 ikke givet nærmere regler for dennes sammensætning og funktioner, men der er  

 i loven hjemmel til, at ligningskommissionen bemyndiger  

 skatteadministrationen til at foretage ansættelser, og denne bemyndigelse  

 udnyttes i meget vidt omfang i praksis, sådan at ligningskommissionerne kun i  

 få sager fungerer som ansættelsesmyndighed.
Ligningskommissionerne er tillige 1. klageinstans for ansættelserne, og  

 dette er i praksis deres hovedfunktion.
Også her yder den kommunale  

 skatteadministration sekretariatsbistand.
Administrationen skal ifølge  

 forretningsordenen for ligningskommissioner udarbejde forslag til alle  

 ligningskommissionens afgørelser og være repræsenteret ved alle  

 ligningskommissionernes møder, dog uden stemmeret.
Ligningskommissionernes afgørelser i klagesager kan påklages til  

skatterådene, som består af 5 medlemmer, der er beskikket af  

 skatteministeren.
Ministeren bestemmer inddelingen i skattekredse.  

 Skatterådenes forretningsorden er fastsat af ministeren ved bekendtgørelse  

 nr. 639 af 28. november 1978 for så vidt angår skatterådet i København og  

 bekendtgørelse nr. 640 af samme dato for så vidt angår skatterådene uden for  

 København.
 Skatterådene får sekretariatsbistand af amtsskatteinspektoraterne.
Øverste administrative klageinstans er Landsskatteretten.
Den  

 består af 24 medlemmer, hvoraf de 13 er beskikket af skatteministeren, mens  

 11 er valgt af Folketinget.
Hertil kommer en retspræsident og et antal  

 retsformænd.
Præsidenten og formændene, der er statslige tjenestemænd, leder  

 Landsskatterettens sekretariat, som er beliggende i København.  

 Landsskatterettens forretningsorden er fastsat ved bekendtgørelse nr. 180 af  

 1. april 1986.
 Personer, der har påklaget skatteansættelsen til Landsskatteretten, har  

 efter forretningsordenen adgang til mundtlig forhandling med retten, enten  

 ved et møde med en sagsbehandler eller ved et egentligt retsmøde.
 Landsskatterettens kendelser kan indbringes for domstolene.
Tilsyn med ligningsmyndighederne udøves af Statsskattedirektoratet,  

 som i vidt omfang har delegeret sine opgaver til amtsskatteinspektoraterne,  

 og af Ligningsrådet.
Rådet godkender Statsskattedirektoratets  

generelle lignings- og vurderingsplaner m.v.
Den nuværende lov indeholder ingen regler, der pålægger kommunerne at  

 udarbejde kommunale ligningsplaner, men efter § 5 i de gældende  

 forretningsordener for ligningskommissioner i og uden for København skal den  

 kommunale skatteadministration, inden det årlige ligningsarbejde påbegyndes,  

 udarbejde en kommunal ligningsplan.
Ligningsplanen skal forelægges til  

 godkendelse i ligningskommissionen, der har det politiske ansvar for den  

 kommunale ligning.
Planen skal udarbejdes under behørig hensyntagen til  

 Ligningsrådets og Statsskattedirektoratets overordnede retningslinier,  

 herunder til den af Ligningsrådet godkendte ligningsplan for hele landet.  

 Herudover findes der kun få forskrifter for, hvad ligningsplanen skal  

 indeholde.
Der findes navnlig ingen regler om reaktionsmuligheder, hvis det  

 forventede resultat af ligningsarbejdet ikke opnås.
 Revision af de konkrete skatteansættelser foretages af  

 amtsskatteinspektoraterne og i mindre omfang af Statsskattedirektoratet.  

 Revisionsmyndighederne har ikke selv kompetence til at ændre ansættelser.  

 Finder en revisionsmyndighed, at en ansættelse er forkert, forelægges sagen  

 for vedkommende amtsligningsråd eller, undtagelsesvis, for Ligningsrådet.
Ligningsrådet består af 15 medlemmer, hvoraf en er statsskattedirektøren,  

 som er formand for rådet.
Af de 14 øvrige medlemmer udpeges 8 af  

 skatteministeren og 6 af Folketinget.
Rådets virke og samspil med Statsskattedirektoratet fremgår af  

 bekendtgørelse nr. 326 af 5. juli 1985 af forretningsorden for Ligningsrådet  

 og Statsskattedirektoratet.
Sekretariatsbistand til rådet ydes af  

 direktoratet.
 Amtsligningsrådene, hvoraf der er mindst eet i hvert amt, består af 5  

 medlemmer og 5 stedfortrædere, der alle beskikkes af skatteministeren.
 Rådenes hovedopgave er at behandle konkrete ansættelser, som forelægges  

 dem af revisionsmyndighederne (Statsskattedirektoratet og  

 amtsskatteinspektoraterne). De har kompetence til at ændre ansættelser  

 foretaget af ligningskommissionerne og skatterådene.
 Sekretariatsbistand til rådene ydes af amtsskatteinspektoraterne.
Amtsskatteinspektoraterne er lokale statslige skattemyndigheder, der står  

 i et sædvanligt underordnelsesforhold til Statsskattedirektoratet.
Efter  

 loven er Statsskattedirektoratet bemyndiget til at delegere sine opgaver til  

 inspektoraterne.
Det gælder både opgaver, der fremgår af  

 skattestyrelsesloven, og andre opgaver.
Derudover har inspektoraterne  

 selvstændig funktion som sekretariat for skatteråd og amtsligningsråd.
b.
Dødsbobeskatning m.v.
Dødsbobeskatning m.v. nævnes ikke i den nuværende skattestyrelseslovs  

 afsnit om de skattelignende myndigheder.
I lovforslagets bemærkninger til  

 skattestyrelsesloven ved fremsættelsen i 1977 blev det anført, at det ikke  

 var afgjort, hvordan administration af dødsbobeskatningen mest  

 hensigtsmæssigt kunne foregå.
De materielle regler om dødsbobeskatning findes i kildeskatteloven.
Det  

 samme gælder de øvrige funktioner i forbindelse med dødsfald: afsluttende  

 skatteansættelse af afdøde personer, værdiansættelse af aktiver og passiver,  

 beregning af passivposter, samt de særlige regler om bindende forhåndsbesked  

 i dødsboer.
Ved bekendtgørelse nr. 602 af 9. december 1977 om beskatning af  

 dødsboer m.v., udstedt i henhold til kildeskatteloven, er disse funktioner  

 tillagt ligningsmyndighederne, således at de følger samme administrative  

 klagevej som skatteansættelserne i øvrigt.
 Værdiansættelse i gaveafgiftssager foretages efter bekendtgørelse nr. 505  

 af 20. oktober 1983 om arve- og gaveafgift af amtsskatteinspektoraterne.  

 Efter skattestyrelsesloven er der klageadgang til Landsskatteretten.
c.
Ejendomsvurdering Vurdering af landets faste ejendomme foretages efter vurderingsloven af  

vurderingsrådene.
Disse består af en af skatteministeren udnævnt  

 vurderingsformand og 4-8 vurderingsmænd, der udnævnes af den eller de  

 kommunalbestyrelser, hvis område vurderingskredsen dækker.
Skatteministeren  

 bestemmer inddelingen af vurderingskredsene.
 Vurderingsrådene får sekretariatsbistand af de kommunale  

 vurderingssekretariater.
Vurderingsrådenes afgørelser kan påklages til skyldrådene, som  

 dækker et antal vurderingskredse.
Vurderingsformændene inden for skyldkredsen  

 er fødte medlemmer af skyldrådet.
Skatteministeren udnævner et  

 skyldrådsmedlem til formand og et andet til næstformand.
 Ved behandling af klagesager har det skyldrådsmedlem, fra hvis  

 vurderingskreds sagen stammer, ikke adgang til at deltage i afstemningen i  

 skyldrådet.
 Skyldrådenes afgørelser kan påklages til Landsskatteretten, hvilket  

 betyder, at klagevejene for lignings- og vurderingsklager mødes i  

 Landsskatteretten.
 Landsskatteretten er efter sin forretningsorden organisatorisk delt i een  

 afdeling for ejendomsvurderingssager og een afdeling for øvrige sager, men  

 vurderingsklagerne følger i alt væsentligt samme regler som de øvrige sager.
 Landsskatterettens kendelser i vurderingssager kan for så vidt angår  

 værdiansættelserne efter gældende regler ikke indbringes for domstolene.  

 Disse kendelser er altså som hovedregel endelige.
Tilsyn med og revision af vurderings- og skyldrådenes virksomhed  

 udøves af Statsskattedirektoratet og Ligningsrådet.
Statsskattedirektoratet  

 udarbejder generelle vurderings- og tilsynsplaner, der godkendes af  

 Ligningsrådet, mens der ikke findes regler om kommunale  

 vurderingsplaner.
Der findes heller ikke myndigheder svarende til  

 amtsligningsrådene på vurderingsområdet.
d.
Genoptagelse Efter reglen i den nugældende skattestyrelseslovs § 29, stk. 4, kan  

 skattesager, som Landsskatteretten har afvist, indbringes for domstolene  

 inden 5 år efter udløbet af det pågældende indkomstår.
Dette gælder, selv om  

 afvisningskendelsen skyldes, at betingelserne for at klage til  

 Landsskatteretten ikke har været til stede.
 Da en skatteyder således kan få en skatteansættelse prøvet ved domstolene  

 inden for den nævnte 5-års frist, har man administrativt indført en ordning,  

 hvorefter man imødekommer enhver ansøgning om genoptagelse inden for samme  

 frist (uanset at klagefristerne efter skattestyrelsesloven er sprunget), når  

 en ligningsmæssig vurdering fører til, at ansættelsen må ændres.
 Kompetencen til at tillade administrativ genoptagelse antages med hjemmel  

 i praksis at ligge hos skatteministeren, der i et vist omfang har udlagt  

 beføjelserne til Statsskattedirektoratet, amtsskatteinspektoraterne og  

 ligningskommissionerne, og således at en afvisning fra ligningskommissionen  

 eller amtsskatteinspektoratet kan påklages videre op i det administrative  

 rekurssystem, d.v.s. til Statsskattedirektoratet og derfra til  

 skatteministeren.
 Dette medfører, at fristerne i det ordinære klagesystem i dag er af mindre  

 betydning, og at der i realiteten er etableret et alternativt klagesystem.
 Efter praksis kan ministeren, der har delegeret kompetencen til  

 Statsskattedirektoratet, endvidere bevillingsmæssigt tillade genoptagelse  

 efter udløbet af 5-års fristen.
Dette alternative klagesystem skal sammenholdes med, at  

 skattemyndighederne kan gennemføre ansættelsesforhøjelser 5 år tilbage.
Er  

 der tale om, at ansættelsen beror på et skøn, er fristen dog 3 år for  

 forhøjelse af skønnet, men ikke for nedsættelse.
 På ejendomsvurderingsområdet har der ikke udviklet sig et tilsvarende  

 alternativt klagesystem, hvilket har sammenhæng med, at Landsskatterettens  

 kendelser i vurderingssager som hovedregel er endelige, således at  

 skattestyrelseslovens § 29, stk. 4, ikke kan anvendes.
e.
Frikommuneforsøg på skatteområdet På skatteområdet er der foreløbig godkendt 5 frikommuneforsøg.
 3 af disse frikommuneforsøg (Ebeltoft, Esbjerg og Ballerup) går ud på, at  

 borgerne frem til udgangen af 1993 får valget mellem at følge den sædvanlige  

 klagevej over en skatteansættelse eller at overspringe skatterådet og gå  

 direkte fra ligningskommissionen til Landsskatteretten.
De resterende 2 frikommuneforsøg (Hadsund og Tinglev) vedrører  

 vurderingsområdet.
I Hadsund er vurderingsrådet nedlagt, og  

 vurderingsarbejdet udføres af en lignings- og vurderingskommission, hvis  

 afgørelser på vurderingsområdet kan påklages direkte til Landsskatteretten.
I  

 Tinglev kommune er ejendomsvurderingsopgaven overført til byrådet.
Erfaringerne fra frikommuneforsøgene har generelt set været gode.
I en  

 række klagesager på indkomstområdet har skatteyderne kunnet spare tid.  

 Samtidig er der ikke observeret en markant stigning af klagesager direkte til  

 Landsskatteretten.
 Også fra frikommuneforsøgene på vurderingsområdet er der gode erfaringer.  

 Det gælder især med hensyn til mulighederne for en mere rationel  

 tilrettelæggelse af vurderingsarbejdet i de 2 kommuner, som er omfattet af  

 forsøget.
3. Lovforslagets hovedindhold Lovforslagets hovedformål er at opnå det bedst mulige resultat af  

 skattemyndighedernes lignings- og vurderingsarbejde, og at fremme borgernes  

 retssikkerhed.
Lovforslaget tager i den forbindelse sigte på at forenkle og  

 overskueliggøre skattemyndighedernes organisatoriske opbygning for derved at  

 forbedre borgernes retssikkerhed.
 Efter den i kommuneaftalen beskrevne reform skal der eksistere et langt  

 mindre antal myndigheder end i dag:
 De lokale skattemyndigheder skal fremover udgøres af den kommunale  

 skattemyndighed og skatteankenævnene.
 Den kommunale skattemyndighed udgøres af den kommunale forvaltning, der  

 efter forslaget således får en selvstændig ansættelses- og  

 vurderingskompetence.
Skatteankenævnene foreslås som nyt navn for de hidtidige  

 ligningskommissioner.
Navnet foreslås ændret under henvisning til, at  

 ligningskommissionerne efter kommuneaftalen ikke længere skal foretage  

 ligning, men kun være klageinstans.
 De statslige skattemyndigheder udgøres fremover af den centrale told-  

 og skatteforvaltning, de regionale told- og skatteforvaltninger, samt  

Landsskatteretten og Ligningsrådet.
 Oprettelsen af fælles told- og skatteforvaltninger på regionalt og  

 centralt niveau forberedes for tiden af Skatte- og Afgiftsstyrelsen.
 Eksistensen af de regionale myndigheder er forudsat i kommuneaftalen, som  

 betegner dem »de regionale told- og skattestyrelser«.
Det er hensigten, at den centrale told- og skatteforvaltning skal overtage  

 de opgaver, som hidtil er varetaget af Statsskattedirektoratet og  

 amtsskatteinspektoraterne.
Samtidig bemyndiges den centrale told- og  

 skatteforvaltning til at delegere sine beføjelser til de regionale told- og  

 skatteforvaltninger.
Herved opnås, at de opgaver, som hidtil har påhvilet  

 amtsskatteinspektoraterne, som altovervejende hovedregel også fremover vil  

 blive varetaget af regionale statslige myndigheder.
 Sammenlignet med det nuværende organisatoriske system nedlægges således 4  

 typer statslige skattemyndigheder: vurderingsråd, skyldråd, skatteråd og  

 amtsligningsråd, mens 2 (Statsskattedirektoratet og  

 amtsskatteinspektoraterne) skifter betegnelse, og 2 (Landsskatteretten og  

 Ligningsrådet) opretholdes under deres nuværende betegnelse.
Alle skattemyndigheder er omfattet af forvaltningslovens almindelige  

 regler for sagsbehandling m.v.; det bemærkes herved, at også de kommunale  

 forvaltninger er omfattet af forvaltningsloven fra 1. januar 1989. Som følge  

 heraf er en række gældende forvaltningsmæssige regler i skattestyrelsesloven  

 og vurderingsloven ikke medtaget i lovforslaget.
Det gælder f.eks.  

 skattestyrelseslovens § 1, stk. 9, om habilitet for  

 ligningskommissionsmedlemmer, og vilkår om at skriftlige afgørelser skal være  

 forsynet med begrundelse og klagevejledning.
Forslaget indeholder heller  

 ingen tavshedspligtsbestemmelse svarende til statsskattelovens § 44 (som i  

 øvrigt fortsat er gældende); § 44 findes i realiteten ikke at instituere en  

 videregående tavshedspligt end den, der følger af forvaltningslovens kap. 8  

 og de hertil knyttede bestemmelser i straffeloven.
Der er således på intet punkt tilsigtet en forringelse af borgernes  

 forvaltningsmæssige retssikkerhed; men det er anset for overflødigt at  

 medtage regler af samme indhold som forvaltningslovens.
Forvaltningsmæssige  

 regler forekommer kun i det omfang, de giver borgeren mere vidtgående  

 rettigheder end det, som følger af forvaltningsloven; jf. f.eks. forslaget  

 til § 32 om retsmøder i Landsskatteretten.
a.
Skatteansættelse af indkomst og formue Efter lovforslaget skal skatteansættelsen af indkomst og formue foretages  

 af den kommunale skattemyndighed efter overordnede retningslinier fastsat af  

 Ligningsrådet.
Ligningskommissionernes ansættelseskompetence efter de  

 nugældende regler overføres ikke til skatteankenævnene.
Kommunalbestyrelsen får ansvaret for, at der hvert år udarbejdes planer  

 for den kommunale skattemyndigheds lignings- og vurderingsarbejde, og at  

 planerne følges.
Kommunalbestyrelsen udpeger en i kommunen ansat person til  

 som ansvarshavende at forestå den kommunale skattemyndigheds konkrete  

 lignings- og vurderingsarbejde, d.v.s. ansættelser og vurderinger i 1.  

 instans.
Kommunalbestyrelsen kan ikke selv behandle ansættelser og  

 vurderinger.
Der gives ingen nærmere regler for den kommunale skattemyndigheds  

 organisation, da dette anses for et kommunalt anliggende.
Det afgørende er,  

 at det kommunale lignings- og vurderingsarbejde udføres på tilfredsstillende  

 måde.
Det overlades således til kommunalbestyrelserne, om man f.eks. vil  

 organisere skattemyndigheden som en selvstændig afdeling inden for  

 kommunalforvaltningen.
Skatteankenævnene bliver udelukkende 1. klageinstans.
De hidtil gældende  

 regler for ligningskommissionernes struktur og sammensætning foreslås  

 overført til skatteankenævnene.
Sekretariatsbetjeningen af skatteankenævnene skal foretages af den  

 kommunale forvaltning, hvilket svarer til den gældende ordning.
De  

 habilitetsproblemer, der opstår ved, at kommunerne ikke kan lade de  

 embedsmænd, der har deltaget i en ansættelse eller vurdering, yde  

 sekretariatsbistand for skatteankenævnet ved behandling af en klage til  

 skatteankenævnet over samme ansættelse eller vurdering, løses ved, at  

 kommunerne bliver pligtige til for egen regning at engagere ekstern bistand i  

 de få tilfælde, hvor problemet ikke kan løses internt.
 Efter lovforslaget foreslås overspringelsesfristen for påklage til  

 Landsskatteretten af klager, der er indbragt for, men endnu ikke afgjort af  

 skatteankenævnene, fastsat til 3 måneder, som tilfældet i dag er fra  

 ligningskommission til skatteråd.
 Skatterådene foreslås nedlagt, hvorved Landsskatteretten bliver 2.  

 og sidste administrative klageinstans.
Tilsyn og revision foreslås fortsat udøvet af de statslige  

 skattemyndigheder.
Ligningsplanerne omtales nedenfor under punkt f.
Amtsligningsrådene foreslås nedlagt, og i den forbindelse foreslås den  

 statslige told- og skatteforvaltning (centralt eller regionalt) tillagt en  

 kompetence til at foretage ansættelser og til at foretage ændringer, hvor  

 ansættelse tidligere er foretaget af den kommunale skattemyndighed.
I  

 de få tilfælde, hvor told- og skatteforvaltningen anser en kendelse afsagt af  

 et skatteankenævn for forkert, forelægges kendelsen for Ligningsrådet  

 med henblik på eventuel ændring, således at det folkevalgte element også er  

 til stede hos den myndighed, der ændrer.
I disse sager foreslås det, at klager over revisionsmæssige afgørelser  

 skal indbringes for Landsskatteretten.
Afgørelserne skal således ikke være  

 undergivet administrativ rekurs til ministeren.
 Der gælder særlige ordninger på det skatteadministrative område for  

Københavns og Frederiksberg kommuner.
Særordningerne, der er historisk begrundede, indebærer, at de to kommuner  

 udfører visse opgaver, der i det øvrige land er henlagt til  

 amtsskatteinspektoraterne.
De to kommuner har etableret det nødvendige  

 administrative apparat til udførelsen af disse opgaver.
 Indgåelse af kommuneaftalen var for Københavns og Frederiksberg kommuners  

 vedkommende betinget af, at de særlige ordninger på en acceptabel måde kan  

 tilpasses bestemmelserne i kommuneaftalen.
 Der er herefter mellem regeringen og Københavns og Frederiksberg kommuner  

 indgået aftale om, at de to kommuner fortsat skal varetage de statslige  

 regionale opgaver i form af kontrol og revision uden for den almindelige  

 ligningsrytme, herunder bødesager, sager om dispensation, sager om lempelse  

 af skat samt afsluttende ansættelser.
b.
Dødsbobeskatning m.v.
Beskatning af dødsboer m.v. foreslås omfattet af de almindelige regler for  

 indkomst- og formueansættelser, dog således at kildeskattelovens  

 særbestemmelser bevares.
Dette svarer til, hvad der hidtil har været  

 gældende.
 For så vidt angår de øvrige opgaver, som ligningsmyndighederne hidtil har  

 varetaget i forbindelse med dødsfald: værdiansættelse af aktiver og passiver,  

 beregning af passivposter, samt de særlige regler om bindende forhåndsbesked  

 i dødsboer, foreslås den hidtidige praksis lovfæstet, således at opgaverne nu  

 efter loven påhviler ligningsmyndighederne med adgang til klage efter den  

 almindelige klagevej.
Beregning af gaveafgift, der hidtil har påhvilet amtsskatteinspektoraterne  

 med klageadgang til Landsskatteretten, foreslås placeret i den centrale told-  

 og skatteforvaltning, hvorefter opgaven forudsættes uddelegeret til de  

 regionale told- og skatteforvaltninger.
Samtidig forudsættes det bestemt, at  

 der som hidtil skal være direkte klageadgang til Landsskatteretten.
c.
Ejendomsvurdering På vurderingsområdet foreslås en myndighedsstruktur, der følger modellen  

 på ligningsområdet.
Herudover er sagsbehandlings- og klageregler m.v., i det  

 omfang kommuneaftalen ikke indeholder afvigende bestemmelser herom,  

 moderniseret og udformet så lig reglerne på ligningsområdet som muligt for at  

 forenkle og overskueliggøre systemet.
 Efter forslaget skal forberedelsen og gennemførelsen af vurderinger  

 foretages af den kommunale skattemyndighed med bistand fra den statslige  

 told- og skatteforvaltning, mens 1. klageinstans bliver  

skatteankenævnene. 2. klageinstans skal fortsat være  

Landsskatteretten.
 Ved sammenlægningen af lignings- og vurderingsmyndighederne  

 overflødiggøres vurderingsrådene og skyldrådene, som derfor foreslås nedlagt.
For de ejendomme, der tilhører kommunen, eller hvor kommunen i øvrigt har  

 en særlig interesse i udfaldet af vurderingen, foreslås det, at  

 ejendomsvurderingerne foretages af den centrale eller de regionale told- og  

 skatteforvaltninger.
Klage over en sådan vurdering indgives til  

 Landsskatteretten, der bliver eneste klageinstans i disse sager.
Kommunen er  

 klageberettiget.
Personalet i de kommunale forvaltninger har ikke hidtil foretaget  

 vurderinger selvstændigt.
Derfor skal der efter forslag i kommuneaftalen som  

 støtte for kommunerne oprettes 60 stillinger som statslige  

 vurderingskonsulenter, der knyttes til de regionale told- og  

 skatteforvaltninger, og hvis opgave det er at bistå kommunerne ved  

 ejendomsvurderingen.
Ved besættelsen af disse stillinger tages der hensyn  

 til, at der er betydelig viden at hente hos vurderingsformændene.
Samtidig  

 bevares de statslige skattemyndigheders adgang til i særlige tilfælde at  

 indkalde særligt sagkyndige til at bistå ved ejendomsvurderinger, jf. den  

 hidtidige § 25 i vurderingsloven.
De kommunale skattemyndigheder skal efter forslaget yde  

 sekretariatsbistand til skatteankenævnene også i vurderingssager.
Det  

 foreslås samtidig, at kommuneaftalens habilitetsregler på ligningsområdet,  

 herunder pligten til at anvende ekstern bistand, også skal gælde her.
 Der indføres årlige vurderinger af alle ejendomme og årlig klageadgang.  

 Dette er ikke direkte forudsat i kommuneaftalen, men det ansås for ønskeligt,  

 og det har efterfølgende vist sig teknisk muligt at gennemføre en sådan  

 ordning.
 Vurderingsresultatet skal som udgangspunkt meddeles på den fortrykte  

 selvangivelse/årsopgørelse.
d.
Landsskatteretten Lovforslaget indeholder ikke nævneværdige ændringer i lovgrundlaget for  

 Landsskatterettens virksomhed.
Landskatteretten skal således opretholdes.  

 Rettens regionale virkeområde søges styrket.
 Som følge af nedlæggelsen af skatterådene og indførelsen af årlig  

 klageadgang på vurderingsområdet må der - alt andet lige - forudses et  

 midlertidigt øget pres på Landsskatteretten.
 Med det formål at sikre, at skatteankenævnenes afgørelser træffes på det  

 bedst mulige grundlag, og at det antal sager, der påklages til  

 Landsskatteretten, begrænses mest muligt, indføres regler om, at  

 skatteankenævnene i hver enkelt klagesag skal udarbejde en sagsfremstilling.  

 Denne skal følge med en eventuel senere klage til Landsskatteretten.
 I de sager, hvor de statslige skattemyndigheder træffer afgørelse, skal  

 sagsfremstillingen udfærdiges af den pågældende myndighed.
 Som yderligere klagebegrænsende foranstaltning foreslås indført et gebyr  

 ved klage til Landsskatteretten på 500 kr. pr. 1. januar 1990. Beløbet  

 foreslås reguleret efter personskattelovens § 20. Gebyret tilbagebetales,  

 hvis klageren får helt eller delvis medhold i klagen til Landsskatteretten.
e.
Ligningsrådet Efter kommuneaftalen skal Kommunernes Landsforening have 2 medlemmer i  

 Ligningsrådet og Københavns og Frederiksberg kommune hver et medlem.
Det  

 foreslås derfor at udvide medlemstallet fra 15 til 19 uden i øvrigt at ændre  

 på sammensætningen, bortset fra at statsskattedirektøren ikke længere er født  

 formand.
Dette er begrundet i den forestående sammenlægning af  

 Statsskattedirektoratet og Tolddirektoratet.
f.
Ligningsplaner, tilsyn og sanktionsmuligheder Efter lovforslaget skal tilsyn med såvel skatteansættelser som  

 vurderingsarbejdet i kommunerne fortsat udøves af den centrale told- og  

 skatteforvaltning (tidligere Statsskattedirektoratet) og Ligningsrådet, der  

 udarbejder centrale lignings-, vurderings- og revisionsplaner.
De kommunale skattemyndigheder skal fremover udarbejde egentlige lignings-  

 og vurderingsplaner efter retningslinierne i de centrale lignings- og  

 vurderingsplaner.
Ansvaret for de kommunale planer placeres hos  

 kommunalbestyrelsen i den enkelte kommune.
I kommuneaftalen angives der en meget detaljeret procedure for ligningen  

 og udarbejdelsen af de kommunale ligningsplaner.
Derom henvises til  

 bemærkningerne til § 1.
Efter lignings- og vurderingsperiodernes udløb foretager den regionale  

 told- og skatteforvaltning en vurdering af kommunens lignings- og  

 vurderingsarbejde.
Som en nydannelse foreskriver kommuneaftalen, at der  

 indføres en bestemmelse om, at Ligningsrådet i særlige tilfælde kan udstede  

 bindende direktiver for lignings- eller vurderingsarbejdet til de kommuner,  

 der i en periode ikke har opnået de forventede resultater.
De nærmere regler  

 herom omtales i bemærkningerne til § 22.
 De nærmere regler for indholdet af lignings- og vurderingsplanerne og for  

 proceduren for udarbejdelsen af disse vil i øvrigt blive behandlet i et  

 cirkulære efter drøftelser mellem de statslige og kommunale  

 skattemyndigheder.
4. Ændringer uden forbindelse med kommuneaftalen Nærværende lovforslag er i vidt omfang baseret på den gældende  

 skattestyrelseslov.
De ændringer, der følger af kommuneaftalen, er imidlertid  

 ikke indarbejdet i den gældende lov, idet ændringerne gjorde den gældende  

 lovs struktur mindre hensigtsmæssig.
 I stedet er der udarbejdet en ny sammenhængende lovtekst med en ændret  

 struktur, og således at de bestemmelser, der er overført fra den nuværende  

 lov, er gennemarbejdet og moderniseret sprogligt.
Derudover er der indarbejdet enkelte betydningsfulde ændringsforslag, som  

 ikke følger af kommuneaftalen.
Det gælder modernisering af  

 genoptagelsesreglerne, indførelse af adgang til udenretligt syn og skøn under  

 landsskatteretssager og ændring af klagefrister.
a.
Genoptagelse Som omtalt under punkt 2 d er der med udgangspunkt i reglen i den  

 nugældende skattestyrelseslovs § 29, stk. 4, udviklet et såkaldt  

 »alternativt klagesystem«, hvorefter alle ligningssager i praksis  

 kan begæres genoptaget inden for en frist på normalt 5 år fra udløbet af det  

 indkomstår, ansættelsen vedrører.
 Denne adgang til at få genoptaget enhver sag, såfremt der forelægges nye  

 oplysninger, foreslås opretholdt.
 Imidlertid er det nuværende system uhensigtsmæssigt, fordi det indebærer,  

 at afgørelser om afslag på en genoptagelsesanmodning skal påklages efter det  

 almindelige administrative klagesystem, d.v.s. til amtsskatteinspektoratet,  

 Statsskattedirektoratet og ministeren, i stedet for at følge  

 skattestyrelseslovens særlige klagesystem (ligningskommission, skatteråd,  

 Landsskatteretten).
 Endvidere gælder der ingen tilsvarende regel på vurderingsområdet.
Der foreslås indført en generel regel om, at en skatteansættelse kan  

 genoptages inden for 3 år, når den skattepligtige fremlægger nye oplysninger.  

 Skattemyndighedernes adgang til at foretage ansættelsesforhøjelser og  

 tidsrummet for adgangen til domstolsprøvelse nedsættes tilsvarende.
For at  

 hindre, at væsentlige offentlige hensyn tilsidesættes, foreslås det dog, at  

 ældre ansættelser fortsat kan optages til revision, såfremt der foreligger  

 egentlige strafbare forhold.
 Ved at nedsætte fristen til 3 år opnås, at borgerne efter 3 år kan være  

 sikre på, at selvangivelsen ikke revideres med krav om yderligere skat til  

 følge.
 Hvis sagen genoptages af den kommunale skattemyndighed, foreslås det, at  

 en eventuel klage over ansættelsen følger den sædvanlige klagevej til  

 skatteankenævnet og Landsskatteretten.
 Efter forslaget skal en klage over et afslag på en ansøgning om  

 genoptagelse også følge den almindelige klagevej, der indføres med dette  

 lovforslag.
 På vurderingsområdet foreslås der indført en tilsvarende adgang til at  

 genoptage en sag, når der fremlægges nye oplysninger, der kan medføre en  

 ændret vurdering.
 Den kommunale skattemyndigheds adgang til at ændre skatteansættelser på  

 eget initiativ inden for ligningsfristen foreslås bevaret og suppleret med en  

 tilsvarende adgang til at ændre ejendomsvurderinger inden for vurderingsåret.
 Den eksisterende adgang for ministeren til at tillade bevillingsmæssig  

 genoptagelse efter udløbet af 5-års fristen (nu 3-års fristen) foreslås  

 heller ikke ændret.
b.
Syn og skøn Forslaget om at indføre adgang til udenretligt syn og skøn under  

 landsskatteretssager er med redaktionelle ændringer en genfremsættelse af §  

 1, nr. 1, i regeringens lovforslag L 14, fremsat den 5. oktober 1988, om  

 ændringer i skattestyrelsesloven.
 Forslaget er således et led i regeringens indsats for at forbedre  

 borgernes retssikkerhed på skatteområdet.
 Forslaget går ud på at give primært skatteyderen mulighed for at begære  

 syn og skøn i forbindelse med sagens indbringelse for Landsskatteretten.
En hel del skattesager har deres årsag i uenighed mellem skatteyder og  

 myndigheder om værdiansættelse af aktiver, f.eks. pante- og gældsbreve,  

 unoterede aktier og good-will.
Ofte skyldes uenigheden, at  

 skattemyndighederne ikke kan godkende værdifastsættelser ved  

 selskabsstiftelse eller i øvrigt i tilfælde, hvor de to parter i  

 overdragelsen af aktivet ikke har modstående interesser.
Forslaget om at åbne adgang til at begære syn og skøn afholdt i  

 forbindelse med sagens behandling ved Landsskatteretten er begrundet med  

 ønsket om at give skatteyderen mulighed for at få f.eks.  

 værdiansættelsesspørgsmål belyst af sagkyndige til brug for forberedelsen af  

 landsskatteretssagen.
En skønserklæring om de foreliggende værdiskøn i sagen  

 vil kunne effektivisere sagsbehandlingen i Landsskatteretten.
Denne udtalelse  

 vil endvidere kunne give skatteyderen grundlag for at vurdere, om klagen bør  

 opretholdes.
Det er regeringens opfattelse, at denne mulighed for  

 skatteyderen til at få elementer i sagen belyst af sagkyndige dels vil kunne  

 forbedre det materielle grundlag for Landsskatterettens afgørelse, dels vil  

 øge skatteyderens forståelse for Landsskatterettens afgørelse.
Endelig vil  

 forslaget give større jævnbyrdighed mellem skatteyderen og skattevæsenet, end  

 det ofte opleves i dag, og hermed øges respekten for de afgørelser, der  

 træffes.
Forslaget indeholder således også et procesbesparende element.
 Man har fundet det forsvarligt at åbne muligheden for syn og skøn i  

 forbindelse med landsskatteretsbehandlingen, idet sagen på dette stadium må  

 formenes at være så veloplyst og velforberedt, at man på dette tidspunkt vil  

 få det bedste udbytte af instituttet.
Der skal efter forslaget ikke være adgang til syn og skøn i sager  

 vedrørende ejendomsvurdering.
Der skønnes ikke at være behov for noget  

 alternativ til det foreslåede vurderingssystem, der som det hidtidige i vidt  

 omfang vil bygge på besigtigelser på stedet og inddragelse af eksterne  

 sagkyndige og den nyoprettede funktion som regionale vurderingskonsulenter.
c.
Klagefrister I den nugældende skattestyrelseslov og i vurderingsloven angives de fleste  

 administrative klagefrister til et antal uger, og starttidspunktet angives  

 til den dag, hvor »der er givet underretning om afgørelsen« eller  

 lignende formulering.
Når en landsskatteretskendelse skal indbringes for domstolene, angives  

 fristen imidlertid i måneder.
Tilsvarende gælder efter lov om bindende  

 forhåndsbesked, når forhåndsbeskeder indbringes for Landsskatteretten.
Af hensyn til overskueligheden i systemet foreslås det, at alle  

 klagefrister angives i måneder.
Frister på 4 uger ændres herved til 1 måned  

 og frister på 8 uger til 2 måneder.
 De administrative klagefrister foreslås som hovedregel påbegyndt på datoen  

 for modtagelsen af den pågældende afgørelse.
Endvidere udformes klagereglerne således, at klagen skal være modtaget  

 senest 1, respektive 2 måneder efter modtagelsesdagen.
Herved undgås  

 fortolkningstvivl om, på hvilken dag fristen udløber; klager modtaget på  

 månedsdagen er rettidige.
5. Administrative og provenumæssige konsekvenser a.
Administrative konsekvenser Med forslaget vil der blive gennemført en meget væsentlig forenkling af  

 strukturen på skatteområdet.
Forenklingen indebærer også, at en række råd  

 nedlægges.
Det drejer sig om skatteråd, amtsligningsråd, vurderingsråd og  

 skyldråd.
 Samtidig bliver der gennemført en større ensartethed mellem  

 vurderingsopgaven og ligningsopgaven, også i klageleddet.
 Generelt set indebærer gennemførelsen af forslaget om den nye struktur  

 meget væsentlige fordele og forbedringer på det administrative område.
 På en række enkeltområder foreslås endvidere gennemført forenklinger, som  

 vil betyde væsentlige administrative lettelser i det daglige arbejde både for  

 borgerne og administrationen.
Dette gælder bl.a. i forbindelse med klager over afslag på en anmodning om  

 genoptagelse.
Også nedsættelsen af 5-års fristen for genoptagelse m.v. til en  

 3-års frist medfører meget betydelige administrative lettelser.
I forbindelse med klagebehandlingen ved skatteankenævnene (de tidligere  

 ligningskommissioner) af klager over ansættelser m.v. på indkomst- og  

 vurderingsområdet vil der blive gennemført regler, der sikrer, at færrest  

 mulige borgere får behov for at klage til Landsskatteretten.
Bl.a. skal der  

 under sagsforberedelsen udarbejdes en sagsfremstilling.
Ved klage til  

 Landsskatteretten skal sagsfremstillingen medfølge, hvilket i de fleste  

 tilfælde vil medføre en administrativ lettelse af Landsskatterettens  

 sagsforberedelse.
I lovforslaget indgår endvidere, at der skal gennemføres et intensiveret  

 samarbejde mellem staten og kommunerne bl.a. på ligningsområdet, der skal  

 sikre en optimal udnyttelse af de administrative ressourcer i forbindelse med  

 ligningsarbejdet.
Det er bl.a. i den forbindelse, at Ligningsrådet har fået  

 udvidede beføjelser.
Den forenklede struktur vil også i sig selv medføre en række  

 administrative fordele.
Bl.a. vil færre organer på klageområdet medføre, at  

 de hidtidige næsten automatiske høringsprocedurer afskaffes.
Endvidere vil  

 der være mindre administration i forbindelse med udnævnelse, afskedigelse,  

 instruktion m.v.
Kun i meget begrænset omfang må der påregnes et vist administrativt  

 merarbejde i forbindelse med forslaget.
Der kan bl.a. peges på den øgede  

 statslige indsats i forbindelse med overvågningen og vejledningen af  

 kommunernes lignings- og vurderingsarbejde.
b.
Provenumæssige konsekvenser Forslaget vil, når overgangsperioden i 1992 er forbi, samlet medføre  

 årlige statslige besparelser på mindst 60 mill.kr.
 De statslige besparelser, der med sikkerhed kan konstateres, består af  

 honorarer til medlemmerne af skatterådene og amtsligningsrådene.
 For skatterådenes vedkommende vil der blive tale om en overgangsperiode på  

 ca. 6 måneder i 1990, medens amtsligningsrådene foreslås nedlagt fra 1.  

 januar 1990.
 På vurderingsområdet er der sparede honorarer til vurderingsmændene fra  

 1990 og vurderingsformænd og skyldrådsformænd fra 1992, samt visse andre  

 besparelser på vurderingsområdet, bl.a. som følge af forslaget om årlige  

 vurderinger fra 1992.
 I den samlede besparelse er modregnet honorarer til et antal konsulenter,  

 som bl.a. skal overtage visse af lægmændenes opgaver på vurderingsområdet.  

 Det kan endvidere ikke udelukkes, at den ændrede struktur på klageområdet vil  

 medføre en vis tilførsel af ressourcer til Landsskatteretten gennem  

 omprioriteringer inden for Skatteministeriets område.
Uden for de 60 mill.kr. må der forventes en række yderligere besparelser  

 som følge af de administrative lettelser.
Disse besparelser er dog  

 vanskeligere at skønne over og vil blive udmøntet løbende som led i de  

 statslige rationaliseringer.
Forslaget om gebyr ved klage til Landsskatteretten skyldes ønsket om en  

 vis klagebegrænsning, specielt for de såkaldte bagatelsager.
Gebyrprovenuet  

 anses ikke for at have selvstændig nævneværdig betydning.
Derimod skønnes  

 gebyret at kunne være en medvirkende årsag til, at sagstilgangen i  

 Landsskatteretten kan holdes på et nogenlunde uændret niveau.
Vurderingsloven foreslås ændret således, at der fra 1992 bliver påbegyndt  

 årlige almindelige vurderinger i stedet for de hidtidige 4-årlige  

 vurderinger.
Denne ændring af vurderingsloven vil ikke i sig selv have  

 provenumæssige virkninger.
6. Ikrafttræden og overgangsspørgsmål På ligningsområdet foreslås det, at lovens bestemmelser skal have virkning  

 fra den 1. januar 1990. Med afskaffelsen af amtsligningsrådene, skatterådene  

 og den nugældende ansættelseskompetence og klageordning for  

 ligningskommissionerne vil der ved den nye klageordnings ikrafttræden versere  

 et antal sager hos de nævnte myndigheder.
 Det foreslås, at verserende ansættelsessager i ligningskommissionerne,  

 d.v.s. sager, hvori ligningskommissionerne selv har ønsket at foretage  

 skatteansættelsen, overgår til fortsat behandling i de kommunale  

 skattemyndigheder.
 Det foreslås endvidere, at verserende klagesager i ligningskommissionerne  

 færdigbehandles af skatteankenævnene efter de nye regler.
Efter lovforslaget skal skatterådene bevares i en periode på 6 måneder fra  

 ikrafttrædelsestidspunktet, således at skatterådene så vidt muligt kan  

 afslutte verserende sager.
Eventuelle uafsluttede sager ved periodens udløb  

 foreslås færdigbehandlet af Landsskatteretten.
Verserende revisionssager i amtsligningsrådene foreslås overtaget af de  

 regionale told- og skatteforvaltninger, der færdigbehandler sagerne efter de  

 nye regler.
Eventuelle klager over de regionale forvaltningers ansættelser  

 indbringes for Landsskatteretten.
 For Landsskatterettens vedkommende foreslås det, at den hidtil gældende  

 frist på 6 måneder for indbringelse af kendelser for domstolene skal gælde  

 for kendelser, der afsiges indtil udløbet af 1989.
 Den fornødne instruktion og uddannelse af medarbejderne ved de kommunale  

 skattemyndigheder påbegyndes snarest muligt.
 På vurderingsområdet foreslås det, at lovens bestemmelser først skal have  

 virkning fra den 1. januar 1992. Dette er begrundet i, at 19. almindelige  

 vurdering, der efter vurderingsloven skal finde sted pr. 1. januar 1992,  

 kræver ca. 11/2 års forberedelse, hvorfor det er nødvendigt, at det  

 lovmæssige grundlag for den nye struktur fastlægges senest ved udgangen af  

 1989. Det vil derfor ikke være muligt at gennemføre kommuneaftalens  

 bestemmelser på vurderingsområdet tidligere end 1. januar 1992. Hertil  

 kommer, at strukturomlægningen vil kræve omfattende instruktion af de  

 kommunale medarbejdere og medlemmerne af skatteankenævnene, da disse ikke  

 tidligere har deltaget i vurderinger.
 Det foreslås, at der i 1990 og 1991 i overensstemmelse med de gældende  

 regler gennemføres årsomvurderinger, og at disse udføres af det eksisterende  

 administrative vurderingssystem og af vurderingsformændene.
 De under 3 c omtalte konsulenter foreslås udpeget i 2. halvår af 1990,  

 idet ansættelsesforholdet dog først skal have virkning fra den 1. januar  

 1992. De nuværende vurderingsmænd foreslås at udgå af vurderingssystemet ved  

 den nuværende funktionsperiodes ophør pr. 31. december 1990.
 Verserende sager i vurderingsråd og skyldråd pr. 1. januar 1992 overgår  

 til videre behandling i henholdsvis de kommunale skattemyndigheder og  

 skatteankenævnene.
Det foreslås, at bestemmelserne om genoptagelse og forhøjelse af  

 skatteansættelser og bestemmelserne om frist for indbringelse for domstolene  

 af sager, som Landsskatteretten har afvist, får virkning for afgørelser, der  

 vedrører indkomståret 1990 og senere år.
Nedsættelsen af fristerne til 3 år  

 berører derved ikke afgørelser fra perioden før lovens generelle  

 ikrafttrædelsesdato.
 Statens overtagelse af inddrivelsen af selskabsskatter og A-skatter finder  

 sted pr. 1. maj 1990. Dette fremgår af lovforslaget om ændringer af  

 forskellige skatte- og afgiftslove (Kommuneaftalen).
 Statens overtagelse af arbejdsgiverkontrollen finder ligeledes sted pr. 1.  

 maj 1990, jf. nærværende lovforslags bemærkninger, afsnit 1 b.
Bemærkninger til de enkelte bestemmelser Til § 1 Efter de gældende regler skal den kommunale skatteadministration udarbejde  

 en kommunal ligningsplan, som skal forelægges til godkendelse i  

 ligningskommissionen, der har det politiske ansvar for den kommunale ligning.  

 Planen skal udarbejdes under behørig hensyntagen til Ligningsrådets og  

 Statsskattedirektoratets overordnede retningslinier.
Herudover findes kun få  

 forskrifter for, hvad ligningsplanen skal indeholde.
Der findes således ingen  

 regler om reaktionsmuligheder, hvis det forventede resultat af  

 ligningsarbejdet ikke opnås.
 Der findes ingen tilsvarende regler om, at vurderingsrådene skal udarbejde  

 planer for vurderingsarbejdet.
Med lovforslagets § 1, stk. 1, henlægges ansvaret for den kommunale  

 ligningsplan til kommunalbestyrelsen som følge af, at skatteankenævnene, som  

 træder i stedet for ligningskommissionerne, får status som rene klageorganer.  

 Samtidig indføres der regler om, at der også skal udarbejdes kommunale  

 vurderingsplaner.
Planerne skal udarbejdes efter Ligningsrådets  

 retningslinier.
 I kommuneaftalen findes herudover følgende aftale om proceduren for  

 ligningen og udarbejdelsen af de kommunale ligningsplaner:
 Inden udarbejdelsen af de kommunale ligningsplaner får den enkelte kommune  

 af den centrale told- og skatteforvaltning meddelelse om, hvor mange  

 selvangivelser og regnskaber, der som minimum skal gennemses nøjere.  

 Kommunerne får samtidig meddelelse om, hvor mange ansættelsesændringer en  

 ligningsmæssig gennemgang af de forskellige skatteyderkategorier  

 erfaringsmæssigt medfører og om planlagte landsomfattende kontrolaktioner.
 Kommunen fastsætter i samarbejde med den regionale told- og  

 skatteforvaltning, hvor mange selvangivelser og regnskaber - udover det givne  

 minimumsantal - der skal gennemses nøjere.
 Kommunerne skal angive, hvor langt man kalkulerer med, at ligningsarbejdet  

 vil være fremskredet til en fastsat dato i ligningsperioden, der bør svare  

 til det tidspunkt, hvor halvdelen af årets ligningsarbejde erfaringsmæssigt  

 er tilendebragt.
Inden ligningsperiodens begyndelse vurderes ligningsplanerne af den  

 regionale told- og skatteforvaltning og kommunen i fællesskab.
Told- og  

 skatteforvaltningens eventuelle bemærkninger meddeles kommunalbestyrelsen.
 Hvis kommunalbestyrelsen finder det hensigtsmæssigt, kan den sende et  

 udkast til ligningsplan til udtalelse hos ligningskommissionen (nu  

 skatteankenævnet).
 Når den fastsatte dato er passeret, afgiver de kommuner, der ikke har nået  

 det kalkulerede mål, en status over ligningsarbejdet til den regionale told-  

 og skatteforvaltning.
 Hvis der sker ændringer i ligningsplanen i ligningsperioden, meddeles  

 dette til den regionale told- og skatteforvaltning med angivelse af,  

 hvorledes ligningsarbejdet tænkes tilrettelagt i den resterende del af  

 ligningsperioden.
Efter ligningsperiodens udløb foretager den regionale told- og  

 skatteforvaltning en vurdering af kommunens ligningsarbejde.
Hvis kommunen  

 ikke har opnået de forventede resultater af ligningen, skal den regionale  

 told- og skatteforvaltning bemærke dette over for kommunalbestyrelsen.
En  

 sådan bemærkning kan eventuelt ledsages af en henstilling om, hvordan dette  

 arbejde bør tilrettelægges fremover.
 Hvis en kommune i en periode ikke har opnået de forventede resultater af  

 ligningen, kan Ligningsrådet efter indstilling fra den centrale told- og  

 skatteforvaltning meddele kommunen bindende direktiver for ligningsarbejdet.
De bindende direktiver kan være et pålæg om, at nærmere fastsatte dele af  

 ligningen skal udføres af eksterne sagkyndige for kommunens regning.
Der  

 henvises endvidere til bemærkningerne til forslagets § 22, stk. 3.
 De nærmere regler for indholdet af lignings- og vurderingsplanerne og for  

 proceduren for udarbejdelsen af disse vil blive fastlagt i et cirkulære efter  

 drøftelser mellem de statslige og de kommunale skattemyndigheder.
 I stk. 2 foreslås det, at kommunalbestyrelsen udpeger en embedsmand, der  

 som ansvarshavende skal forestå kommunens lignings- og vurderingsarbejde m.v.  

 Kommunalbestyrelsen eller udvalg kan ikke behandle eller træffe afgørelse i  

 de sager, der er henlagt til den kommunale skattemyndighed, jf. 2. pkt., men  

 kommunalbestyrelsen har det organisatoriske ansvar for skattemyndighedens  

 virksomhed.
Det foreslås ikke, at en bestemt embedsmand, f.eks. skatteinspektøren,  

 skal udpeges til at forestå arbejdet.
Det står således kommunalbestyrelsen  

 frit for at etablere en kommunal enhedsforvaltning eller i øvrigt at lade den  

 pågældende person beskæftige sig med andre kommunale arbejdsopgaver.  

 Tilsvarende gælder for det personale, der engageres til at bistå den  

 ansvarshavende person.
Til § 2 Efter bestemmelsen skal den kommunale skattemyndighed i den enkelte  

 kommune foretage skatteansættelser af indkomst og formue, herunder  

 skatteansættelse i dødsboer og afsluttende skatteansættelse for afdøde  

 personer, udføre skattemyndighedernes øvrige opgaver i forbindelse med  

 dødsfald, jf. forslagets § 2, nr. 2, samt vurdere fast ejendom efter reglerne  

 i vurderingsloven.
 Efter de gældende regler beror kompetencen til at foretage  

 skatteansættelse af indkomst og formue i ligningskommissionerne, og  

 vurderingsrådene har efter reglerne i vurderingsloven kompetencen til at  

 vurdere fast ejendom.
 Den gældende skattestyrelseslov indeholder ingen særlige regler om, hvilke  

 skattemyndigheder der foretager skatteansættelse m.v. i dødsboer.
 De materielle regler om dødsbobeskatning findes i kildeskatteloven, der  

 også indeholder regler for skattemyndighedernes øvrige funktioner i  

 forbindelse med dødsfald: Godkendelse af opgørelse efter § 14, stk. 3,  

 værdiansættelse af aktiver efter § 16, stk. 3 og 4, samt beregning af  

 passivposter og bindende forhåndsbesked i dødsboer efter § 33 A.
Ved § 1 i bekendtgørelse nr. 602 af 9. december 1977 om beskatning af  

 dødsboer m.v. er disse beføjelser tillagt ligningskommissionerne.
Ved  

 afgørelserne og ved klage herover finder reglerne i skattestyrelsesloven  

 anvendelse, således at klagevejen efter de gældende regler stort set er den  

 samme som for skatteansættelser i øvrigt.
Til § 3 Bestemmelsen svarer i det væsentlige til den gældende skattestyrelseslovs  

 § 3, stk. 1, 2, 4 og 5. § 3, stk. 3 i den gældende lov, hvorefter  

 ligningskommissionerne kan bemyndige skatteadministrationen til at foretage  

 ansættelser på kommissionens vegne, udgår som konsekvens af, at  

 ligningskommissionernes (nu skatteankenævnenes) ansættelseskompetence  

 bortfalder.
 Forslagets § 3, stk. 1, bestemmer, at den skattepligtige, der har indgivet  

 selvangivelse, har ret til at fremkomme med en udtalelse til sagen, hvis den  

 kommunale skattemyndighed agter at foretage en ansættelse, der medfører  

 ændring af et eller flere af de beløb, der fremgår af selvangivelsen.
 Med forslagets § 3, stk. 2, indføres regler om, at også den  

 skattepligtige, der ikke har indgivet selvangivelse, har krav på underretning  

 om en påtænkt ansættelse og på at få lejlighed til at kommentere denne.
Forslagets § 3, stk. 3, fastslår, at den kommunale skattemyndighed inden  

 for ligningsfristen er berettiget til enten af egen drift eller efter  

 anmodning fra den skattepligtige at genoptage og eventuelt ændre en allerede  

 foretaget ansættelse.
Dette gælder dog ikke, hvis sagen er eller har været  

 under behandling ved en anden skattemyndighed.
 Bestemmelsen i § 3, stk. 4, svarer til den gældende lovs § 3, stk. 5, og  

 indeholder fristen for de kommunale skattemyndigheders arbejde,  

 ligningsfristen.
Til § 4 Bestemmelsen omhandler vurdering af fast ejendom og fastslår, at de  

 kommunale skattemyndigheder hvert år skal vurdere landets faste ejendomme  

 efter reglerne i vurderingsloven.
De kommunale skattemyndigheder skal  

 endvidere gennemføre vurderinger uden for de årlige vurderingsterminer, når  

 dette begæres efter vurderingslovens § 4. I forbindelse med vurderingerne  

 træffer skattemyndighederne afgørelse om fordeling af ansatte værdier og om  

 benyttelse af ejendomme efter vurderingslovens § 33. Bestemmelsen træder i  

 stedet for vurderingslovens § 39, stk. 1.
I stk. 2 foreslås det, at de ejendomsvurderinger, hvor kommunen og dens  

 embedsmænd altid vil være inhabile, f.eks. fordi ejendommen tilhører  

 kommunen, eller fordi kommunen p.g.a. byplanlægning eller lign., herunder i  

 de i vurderingslovens § 4 A nævnte tilfælde (ændring i zonestatus), har en  

 særlig interesse, foretages af den centrale told- og skatteforvaltning.
Klage  

 over en sådan vurdering indgives til Landsskatteretten, der bliver eneste  

 klageinstans, jf. forslagets § 18, stk. 7. Kommunen er klageberettiget i  

 disse sager.
Til § 5 Bestemmelsen træder i stedet for vurderingslovens § 4, stk. 4, og  

 fastslår, at anmodning om vurdering efter vurderingslovens § 4 indgives til  

 den kommunale skattemyndighed.
De materielle regler om ekstraordinære  

 vurderinger efter § 4 foreslås bevaret i vurderingsloven.
Til § 6 Efter stk. 1 skal der gives ejeren, og når vurdering er begæret i  

 anledning af et salg både køber og sælger, skriftlig underretning om  

 resultatet af almindelige og ekstraordinære vurderinger.
Bestemmelsen træder  

 i stedet for § 40, stk. 1, i vurderingsloven.
Vurderingsresultatet skal sammen med nogle specifikationer om grundlaget  

 for vurderingsansættelsen som udgangspunkt meddeles på den fortrykte  

 selvangivelse/årsopgørelse, således at ejeren på et tidligt tidspunkt kan  

 rette henvendelse til kommunen om eventuelle fejl, der herefter kan ændres på  

 en administrativt ukompliceret måde.
Da særskilt skriftlig meddelelse i vidt  

 omfang undgås, kan man herved opnå betydelig besparelse til porto.
I  

 tilfælde, hvor dette ikke kan lade sig gøre, udsender kommunen fortsat  

 vurderingsresultatet ved særskilt skriftlig meddelelse.
 Efter reglen i forslagets stk. 2, der erstatter vurderingslovens § 40,  

 stk. 2 og 3, skal de kommunale skattemyndigheder hvert år, når en almindelig  

 vurdering er afsluttet, give offentligheden adgang til oplysning om  

 resultatet af vurderingen.
 Kravet i de gældende regler om, at der skal udarbejdes en skriftlig  

 fortegnelse over vurderingerne, bortfalder, således at kommunerne får adgang  

 til at udnytte de eksisterende muligheder for at registrere oplysningerne  

 elektronisk.
Til § 7 Bestemmelsen i stk. 1 giver den kommunale skattemyndighed kompetence til  

 af egen drift eller efter begæring fra ejeren eller en anden berettiget at  

 ændre vurderinger indtil udløbet af vurderingsåret.
Forslaget indebærer en  

 udvidelse af vurderingsmyndighedens adgang til at berigtige vurderinger, jf.  

 nedenfor.
Vurderingsåret udløber den 31. december i det år, hvori vurderingen  

 er foretaget.
I praksis vil ændringerne finde sted i sidste halvår af  

 vurderingsåret, fordi vurderingsresultatet så vidt muligt meddeles ved  

 påtegning på selvangivelsen/årsopgørelsen, der som regel udsendes midt i  

 året.
Efter forslaget er der adgang til inden for 1-års fristen at foretage  

 enkeltstående ændringer af såvel skønsmæssig som formel karakter.
Ved  

 gennemførelse af revisionsmæssige ændringer omfattende grupper af faste  

 ejendomme skal der ske en indberetning herom til de regionale told- og  

 skatteforvaltninger.
Efter de gældende regler kan vurderingsrådene også ændre vurderinger i  

 indtil 1 år efter vurderingstidspunktet. Ændringsadgangen er imidlertid  

 begrænset til ændringer af objektiv karakter og gælder således ikke ændringer  

 i skønsudøvelsen.
I disse tilfælde må der gives indberetning til skyldrådet  

 med indstilling om fornøden ændring af den urigtige ansættelse.
Skyldrådene  

 kan derimod foretage ændringer af enhver karakter, medmindre rådet,  

 Ligningsrådet eller Landsskatteretten allerede har foretaget ændringer.
 Efter udløbet af vurderingsåret kan den kommunale skattemyndighed alene  

 foretage ændringer i vurderingerne i de tilfælde, der er omfattet af  

 forslagets § 8.
 Bestemmelsen i stk. 2 svarer til vurderingslovens § 34, stk. 1, og  

 forskriver en pligt for de kommunale skattemyndigheder til at medvirke til de  

 statslige myndigheders revisioner af vurderingerne.
Til § 8 Efter stk. 1 kan den kommunale skattemyndighed genoptage en  

 skatteansættelse inden for 3 år efter anmodning fra den skattepligtige, når  

 den skattepligtige fremlægger nye oplysninger.
 Som konsekvens af dette forslag begrænses myndighedernes adgang til at  

 forhøje en skatteansættelse, med den virkning at der udløses krav om forhøjet  

 skattetilsvar, til 3 år, jf. forslagets § 40 og bemærkningerne dertil.  

 Samtidig nedsættes tidsrummet for adgangen til domstolsprøvelse tilsvarende,  

 jf. forslagets § 36, stk. 3 og 4.
 På vurderingsområdet foreslås indført en tilsvarende adgang for den  

 kommunale skattemyndighed til at genoptage en sag, når der fremlægges nye  

 oplysninger, der kan medføre en ændret vurdering.
 Lovforslaget indebærer, at borgeren efter 3 år kan være sikker på at have  

 en endelig afgørelse.
 Det er en betingelse for at tillade genoptagelse, at den, der fremsætter  

 anmodning herom, dokumenterer eller sandsynliggør, at den tidligere  

 skatteansættelse eller vurdering har været forkert.
 Såfremt sagen genoptages efter de foreslåede regler af den kommunale  

 skattemyndighed, følger en eventuel klage over ansættelsen eller vurderingen  

 den sædvanlige klageinstansfølge, jf. stk. 4.
Efter forslagets § 8, stk. 5, skal en klage over et afslag på en ansøgning  

 om genoptagelse også følge den almindelige klagevej, der indføres med dette  

 lovforslag, d.v.s. at klage sker til skatteankenævnet som 1. klageinstans og  

 til Landsskatteretten som 2. klageinstans.
Forslaget indebærer, at afslag  

 ikke længere behandles i det administrative rekurssystem med skatteministeren  

 som øverste klagemulighed.
Bestemmelserne i § 8, stk. 2-4, svarer til de gældende regler i  

 skattestyrelseslovens § 15, stk. 2-4, hvorefter skatteministeren kan  

 bemyndige den kommunale skattemyndighed til at foretage skatteansættelser og  

 vurderinger samt ændringer heri efter udløbet af ligningsperioden eller  

 vurderingsåret.
Sådanne regler er i dag fastsat i Skatteministeriets  

 bekendtgørelse nr. 318 af 13. juni 1984.
 Reglen i den gældende lovs § 15, stk. 2, 2. pkt., der svarer til  

 lovforslagets § 41, stk. 1, udgår på dette sted i forslaget.
Til § 9 Bestemmelsen i § 9 handler om skatteankenævnets opgaver.
De nærmere regler  

 om påklage til skatteankenævnet findes i kapitel 3.
 Skatteankenævnets afgørelser påklages efter dette forslag til  

 Landsskatteretten, jf. § 24, stk. 1, og § 28, stk. 1.
Til § 10 Bestemmelsen handler om skatteankenævnenes valg og sammensætning.  

 Skatteankenævnene skal efter dette forslag udføre de opgaver, som ved  

 kommuneaftalen blev placeret i ligningskommissionerne.
 Stk. 1 og 2 svarer til den gældende lovs § 1, stk. 1, bortset fra 1. led i  

 1. pkt., og stk. 2.
 Efter forslaget skal der ikke længere gælde nogen 70-års aldersgrænse for  

 valgbarhed til et skatteankenævn.
Bestemmelserne i stk. 3-5 om pligt til at modtage valg og om fritagelse  

 herfor svarer med enkelte ændringer til de bestemmelser, der hidtil har været  

 indeholdt i § 27, stk. 1, i den kommunale valglov.
Med udløbet af indeværende  

 valgperiode ophæves de bestemmelser om ligningskommissionen, der hidtil har  

 været indeholdt i den kommunale valglov, jf. herved § 110, stk. 4, i den nye  

 kommunale valglov, lov nr. 140 af 8. marts 1989. Reglerne foreslås overført  

 til skattestyrelsesloven, hvilket var forudsat ved den nye kommunale valglov.  

 I forbindelse med overførslen er reglerne ændret, jf. stk. 5, således at de  

 svarer til de nu gældende regler i den nye kommunale valglov om fritagelse  

 for at opstille til valg, henholdsvis fritagelse for at modtage valg som  

 kommunalbestyrelsesmedlem. Ændringerne indebærer bl.a., at pligten til at  

 modtage valg til skatteankenævnet for den, der tidligere har været medlem (af  

 ligningskommissionen eller skatteankenævnet) i to sammenhængende  

 valgperioder, ikke mere genopstår efter udløbet af de to følgende  

 valgperioder.
Endvidere fastsættes en aldersgrænse på 60 år for pligt til at  

 modtage valg, ligesom det fastslås, at fritagelsesgrundene for medlemshvervet  

 i funktionsperioden, jf. § 12, også er fritagelsesgrunde for modtagelse af  

 valg.
Til § 11 Reglerne om konsekvenserne af, at et medlem af et skatteankenævn mister  

 sin valgbarhed og om, hvorledes det afgøres, om valgbarheden er mistet,  

 svarer til reglerne i den kommunale valglov.
 I forbindelse med overførelsen af fritagelsesreglerne fra den kommunale  

 valglov til skattestyrelsesloven er det således fundet hensigtsmæssigt at  

 fastsætte udtrykkelige regler om kommunalbestyrelsens pligt til at indberette  

 til Valgbarhedsnævnet, såfremt et medlem eller en stedfortræder er eller  

 bliver straffet, jf. stk. 3-5.
Til § 12 Reglen om fritagelse for hvervet som medlem eller stedfortræder i  

 skatteankenævnet i funktionsperioden svarer til den hidtidige regel i den  

 kommunale valglovs § 34 b, samt til den tilsvarende regel i den nye kommunale  

 valglov bortset fra, at afslag på anmodninger om fritagelse ikke kan  

 indbringes for Indenrigsministeriet.
Til § 13 Bestemmelsen svarer til § 1, stk. 4, i den gældende skattestyrelseslov.
Til § 14 Lovforslagets § 14 svarer til § 1, stk. 5-8 og 12, § 6 samt til § 16, 1.  

 pkt., i den gældende lov.
Stk. 2 svarer til den gældende lovs § 1, stk. 6 og stk. 7, bortset fra 1.  

 pkt., hvis regel om, at afgørelserne træffes ved stemmeflerhed, allerede  

 fremgår forudsætningsvis af bestemmelsen.
Retten efter sidste pkt. til at  

 kræve en sag forelagt for det samlede skatteankenævn tilkommer ethvert  

 medlem, hvad enten vedkommende er medlem af det besluttende led eller ikke.
 Stk. 3, der svarer til § 16, 1. pkt., i den gældende lov, giver et medlem  

 af et skatteankenævn, der er uenig i en afgørelse truffet af nævnet, mulighed  

 for at få efterprøvet afgørelsen af den centrale told- og skatteforvaltning.
 Den gældende lovs § 1, stk. 9 og 10, om de habilitetskrav, der stilles til  

 ligningskommissionsmedlemmer, foreslås ikke overført til dette lovforslag, da  

 tilsvarende regler nu findes i § 3 i forvaltningsloven.
Efter stk. 5 foreslås det, at indenrigsministeren fastsætter regler for  

 honorering af skatteankenævnenes medlemmer.
Herefter udgår særbestemmelsen i  

 den gældende lovs § 1, stk. 11, om fast honorar til formanden.
Det foreslås i stk. 6, at skatteministeren på egen hånd kan fastsætte  

 reglerne om skatteankenævnenes virksomhed i en forretningsorden.
Den gældende  

 regel om, at forretningsordenen skal fastsættes efter samråd med  

 indenrigsministeren, foreslås derfor ophævet.
Bestemmelsen i stk. 6, 2. pkt., om at skatteministeren kan fastsætte  

 afvigende regler om skatteankenævnets organisation i København, svarer til §  

 6 i den gældende lov.
Med hjemmel i bestemmelsen er det i den gældende  

 forretningsorden fastsat, at ligningskommissionen i København har 35  

 medlemmer, ligesom der er fastsat særlige regler om medlemmernes  

 funktionsperiode.
Med hensyn til aflønning af formand og medlemmer foreslås  

 det nu, at Indenrigsministeriet fastsætter reglerne.
Forslaget indebærer, at  

 disse ordninger for skatteankenævnet i København fortsat kan bevares.
Til § 15 Efter bestemmelsen i stk. 1 skal den kommunale skattemyndighed yde  

 sekretariatsbistand til skatteankenævnet, hvis opgave det er at behandle  

 klager over skattemyndighedens skatteansættelser, vurderinger og afgørelser  

 efter § 2, nr. 2. Bestemmelsen svarer til den gældende lovs § 2 og  

 vurderingslovens § 39 A.
Der fastsættes ingen nærmere regler for sekretariatsopgavens indhold og  

 udførelse, jf. afsnit 3 a i de almindelige bemærkninger.
Kommunalbestyrelsen  

 har imidlertid ansvaret for, at skatteankenævnet får fornøden og  

 tilstrækkelig bistand til løsning af sine opgaver.
Efter reglen i § 25, stk.  

 2, skal skatteankenævnet udarbejde en sagsfremstilling, som i praksis kan  

 udarbejdes og udsendes af sekretariatet efter bemyndigelse fra  

 skatteankenævnet.
Det anses endvidere for en typisk sekretariatsopgave at  

 udarbejde forslag til skatteankenævnets afgørelser.
 Reglen i den gældende lovs § 2, 2. pkt., om, at skatteadministrationen  

 skal være repræsenteret ved alle ligningskommissionens møder, foreslås  

 ændret, således at skatteankenævnet i stedet kan anmode sekretariatet om at  

 være til stede under nævnets møder, når dette skønnes hensigtsmæssigt.
 Bestemmelsen i stk. 2 sikrer, at den person, der som ansat i den kommunale  

 skattemyndighed har truffet afgørelse i 1. instans eller har behandlet sagen  

 i øvrigt, ikke senere kan behandle samme sag som sekratariat for  

 skatteankenævnet under en klage dertil.
 Der er tale om et rent personspørgsmål, og det har således inden  

 betydning, at den person, der behandler sagen i 1. instans, og den, der  

 fungerer som sekretariat, har samme chef (f.eks. skatteinspektøren). Der er  

 alene tale om en rettighed for borgeren, som ikke må tåle personsammenfald.  

 Dette betyder også, at reglen kan fraviges ved aftale, hvis borgeren  

 undtagelsesvis måtte ønske, at en person, der har befattet sig med sagen i 1.  

 instans, også skal f.eks. forelægge den for skatteankenævnet.
 I de forudsætningsvis få tilfælde, hvor kommunen ikke kan stille en  

 kvalificeret medarbejder til rådighed for skatteankenævnet, som ikke har  

 befattet sig med sagen tidligere, foreskriver stk. 3, at kommunen skal  

 anvende ekstern sekretariatsbistand.
Den eksterne bistand skal kunne udføre sekretariatsbetjeningen  

 tilfredsstillende.
Det er i øvrigt overladt til kommunen at bestemme, hvem  

 den vil engagere til opgaven, og om bistanden skal købes hos en offentlig  

 eller en privat virksomhed.
Det bemærkes, at tavshedspligtsreglerne efter  

 forvaltningsloven gælder tilsvarende for personer, som er beskæftiget med  

 opgaver, der udføres efter aftale med myndighederne.
Til § 16 Efter stk. 1 skal den centrale told- og skatteforvaltning føre tilsyn med  

 lignings- og vurderingsarbejdet og skattemyndighedernes udførelse af dette  

 arbejde.
Tilsynet udøves sammen med Ligningsrådet, jf. § 21.
Bestemmelsen svarer til den gældende lovs § 11, for så vidt angår  

 Statsskattedirektoratets virksomhed, og til § 14, stk. 1, 1. pkt.
Det fremgår  

 nu af lovteksten, at tilsynspligten også omfatter skattemyndighedernes  

 særlige opgaver i forbindelse med dødsfald.
 Gaveanmeldelser indgives efter reglerne i §§ 17 og 18 i bekendtgørelse nr.  

 505 af 20. oktober 1983 om arve- og gaveafgift til amtsskatteinspektoraterne,  

 der også foretager værdiansættelse.
 Det foreslås i stk. 2, 1. pkt., at disse beføjelser placeres hos den  

 centrale told- og skatteforvaltning.
 I praksis vil de regionale told- og skatteforvaltninger, der overtager  

 amtsskatteinspektoraternes opgaver, fortsat skulle behandle  

 gaveafgiftssagerne efter bemyndigelse fra den centrale told- og  

 skatteforvaltning.
 Efter stk. 2, 2. pkt., skal den centrale told- og skatteforvaltning  

 vurdere ejendomme i de tilfælde, der er nævnt i § 4, stk. 2, jf.  

 bemærkningerne til denne bestemmelse.
Til § 17 Efter de gældende regler skal Statsskattedirektoratet som et led i den  

 overordnede styring og kontrol af lignings- og vurderingsmyndighederne dels  

 forud for hver ligning udarbejde en plan for ligningens foretagelse og dels  

 forud for hver ligning og vurdering udarbejde planer for fremgangsmåden ved  

 udøvelsen af direktoratets tilsynsvirksomhed.
 Med forslagets stk. 1, der træder i stedet for § 14, stk. 1, 2. pkt., i  

 den gældende lov, indføres regler om, at den centrale told- og  

 skatteforvaltning også på vurderingsområdet skal udarbejde en vurderingsplan.  

 Herved tilvejebringes mulighed for en egentlig styring af vurderingsarbejdet.  

 Stk. 1 svarer i øvrigt til gældende ret.
Reglerne i stk. 2 og 3 svarer til § 14, stk. 1, 3. og 4. pkt., samt til §  

 14, stk. 2, 1. pkt., 1. led, i den gældende lov.
Selv om ordene  

 »Direktoratet kan indkalde lignings- og vurderingsmyndighederne til  

 instruktionsmøder« ikke er gentaget i den foreslåede udformning af  

 bestemmelsen, er dette ikke et udtryk for en realitetsændring.
Den centrale  

 told- og skatteforvaltning kan fortsat formidle instruktioner og anvisninger  

 m.v. på mest hensigtsmæssig måde.
 Med hensyn til de kommunale ligningsplaner henvises til bemærkningerne til  

 §§ 1 og 22.
Til § 18 Lovforslagets § 18 indeholder regler om den centrale told- og  

 skatteforvaltnings revisionsbeføjelser, som består i planlægning og styring  

 af revisionsarbejdet og revision af konkrete sager.
 I stk. 1 bestemmes, at den centrale told- og skatteforvaltning skal  

 efterprøve rigtigheden af de lokale skattemyndigheders afgørelser og i  

 tilslutning til lignings- og vurderingsplanerne udarbejde planer for sin egen  

 tilsynsførende virksomhed.
 Det præciseres i bestemmelsen, at revisionspligten foruden  

 skatteansættelser og vurderinger også omfatter afgørelser vedrørende dødsboer  

 efter § 2, stk. 1, nr. 2.
 Stk. 2 svarer til § 14, stk. 2, 1. pkt., 2. led, i den gældende lov.
Forslagets stk. 3, der svarer til den nugældende § 14, stk. 2, 2. pkt., 1.  

 led, fastslår, at den centrale told- og skatteforvaltning har ret til at  

 udtage selvangivelser, ansættelser og vurderinger til gennemgang.
Forslaget  

 indebærer ikke nogen ændring i adgangen til at optage ansættelser og  

 vurderinger til revision såvel fra den aktuelle ligningsperiode/det aktuelle  

 vurderingsår som fra tidligere perioder og år.
Efter de gældende regler har Statsskattedirektoratet og  

 amtsskatteinspektoraterne ikke kompetence til i forbindelse med en  

 revisionsmæssig gennemgang at ændre de ansættelser og vurderinger, som findes  

 urigtige, eller til at foretage ansættelser og vurderinger, hvor disse endnu  

 ikke er foretaget.
Sagerne kan i stedet forelægges for Ligningsrådet og for  

 skatteansættelsessagernes vedkommende tillige for amtsligningsrådene, der er  

 berettiget til at foretage ansættelser, vurderinger og ændringer i disse.
Det foreslås i stk. 4, at den centrale told- og skatteforvaltning som et  

 led i en revisionsmæssig gennemgang får kompetence til at foretage  

 ansættelser og vurderinger, hvor disse ikke er foretaget tidligere, og til at  

 foretage ændringer, hvor ansættelsen eller vurderingen er foretaget af den  

 kommunale skattemyndighed.
Told- og skatteforvaltningen kan i denne  

 forbindelse bestemme fra hvilket tidspunkt, en vurdering skal have  

 skattemæssig virkning.
 Det foreslås i stk. 5, at told- og skatteforvaltningen, når den anser en  

 kendelse afsagt af et skatteankenævn for urigtig, kan forelægge kendelsen for  

 Ligningsrådet med henblik på eventuel ændring, således at det folkevalgte  

 element også er til stede hos den myndighed, der ændrer.
 Efter reglen i stk. 6 foreslås Ligningsrådets kompetence til at pålægge  

 ansættelsesmyndigheden at foretage ansættelser, hvor disse p.g.a. fejl endnu  

 ikke er foretaget, overført til den centrale told- og skatteforvaltning under  

 hensyn til, at told- og skatteforvaltningen efter forslagets stk. 4 selv  

 ville være berettiget til at foretage ansættelsen eller vurderingen.  

 Bestemmelsen svarer i øvrigt til § 15, stk. 1, 4. pkt., i den gældende lov.
Det foreslås i stk. 7, at klager over den regionale eller centrale told-  

 og skatteforvaltnings ansættelser og vurderinger skal indbringes for  

 Landsskatteretten, der bliver eneste administrative klageinstans.
Opregningen  

 på dette sted er ikke udtømmende, jf. om Landsskatterettens kompetenceområde  

 lovforslagets § 28, stk. 1.
Til § 19 Bestemmelsen indeholder regler om oprettelse af regionale statslige told-  

 og skatteforvaltninger, der skal træde i stedet for de nuværende  

 amtsskatteinspektorater og distriktstoldkamre.
For at opnå den bedste koordination ved sammenlægningen af  

 distriktstoldkamrene og amtsskatteinspektoraterne foreslås det, at  

 skatteministeren får kompetence til at bestemme antallet af regionale  

 myndigheder og disses placering.
Det hidtil gældende krav om, at der skal  

 være mindst et amtsskatteinspektorat i hvert amt, foreslås derfor ophævet.
 Reglerne i §§ 19 og 20 erstatter § 19 i den gældende lov.
Til § 20 Det foreslås i § 20, stk. 1, at den centrale told- og skatteforvaltning  

 kan delegere sine beføjelser til de regionale myndigheder.
Dette betyder i  

 praksis, at de regionale myndigheder overtager amtsskatteinspektoraternes  

 tilsyn med det kommunale ligningsarbejde og amtsligningsrådenes  

 revisionsbeføjelser.
Endvidere kommer de regionale told- og  

 skatteforvaltninger til at overtage skyldrådenes revisionsbeføjelser på  

 vurderingsområdet.
 De regionale forvaltninger står i et sædvanligt underordnelsesforhold til  

 den centrale myndighed svarende til, hvad der gælder i forholdet mellem  

 amtsskatteinspektoraterne og Statsskattedirektoratet efter den gældende  

 skattestyrelseslov.
Som nævnt i de almindelige bemærkninger afsnit 3 a skal Københavns og  

 Frederiksberg kommuner også fremover udføre visse af de opgaver, der i det  

 øvrige land placeres i de regionale told- og skatteforvaltninger.
I  

 forslagets § 20, stk. 2, gives der skatteministeren hjemmel til at fastsætte  

 regler herom.
Til § 21 Bestemmelsen i stk. 1 beskriver i generelle vendinger Ligningsrådets  

 opgaver, som er at fastlægge reglerne for den centrale told- og  

 skatteforvaltnings virksomhed som ansættelses- og vurderingsmyndighed og  

 sammen med told- og skatteforvaltningen at føre tilsyn med de lokale  

 skattemyndigheders arbejde.
Bestemmelsen svarer til den gældende lovs § 11.
 Det er aftalt under kommuneforhandlingerne, at Kommunernes Landsforening  

 skal repræsenteres med 2 medlemmer i Ligningsrådet, og at Københavns og  

 Frederiksberg kommuner skal repræsenteres med hver 1 medlem.
Det foreslås derfor i stk. 2, der svarer til § 12, stk. 1, i den gældende  

 lov, at Ligningsrådets medlemstal udvides fra 15 til 19 medlemmer, idet  

 skatteministeren yderligere beskikker 2 medlemmer efter indstilling fra  

 Kommunernes Landsforening og 2 medlemmer efter indstilling fra henholdsvis  

 Københavns og Frederiksberg kommuner.
Det foreslås endvidere, at  

 skatteministeren beskikker formanden for Ligningsrådet, således at  

 statsskattedirektøren ikke længere er født formand.
Det er imidlertid  

 hensigten fortsat at udpege en embedsmand til posten.
Bestemmelsen i stk. 3 svarer til den gældende lovs § 17, stk. 2. Efter den  

 gældende § 17, stk. 1, kan ministeren efter indstilling fra Ligningsrådet  

 træffe afgørelse i sager om forligsmæssig efterbetaling af skat uden egentlig  

 ændring af skatteansættelsen.
Denne beføjelse har ministeren delegeret til  

 Ligningsrådet, jf. § 28, stk. 1, i forretningsordenen for Ligningsrådet og  

 Statsskattedirektoratet.
Det foreslås derfor, at kompetencen placeres i  

 Ligningsrådet, således at den gældende § 17, stk. 1, udgår.
 Ligningsrådet vil, som det hidtil er sket, kunne delegere sine beføjelser  

 efter den foreslåede bestemmelse til de statslige told- og  

 skatteforvaltninger.
 Skatteministeren kan i henhold til stk. 4, der svarer til den gældende  

 skattestyrelseslovs § 20, fastsætte de nødvendige nærmere regler for  

 Ligningsrådets virksomhed i en forretningsorden.
Til § 22 Bestemmelsen indeholder regler om Ligningsrådets tilsyns- og  

 revisionsbeføjelser.
 Efter reglerne i stk. 1 og 2 skal Ligningsrådet godkende de lignings- og  

 vurderingsplaner, anvisninger og revisionsplaner, som udarbejdes af den  

 centrale told- og skatteforvaltning, jf. forslagets § 17, stk. 3, og § 18,  

 stk. 1. Bestemmelserne svarer til § 14, stk. 1, 2. pkt., og § 15, stk. 1, 1.  

 pkt., i den gældende lov.
Med forslagets § 22, stk. 3, indføres regler, der giver Ligningsrådet  

 kompetence til efter indstilling fra den centrale told- og skatteforvaltning  

 at give en kommune, der gennem en periode ikke har opnået de forventede  

 resultater af lignings- eller vurderingsarbejdet, bindende direktiver for  

 dette arbejde.
Forslaget er i overensstemmelse med kommuneaftalen.
De bindende direktiver kan være et pålæg om, at nærmere fastsatte dele af  

 dette arbejde skal udføres af eksterne sagkyndige for kommunens regning.
En  

 tilsvarende bestemmelse findes ikke i gældende ret.
Den eksterne bistand skal kunne udføre lignings- eller vurderingsarbejdet  

 tilfredsstillende.
Det er i øvrigt kommunernes afgørelse, hvem de vil  

 engagere til opgaven.
 Baggrunden for bestemmelsen er nærmere omtalt under bemærkningerne til §  

 1, hvortil henvises.
 Bestemmelsen i stk. 4 er overført uændret fra den gældende lovs § 13.
Til § 23 Efter forslagets stk. 1 har Ligningsrådet hjemmel til at foretage  

 ansættelser, vurderinger og ændringer heraf i konkrete revisionssager, som  

 forelægges for rådet med indstilling af den centrale told- og  

 skatteforvaltning.
Ligningsrådet kan i denne forbindelse træffe beslutning  

 om, fra hvilket tidspunkt en vurdering skal have skattemæssig virkning.
 Bestemmelsen skal sammenholdes med forslagets § 18, stk. 3 og 4, og svarer  

 til § 14, stk. 2, 2. pkt., og § 15, stk. 1, 2., 3. og 5. pkt., i den gældende  

 lov.
 Reglen i stk. 2 svarer til § 12, stk. 2, i den gældende lov.
 Det foreslås i stk. 3, at klage over Ligningsrådets afgørelser efter stk.  

 1 skal ske til Landsskatteretten, der bliver øverste administrative  

 klageinstans.
Til § 24 Bestemmelsen omhandler Landsskatterettens opgaver, organisation og  

 beslutningsdygtighed og svarer til gældende ret.
 Stk. 1 svarer til § 21, og stk. 2-8 svarer til § 22, stk. 1-8, i den  

 gældende lov.
Til § 25 Den foreslåede bestemmelse indeholder reglerne om klage til  

 skatteankenævnet over en skatteansættelse eller en afgørelse vedrørende  

 værdiansættelse m.v. i dødsboer, der er truffet af den kommunale  

 skattemyndighed.
Bestemmelsen i stk. 1 svarer i det væsentlige til de gældende regler om  

 påklage til ligningskommissioner (nu skatteankenævn) og skatteråd i § 4, stk.  

 1, og § 9, stk. 1 og stk. 2, 1. pkt., 1. led.
Det foreslås, at klagen for at  

 lette sagsbehandlingen indgives til den kommunale skattemyndighed, som efter  

 lovforslaget skal være sekretariat for skatteankenævnene.
Af den samme grund  

 foreslås det, at skattemyndigheden, inden den videresender klagen til  

 skatteankenævnet, samtidig skal afgive en indstilling om sagen, således at  

 egentlige høringer bliver overflødige.
Bestemmelsen er ikke til hinder for,  

 at kommunen genoptager behandlingen af sin egen afgørelse, hvis klageren  

 efter det foreliggende skal have medhold i klagen.
 Klagefristen foreslås ændret fra 4 uger til 1 måned.
 For sømænd er klagefristen dog 3 måneder regnet fra afgørelsens dato.  

 Særreglen for sømænd, der har virkning fra den 1. januar 1989, er indsat i  

 skattestyrelsesloven ved lov nr. 363 af 1. juli 1988 i forbindelse med  

 ophævelsen af lov om sømandsskat.
 Klagefristerne er ikke til hinder for, at skatteankenævnet bortser fra en  

 fristoverskridelse, når nævnet i overensstemmelse med almindelige  

 forvaltningsretlige principper efter en konkret vurdering finder, at sagen  

 alligevel bør tages under behandling.
 Afslag herpå påklages til Landsskatteretten efter de foreslåede  

 almindelige klageregler.
 Med det formål at sikre, at skatteankenævnenes afgørelser træffes på det  

 bedst mulige grundlag, og for at minimere antallet af klager til  

 Landsskatteretten foreslås der i § 25, stk. 2, indført regler om, at nævnene,  

 inden de træffer en afgørelse, som går klageren imod, skal udarbejde en  

 sagsfremstilling.
Sagsfremstillingen skal indeholde en redegørelse for de faktiske  

 omstændigheder i den pågældende sag, som skatteankenævnet vil tillægge  

 betydning ved afgørelsen.
Klageren skal have sagsfremstillingen forelagt og  

 have lejlighed til at kommentere den, inden skatteankenævnet træffer  

 afgørelse.
Sagsfremstillingen med eventuelle rettelser eller tilføjelser skal  

 påny sendes til klageren sammen med skatteankenævnets afgørelse, således at  

 klageren under en eventuel senere klage til Landsskatteretten også kan  

 fremsætte bemærkninger hertil.
 Bestemmelsen i stk. 3, hvorefter klageren skal tilbydes mundtlig  

 forhandling for skatteankenævnet, inden der træffes en afgørelse, der går  

 klageren imod, svarer til § 4, stk. 2, og § 9, stk. 2, i den gældende lov.
Stk. 4 svarer til den gældende skattestyrelseslovs § 9, stk. 2 og 3, og  

 fastslår, at skatteankenævnet ikke er bundet af klagerens påstande, men er  

 berettiget til at efterprøve afgørelsen i sin helhed og eventuelt ændre en  

 ansættelse eller en vurdering på et punkt, som ikke er påklaget.
Reglen  

 svarer til, hvad der i dag gælder for skatterådene.
 Efter lovforslagets stk. 5 foreslås overspringelsesfristen for påklage til  

 Landsskatteretten af klager, der er indbragt for, men endnu ikke afgjort af  

 skatteankenævnene, fastsat til 3 måneder, som tilfældet i dag er fra  

 ligningskommission til skatteråd, jf. § 4, stk. 3, i den gældende lov.
Til § 26 Lovforslagets § 26 indeholder reglerne om klage til skatteankenævnet over  

 vurderinger, der er foretaget af de kommunale skattemyndigheder.
Bestemmelsen i stk. 1 svarer i det væsentlige til vurderingslovens § 42,  

 stk. 1 og 2. Det foreslås, at vurderingsklager skal indgives til den  

 kommunale skattemyndighed, og at klagen skal være skriftlig og begrundet.
Den  

 almindelige klagefrist foreslås ændret fra 4 uger til 1 måned.
Efter de gældende regler kan skyldrådet, såfremt der foreligger  

 undskyldende omstændigheder, se bort fra en fristoverskridelse, når klagen  

 indgives senest 2 måneder efter udløbet af klagefristen.
Endvidere kan  

 skatteministeren forlænge klagefristen ved almindelige vurderinger, og  

 skatteministeren, der har delegeret kompetencen til Statsskattedirektoratet,  

 kan, når særlige forhold gør sig gældende, bestemme, at skyldrådet skal tage  

 en klagesag under behandling, selv om klagefristen er sprunget.
Disse særregler foreslås ikke overført til skattestyrelsesloven.
Det  

 foreslås, at skatteankenævnene får en tilsvarende fri adgang til som på  

 ligningsområdet at optage vurderingsklager til behandling, hvor fristen er  

 oversiddet, således at skatteankenævnet efter en samlet konkret vurdering af  

 sagen kan beslutte at realitetsbehandle denne.
Der henvises herved til  

 bemærkningerne til § 25.
 Den nuværende 2-måneders frist og ministerens kompetence til at forlænge  

 klagefristen ved almindelige vurderinger i vurderingslovens § 42, stk. 3 og  

 stk. 4, 1. pkt., foreslås derfor ophævet.
Skatteankenævnets eventuelle afslag på at behandle sagen som følge af, at  

 klagefristen er overskredet, påklages til Landsskatteretten efter de  

 almindelige klageregler, der indføres med dette lovforslag.
Reglen i  

 vurderingslovens § 42, stk. 4, 2. pkt., foreslås derfor ophævet.
 Stk. 2 svarer til vurderingslovens § 44, stk. 1 og 3. Det foreslås, at  

 skatteankenævnene også i vurderingssager har pligt til at udarbejde  

 sagsfremstillinger, jf. bemærkningerne til § 25, stk. 2.
Hvis skatteankenævnet ændrer en vurdering, for hvilken der foreligger en  

 afgørelse efter vurderingslovens § 33, skal nævnet samtidig bestemme, hvilken  

 indflydelse ændringen får på den pågældende afgørelse.
Særreglen herom i  

 vurderingslovens § 43 foreslås ophævet, da den foreslåede bestemmelse i stk.  

 1 også dækker disse tilfælde.
 Stk. 3 svarer til vurderingslovens § 45, stk. 1. Skatteankenævnet kan  

 efterprøve en påklaget afgørelse i sin helhed og er således ikke bundet af  

 klagerens påstande.
Til § 27 Forslagets § 27 giver skatteankenævnene adgang til at genoptage  

 skatteansættelses- og vurderingssager efter ansøgning, når der enten  

 fremlægges nye oplysninger, der kan medføre et ændret udfald af sagerne,  

 eller når særlige omstændigheder taler for genoptagelse.
 Reglen svarer til § 10 i den gældende lov om skatterådenes kompetence til  

 at optage egne afgørelser til ny behandling, men medtager i modsætning til  

 tidligere også vurderingssager.
 Påklage af skatteankenævnenes afslag på en ansøgning om genoptagelse sker  

 til Landsskatteretten.
Til § 28 Efter lovforslagets § 28, stk. 1, består Landsskatterettens virksomhed i  

 at påkende klager over de afgørelser, der er opregnet i nr. 1-6, herunder  

 skatteankenævnenes afslag på at realitetsbehandle sager efter § 25, stk. 1, §  

 26, stk 1, og § 27. Opregningen er ikke udtømmende, jf. nr. 6.  

 Landsskatteretten er herudover ved bestemmelser i særlovgivningen gjort  

 kompetent til at behandle klager over afgørelser truffet i henhold til disse  

 særlove.
Dette gælder f.eks. ifølge § 39, stk. 2, i pensionsbeskatningsloven.
Reglerne i nr. 1-4 svarer til § 21 i den gældende lov.
Nr. 5 svarer til §  

 5, stk. 1, i lov om bindende forhåndsbesked.
Denne særregel foreslås gentaget  

 i skattestyrelsesloven, da det er hensigten i løbet af kort tid at  

 sammenskrive bl.a. disse 2 love i en samlet skatteforvaltningslov.
 Kun dødsboer er efter forslagets stk. 2 berettiget til at påklage  

 skatteansættelser og afgørelser efter stk. 1, nr. 2, vedrørende dødsboer.  

 Bestemmelsen svarer til den nugældende § 25, stk. 1.
Reglerne om, hvem der er klageberettiget i vurderingssager, findes i dag  

 dels i vurderingsloven og dels i skattestyrelsesloven.
Det foreslås, at  

 vurderingslovens klageregler overføres til skattestyrelsesloven.
Stk. 3, 1. pkt., svarer til den gældende skattestyrelseslovs § 26 og  

 vurderingslovens § 46, stk. 1, 2. pkt.
Det fremgår nærmere af forslagets §  

 26, hvilke personer der er klageberettiget.
Efter de gældende regler kan en kommune påklage vurderinger af en ejendom,  

 hvori kommunen har en særlig retlig interesse, f.eks. p.g.a. byplanlægning  

 eller lignende.
Sådanne ejendomme skal efter lovforslagets § 4, stk. 2,  

 vurderes af de statslige told- og skatteforvaltninger.
Det foreslås i stk. 3,  

 2. pkt., at det lovfæstes, at kommunerne kan påklage vurderinger, der er  

 foretaget i henhold til § 4, stk. 2.
Efter reglen i stk. 3, 3. pkt., har den centrale told- og  

 skatteforvaltning af hensyn til ensartetheden i vurderingerne adgang til at  

 indbringe tidligere vurderinger vedrørende en ejendom, for hvilken en  

 vurdering er påklaget, for Landsskatteretten.
Det betyder, at  

 Landsskatteretten får mulighed for at pådømme de tidligere afgørelser sammen  

 med den påklagede vurdering.
Reglen er overført uændret fra § 27, stk. 4, i  

 den gældende lov.
 Reglen i den gældende lovs § 36, hvorefter Landsskatteretten ikke må  

 påkende en vurdering, der er påklaget af en anden end ejeren, uden at give  

 ejeren lejlighed til at udtale sig, er nu erstattet af en tilsvarende  

 bestemmelse om partshøring i forvaltningslovens § 19. Det foreslås derfor, at  

 § 36 ophæves.
 Den gaveafgiftspligtige er berettiget til at påklage afgørelser vedrørende  

 gavens værdi til Landsskatteretten, jf. forslagets stk. 4, der svarer til §  

 25, stk. 1, i den gældende lov.
Efter de gældende regler i skattestyrelsesloven kan afslag eller  

 begrænsede svar på bindende forhåndsbesked i dødsboer efter kildeskattelovens  

 § 33 A, stk. 5, ikke indbringes for Landsskatteretten eller for domstolene,  

 når svaret er begrænset eller afslaget givet som følge af, at klageren ikke  

 har fremlagt tilstrækkelige oplysninger.
Tilsvarende kan afvisning af en  

 anmodning om bindende forhåndsbesked efter § 5, stk. 4, i lov om bindende  

 forhåndsbesked ikke indbringes for Landsskatteretten eller for domstolene.  

 Det foreslås, at disse to beslægtede regler samles i lovforslagets stk. 5.
 Forslagets stk. 6 om Landsskatterettens reaktionsmuligheder, når der  

 klages, uden at klageadgangen til de øvrige skattemyndigheder er udnyttet,  

 svarer til den gældende lovs § 28, nr. 1.
Til § 29 I lovforslagets § 29 er det bestemt, at en klage til Landsskatteretten  

 over en skatteansættelse skal støttes på bestemte klagegrunde.
Disse  

 klagegrunde er udtømmende opregnet i nr. 1-4. Bestemmelsen svarer til § 24,  

 stk. 1, 1. pkt., i den gældende lov.
Der findes ikke en tilsvarende  

 bestemmelse vedrørende de øvrige sagstyper, som Landsskatteretten kan  

 behandle.
 I § 24, stk. 1, 2. pkt., i den gældende lov er det bestemt, at den  

 skattepligtige ikke kan påklage afgørelser til Landsskatteretten, når de ikke  

 har været rettidigt indbragt for skatterådet, medmindre klagen begrundes med,  

 at den pågældende ikke er skattepligtig, eller at afgørelsen er ugyldig på  

 grund af formelle mangler, jf. nr. 1 og 2.
Denne bestemmelse harmonerer ikke med den gældende lovs § 28, nr. 1, der  

 foreslås overført som § 30, stk. 1, 3. pkt., hvorefter Landsskatteretten  

 altid kan bortse fra en fristoverskridelse, når der foreligger særlige  

 undskyldende omstændigheder.
Det foreslås derfor, at bestemmelsen i § 24,  

 stk. 1, 2. pkt., ikke overføres til dette lovforslag.
 Det følger af bestemmelsen i § 29, at kun den skattepligtige, og således  

 ikke ligningsmyndighederne, er berettiget til at påklage en skatteansættelse.
Til § 30 Lovforslagets § 30 handler om fristen for klage til Landsskatteretten, om  

 klagens udformning og om klageafgift.
Efter de gældende regler i skattestyrelseslovens § 23 er fristen for  

 påklage til Landsskatteretten i de sagstyper, der er omfattet af  

 lovforslagets § 28, stk. 1, nr. 1-4, 8 uger fra det tidspunkt, hvor  

 afgørelsen er kommet frem til modtageren.
Vedrørende særreglen for sømænd  

 henvises til bemærkningerne til § 25.
 Klager over afgørelser om bindende forhåndsbesked skal indgives til  

 Landsskatteretten inden 2 måneder fra beskedens dato, jf. § 5, stk. 1, i lov  

 om bindende forhåndsbesked.
 For at forenkle klagereglerne foreslås det i stk. 1, at klagefristen i  

 alle disse tilfælde fastsættes til 3 måneder fra modtagelsen.  

 Landsskatteretten kan bortse fra en fristoverskridelse, hvis der foreligger  

 særlige omstændigheder, jf. stk. 1, 3. pkt., der svarer til § 28, nr. 2, i  

 den gældende lov.
Kravene til klagens indhold og udformning i stk. 2 svarer til § 27, stk.  

 1, 1-3. pkt., i den gældende lov.
Det foreslås, at det svarende til, hvad der  

 gælder om den påklagede afgørelse, gøres til en ufravigelig betingelse, at  

 skatteankenævnets sagsfremstilling vedlægges klagen enten i original eller  

 kopi.
 Hvis klagen lider af indholdsmæssige mangler, eller den påklagede  

 afgørelse eller sagsfremstillingen ikke er vedlagt klagen, afviser  

 Landsskatteretten klagen, medmindre manglen afhjælpes inden for en frist, som  

 Landsskatteretten fastsætter, jf. lovforslagets § 30, stk. 3, der svarer til  

 § 27, stk. 1, 2. pkt., og § 28, nr. 3, i den gældende lov.
I lovforslagets § 25, stk. 2, er det som nævnt foreslået, at der indføres  

 regler om, at skatteankenævnene har pligt til at udarbejde en  

 sagsfremstilling.
Forslaget har bl.a. til formål at begrænse antallet af  

 klager, der går videre til Landsskatteretten.
Som en yderligere klagebegrænsende foranstaltning foreslås det i § 30,  

 stk. 4, at der indføres regler om en klageafgift for sager, der indbringes  

 for Landsskatteretten.
Afgiften skal reguleres efter reglerne i  

 personskattelovens § 20. Grundbeløbet pr. 1. januar 1987 er fastsat til 400  

 kr., hvilket betyder, at klageafgiften pr. 1. januar 1990 vil udgøre 500 kr.
Klageafgiften skal betales samtidig med, at klagen indgives, og  

 sagsbehandlingen vil ikke blive påbegyndt, før afgiften er betalt.
Hvis  

 afgiften heller ikke bliver indbetalt inden for en frist, som  

 Landsskatteretten fastsætter, vil klagen blive henlagt.
Samtidig bortfalder  

 kravet om klageafgift.
Det foreslås af rimelighedsgrunde, at der ikke skal betales klageafgift,  

 når Landsskatteretten er 1. klageinstans, og at klageafgiften skal  

 tilbagebetales til klageren, når Landsskatterettens afgørelse giver klageren  

 helt eller delvis medhold i klagen.
Klageafgiften kan derimod ikke forlanges  

 tilbagebetalt, når Landsskatteretten afviser klagen, når klageren trækker sin  

 klage tilbage under sagen, eller når klageren benytter sig af sin adgang til  

 at indbringe sagen for domstolene, selv om Landsskatteretten endnu ikke har  

 truffet afgørelse i sagen, jf. lovforslagets § 36, stk. 1, 2. pkt.
 Landsskatteretten er 1. klageinstans i sager om bindende forhåndsbesked,  

 jf. § 5, stk. 1, i lov om bindende forhåndsbesked, hvorefter Ligningsrådets  

 afgørelser påklages til Landsskatteretten, og der skal derfor ikke betales  

 klageafgift i disse sager.
Landsskatteretten er endvidere 1. klageinstans, når den centrale told- og  

 skatteforvaltning eller Ligningsrådet træffer afgørelser i revisionssager  

 efter reglerne i lovforslagets § 18, stk. 4, og § 23, stk. 1. I disse sager  

 betales heller ikke klageafgift.
Dette gælder, selv om skatteankenævnet efter  

 påklage har behandlet sagen tidligere, idet det afgørende er, at  

 revisionsgennemgangen har ført til en ny afgørelse i sagen, der ønskes  

 påklaget.
 Reglerne om klageafgift anvendes tilsvarende ved en ansøgning om  

 genoptagelse af en sag, som Landsskatteretten tidligere har afgjort, jf.  

 forslagets § 34, stk. 3, med bemærkninger.
Til § 31 Efter de gældende regler har en klager adgang til i klageskrivelsen til  

 Landsskatteretten at fremsætte anmodning om personlig forhandling.
Ved  

 personlig forhandling forstås, at klageren har ret til at udtale sig  

 mundtligt under sagen.
Der findes 2 former for mundtlig forhandling, dels  

 forhandling med Landsskatterettens personale og dels en adgang til at  

 forelægge sagen for den besluttende del af Landsskatteretten under et  

 retsmøde.
Disse 2 former for mundtlig forhandling foreslås henført til  

 henholdsvis § 31 og § 32 i lovforslaget.
En begæring om personlig forhandling betragtes efter gældende praksis som  

 udgangspunkt som et ønske om mundtlig forhandling med en af rettens  

 sagsbehandlere under den forberedende behandling af klagen, medmindre  

 klageren udtrykkeligt har anmodet om ret til at udtale sig over for selve  

 retten.
En sådan anmodning om mundtlig forhandling med en medarbejder ved  

 Landsskatteretten skal altid imødekommes.
 Landsskatteretten kan afslå en begæring om mundtlig forhandling over for  

 selve retten, hvis mundtlig forhandling må anses for åbenbart overflødig.  

 Beslutningen om, hvorvidt en ansøgning skal imødekommes, træffes af retten  

 selv.
 Reglerne om forhandling med selve Landsskatteretten findes i den gældende  

 skattestyrelseslov, mens reglerne om forhandling med Landsskatterettens  

 personale findes i forretningsordenen for Landsskatteretten.
 Det foreslås, at reglerne om ret til forhandling med Landsskatterettens  

 personale lovfæstes, da reglerne yder borgerne retssikkerhedsmæssig  

 beskyttelse, jf. lovforslagets § 31, stk. 1. Det er ikke en betingelse, at  

 anmodningen om mundtlig forhandling er fremsat i klageskrivelsen.
Bestemmelsen i stk. 2 giver Landsskatteretten mulighed for at anmode  

 repræsentanter for den myndighed, der har truffet den påklagede afgørelse, om  

 at være til stede under den mundtlige forhandling med klageren.
Reglen  

 anvendes både i forbindelse med retsmøder og i forbindelse med forhandlinger  

 på et af rettens kontorer og har til formål at sikre, at sagen oplyses bedst  

 muligt.
Bestemmelsen svarer til § 27, stk. 2, i den gældende lov.
Efter den gældende bestemmelse i § 27, stk. 3, 1. pkt., kan  

 skatteministeren fastsætte nærmere regler for lignings- og  

 vurderingsmyndighedernes medvirken ved klagernes behandling i  

 Landsskatteretten.
Denne bemyndigelse er udnyttet, og i en cirkulæreskrivelse  

 af 19. september 1980 har skatteministeren bl.a. fastsat, at lignings- og  

 vurderingsmyndighederne kun har adgang til at være repræsenteret i  

 Landsskatteretten, når retten har anmodet om dette.
 Det foreslås, at denne regel udgår af lovteksten, da den findes overflødig  

 ved siden af den foreslåede bestemmelse i stk. 2.
 Reglen i stk. 3, hvorefter Landsskatteretten kan tilkalde særlige  

 sagkyndige til at bistå sig ved afgørelsen af en klage over en  

 ejendomsvurdering, svarer til vurderingslovens § 25, stk. 2.
For de tilfælde, hvor skatteankenævnet ikke har haft lejlighed til at  

 træffe afgørelse i en sag, f.eks. hvor klageren har benyttet sig af sin  

 adgang efter § 25, stk. 5, til at indbringe en sag for Landsskatteretten, som  

 skatteankenævnet endnu ikke har truffet afgørelse i, bestemmes det i stk. 4,  

 at Landsskatteretten kan anmode skatteankenævnet dels om at udarbejde en  

 sagsfremstilling og dels om et forslag til en afgørelse i sagen.
Reglen kan  

 også benyttes i tilfælde, hvor Landsskatteretten efter reglen i § 28, stk. 6,  

 optager en sag til behandling, uanset at sagen ikke har været påklaget til  

 skatteankenævnet.
Den foreslåede bestemmelse har til formål at lette  

 Landsskatterettens sagsbehandling.
Til § 32 Det foreslås i stk. 1, at klageren kan anmode om at få lejlighed til at  

 udtale sig mundtligt om sin sag over for selve Landsskatteretten under et  

 retsmøde.
Reglen svarer til § 27, stk. 1, 4. pkt., i den gældende lov.  

 Klageren har endvidere ret til mundtlig forhandling med rettens sekretariat  

 under sagens forberedelse, jf. lovforslagets § 31, stk. 1, og bemærkningerne  

 hertil.
Anmodningen om mundtlig forhandling kan fremsættes i klageskrivelsen  

 eller under den forberedende sagsbehandling.
Efter reglen i stk. 2, der svarer til § 27, stk. 3, 2. pkt., kan også den  

 centrale told- og skatteforvaltning anmode om et retsmøde.
Klageren tilsiges  

 til dette retsmøde og må tåle, at der afholdes et retsmøde, vedkommende ikke  

 har anmodet om.
Det bestemmes i stk. 3, der svarer til § 27, stk. 1, 5. pkt., at  

 Landsskatteretten kan afslå en sådan anmodning, hvis mundtlig forhandling må  

 anses for åbenbart overflødig.
Beslutningen om, hvorvidt ansøgningen skal  

 imødekommes, træffes af selve retten.
Til § 33 I stk. 1 bestemmes, at Landsskatterettens afgørelser træffes ved kendelse,  

 og at Landsskatteretten uanset klagens indhold er berettiget til at  

 efterprøve en afgørelse på alle punkter.
Bestemmelsen svarer til § 33, stk.  

 1, i den gældende lov med den ændring, at kravet om, at kendelserne skal  

 begrundes, udgår af lovteksten, fordi dette krav allerede fremgår af  

 forvaltningslovens § 22. Såfremt det under sagens behandling i  

 Landsskatteretten konstateres, at afgørelsen indeholder fejl eller mangler på  

 andre punkter end de påklagede, har Landsskatteretten efter bestemmelsen  

 adgang til at træffe afgørelse vedrørende disse punkter.
Landsskatteretten er uanset navnet ikke en domstol, men den øverste  

 administrative klageinstans i skattesager.
Dette indebærer, at  

 Landsskatteretten i lighed med andre forvaltningsmyndigheder, herunder de  

 øvrige skattemyndigheder, er undergivet officialmaximen, hvorved forstås, at  

 den pågældende forvaltningsmyndighed selv har ansvaret for, at der  

 tilvejebringes de oplysninger, som myndigheden anser for nødvendige og  

 tilstrækkelige til at kunne træffe en forsvarlig afgørelse i en sag.
Det er endvidere forvaltningsmyndighedernes pligt at sørge for, at de  

 fornødne oplysninger skaffes tilveje på den hurtigste og mest hensigtsmæssige  

 måde.
En sag skal således undersøges af myndigheden så langt, som det er  

 nødvendigt i det enkelte tilfælde for at træffe en forsvarlig afgørelse.
Ved  

 vurderingen af, hvor omfattende undersøgelser der bør foretages, indgår en  

 række hensyn.
Foruden hensynet til at nå frem til den materielt rigtige  

 afgørelse spiller hensynet til, at afgørelsen træffes uden unødig  

 forsinkelse, en væsentlig rolle.
 Reglerne om officialmaximen er uskrevne forvaltningsretlige normer for,  

 hvad der er god forvaltningsskik.
I den gældende skattestyrelseslov findes følgende enkeltstående regler,  

 der er et udtryk for officialmaximen: I § 24, stk. 2, er det fastsat, at  

 Landsskatteretten kun kan ændre en afgørelse, der har beroet på et skøn, når  

 retten på grundlag af de for den foreliggende oplysninger kan danne sig et  

 selvstændigt skøn.
I § 32, stk. 1, er det fastsat, at Landsskatteretten kan  

 indhente oplysninger ud over de fremlagte.
Efter § 32, stk. 2, kan retten  

 anmode en 3. mand, som har modstående interesser i et retsforhold, som  

 omfatter klageren og 3. manden, om at udtale sig om sin opfattelse af  

 retsforholdet.
Det bemærkes, at 3.manden ikke er forpligtet til at afgive  

 udtalelse, og at afgørelsen i klagesagen ikke er bindende for ham.
 Det foreslås, at de nævnte bestemmelser udgår af skattestyrelsesloven, da  

 Landsskatteretten som nævnt allerede er forpligtet til at fremskaffe de  

 nødvendige og tilstrækkelige oplysninger til brug for en sags afgørelse, og  

 da reglerne blot er et udtryk for ganske få af de sagsbehandlingsregler, som  

 Landsskatteretten er forpligtet til at følge.
 Kendelsen skal efter stk. 2, der svarer til § 33, stk. 2, i den gældende  

 lov, indeholde oplysning om retsmedlemmernes eventuelle forskellige  

 opfattelser vedrørende sagens afgørelse, om stemmeantallet, og om hvorvidt  

 retsformanden har afgivet dissens.
Til § 34 Lovforslagets § 34 indeholder reglerne om Landsskatterettens adgang til at  

 genoptage allerede afgjorte sager til fornyet behandling.
Reglerne i stk. 1  

 og 2 er overført uændret fra § 34 i den gældende skattestyrelseslov.
Det foreslås i stk. 3, at der skal betales klageafgift, når en sag begæres  

 genoptaget i Landsskatteretten.
Afgiften tilbagebetales, når betingelserne  

 herfor i forslagets § 30, stk. 4, er opfyldt.
Til § 35 Den foreslåede bestemmelse svarer til § 1, nr. 1, i lovforslag L 14  

 (Appelbegrænsning m.m.), der blev fremsat af skatteministeren den 5. oktober  

 1988, hvilket lovforslag blev henlagt af Folketinget i foråret 1989 som følge  

 af forhandlingerne mellem regeringen, Kommunernes Landsforening, Københavns  

 og Frederiksberg kommuner om den fremtidige struktur på skatteområdet.
Formålet med bestemmelsen er at åbne mulighed for skatteyderen til at  

 indhente et egentligt syn og skøn om f.eks. værdiansættelsesspørgsmål, som  

 indgår i klagesagen, for Landsskatteretten.
Reglen skal ikke kunne finde  

 anvendelse i vurderingssager, idet vurderingsmyndighederne har adgang til at  

 foretage besigtigelse af ejendommen og til at betjene sig af særlig sagkyndig  

 bistand.
I retsplejelovens § 343 findes hjemmel til at anmode de almindelige  

 domstole om at udmelde syn og skøn om sagsgenstanden, uanset at der endnu  

 ikke er anlagt retssag.
Det antages imidlertid, at formuleringen af den  

 gældende skattestyrelseslovs § 29, stk. 1, 1. pkt., afskærer henvendelse til  

 de almindelige domstole om udmeldelse af syn og skøn, førend  

 Landsskatteretten har taget stilling til sagen, eller 6-måneders fristen i §  

 29, stk. 1, 5. pkt., er udløbet.
Efter lovforslagets stk. 1 skal reglen i retsplejelovens § 343 være  

 direkte anvendelig allerede i forbindelse med landsskatteretsbehandlingen af  

 sagen.
Dette indebærer, at parten vil kunne begære landsskatteretssagen sat i  

 bero, samtidig med at parten indgiver begæring om syn og skøn ved de  

 almindelige domstole.
Landsskatteretten skal kunne fastsætte en frist i den  

 enkelte sag, inden hvilken spørgsmålet om eventuel afholdelse af syn og skøn  

 skal være afklaret, jf. stk. 2.
Henvisningen til retsplejelovens § 343 betyder, at det er de almindelige  

 domstole, der udmelder syns- og skønsmændene, og at retsplejelovens regler om  

 afholdelse af syn og skøn er gældende, herunder reglerne om værneting og om  

 modpartens muligheder for at protestere mod skønsforretningens afholdelse, og  

 om reglerne om afhjemling i retten under vidneansvar.
Den part, der  

 rekvirerer skønsforretningen, drager omsorg for, at Landsskatteretten får  

 tilsendt skønserklæringen, når den foreligger, ligesom parten afholder  

 omkostningerne.
 Landsskatteretten skal endvidere kunne fastsætte en frist, inden hvilken  

 klageren og skattemyndighederne må meddele retten, om skønserklæringen giver  

 parterne anledning til at ændre deres påstande i sagen.
Til § 36 Bestemmelsen i § 36, stk. 1, fastslår, at sager kan indbringes for  

 domstolene, der er berettiget til at efterprøve sagernes materielle indhold.  

 Det er en betingelse, at sagen forinden har været indbragt for  

 Landsskatteretten, når sagen drejer sig om spørgsmål, som Landsskatteretten  

 er kompetent til at tage stilling til.
Reglen svarer til § 29, stk. 1, i den  

 gældende lov.
 Landsskatterettens afgørelser i vurderingssager vil kunne indbringes for  

 domstolene, men det antages i retspraksis, at domstolene vil udvise  

 tilbageholdenhed med at efterprøve den del af Landsskatterettens afgørelser,  

 der omhandler værdiskønnet.
Det foreslås i stk. 2, at fristen for at indbringe en  

 landsskatteretskendelse for domstolene nedsættes fra 6 måneder til 3 måneder.  

 Bestemmelsen svarer i øvrigt til § 29, stk. 2, i den gældende lov.
De  

 specielle klagefrister på 3 måneder i § 29, stk. 3, foreslås i konsekvens  

 heraf ophævet.
Det foreslås i stk. 3, at fristen for at indbringe en sag for domstolene,  

 som Landsskatteretten har afvist, nedsættes fra 5 år til 3 år, således at  

 fristen kommer til at korrespondere med fristerne i lovforslagets § 8 og §  

 40. Der henvises herved til de almindelige bemærkninger om genoptagelse og  

 til bemærkningerne til de nævnte bestemmelser.
Bestemmelsen, der i øvrigt  

 svarer til den gældende lovs § 29, stk. 4, 1. pkt., anviser den sidste udvej  

 for at få prøvet en afgørelse, når Landsskatteretten ikke har  

 realitetsbehandlet sagen.
Forslagets stk. 4 og 5 svarer til henholdsvis § 29, stk. 4, 3. pkt., og  

 stk. 5, i den gældende lov.
Bestemmelsen i stk. 4 fastslår, at 3-års fristen  

 i stk. 3 for klage til domstolene er overholdt, blot klageren har anmodet  

 Landsskatteretten om at behandle sagen inden udløbet af 3-års fristen.
 De i stk. 5 nævnte sager skal dog, når de er afvist, indbringes senest et  

 år efter afgørelsen i 1. instans, jf. den gældende § 29, stk. 5.
Til § 37 Bestemmelsen i lovforslagets § 37 fastslår, at skatteministeren kan  

 indbringe Landsskatterettens afgørelser for domstolene.
Det foreslås, at  

 klagefristen i bestemmelsen nedsættes til 3 måneder, således at reglen  

 korresponderer med den klagefrist, der efter lovforslagets § 36, stk. 2, skal  

 gælde for borgerne.
Reglen svarer til § 33, stk. 4, 1. pkt., i den gældende  

 lov, mens den korte specielle klagefrist på 3 måneder i 2. pkt. kan ophæves  

 som konsekvensændring.
Til § 38 Lovforslagets § 38, stk. 1, fastslår, at sagerne altid skal anlægges ved  

 landsretten som 1. instans.
I stk. 2 og 3 findes reglerne om, hvilken af landsretterne der er  

 kompetent i den konkrete sag.
Bestemmelsen i stk. 2 svarer til de gældende  

 regler i § 31 og § 33, stk. 4, 1. pkt., og § 5, stk. 3, i lov om bindende  

 forhåndsbesked.
 Stk. 3 indeholder en særregel for tilfælde, hvor den private part ikke har  

 hjemting i Danmark, og svarer delvis til § 5, stk. 3, i lov om bindende  

 forhåndsbesked.
Til § 39 Lovforslagets § 39 svarer til § 37 i den gældende lov med de ændringer,  

 der følger af, at skatterådene og amtsligningsrådene efter dette forslag  

 nedlægges, og at ligningskommissionerne ændrer betegnelse til skatteankenævn.
 Bestemmelsen er ikke til hinder for, at skatterådsmedlemmer samtidig er  

 medlemmer af skatteankenævnene i den overgangsperiode på 6 måneder, som  

 foreslås i § 46, stk. 1. Der vil ikke opstå habilitetsproblemer, da  

 skatterådene ikke tilføres nye sager i overgangsperioden.
Til § 40 Efter § 1, nr. 4, i lov nr. 274 af 22. december 1908 forældes det  

 offentliges krav på skatter og afgifter på 5 år.
I de tilfælde, hvor denne  

 forældelsesregel ikke kan finde anvendelse, gælder fortsat forældelsesfristen  

 i Danske Lov 5-14-4 af 15. april 1683, hvorefter skattekrav forældes 20 år  

 efter kravets stiftelse.
I § 15, stk. 5, i den gældende skattestyrelseslov er det fastsat, at  

 skatteansættelser, i det omfang de beror på et skøn, ikke kan forhøjes senere  

 end 3 år efter udløbet af det indkomstår, ansættelsen vedrører.
Reglen  

 indebærer, at muligheden for at foretage skønsmæssige forhøjelser af en  

 ansættelse i forbindelse med en revisionsmæssig gennemgang er undergivet en  

 særlig hurtig forældelse.
Der foreslås i § 40, stk. 1, indført en generel regel om, at  

 skattemyndighederne er afskåret fra under en revisionsmæssig gennemgang at  

 forhøje en skatteansættelse senere end 3 år efter udløbet af det indkomstår,  

 som ansættelsen vedrører.
Reglen gælder, uanset om forhøjelsen beror på et  

 skøn eller ikke, og indebærer en udvidelse af den gældende bestemmelse i §  

 15, stk. 5.
Reglen har sammenhæng med den foreslåede regel i § 8, stk. 1, hvorefter  

 borgeren ikke kan begære genoptagelse af en skatteansættelse efter udløbet af  

 en tilsvarende periode.
Efter reglen i § 36 har borgeren heller ikke mulighed  

 for at indbringe en sådan sag for domstolene.
 Formålet med den foreslåede regel er at beskytte skatteyderne mod efter  

 længere tids forløb at blive stillet over for yderligere skattekrav.
Bestemmelsen vedrører kun forhøjelse af en ansættelse.
Nedsættelse eller  

 ophævelse kan altid ske med den begrænsning, at borgernes krav herpå er  

 begrænset af 3-års fristen i § 8, stk. 1.
Såfremt skattemyndighederne bevillingsmæssigt tillader nedsættelse efter  

 udløbet af 3-års fristen, er den foreslåede bestemmelse ikke til hinder for,  

 at skattemyndighederne i forbindelse hermed foretager forhøjelser på enkelte  

 punkter vedrørende det samme indkomstår, når blot nettoresultatet af  

 ansættelsesændringen bliver en nedsættelse.
Den typiske situation vil være,  

 at skattemyndighederne under sagens gennemgang konstaterer, at ansættelsen  

 skal forhøjes på andre punkter.
Synspunktet er, at når borgeren  

 bevillingsmæssigt får tilladelse til at få genoptaget en ældre ansættelse med  

 henblik på nedsættelse, må den pågældende tåle det vilkår for bevillingen, at  

 der foretages modregning for skattemyndighedernes eventuelle krav for det  

 samme år.
Såfremt der efter udløbet af 3-års fristen konstateres ændringer i  

 grundlaget for en ældre ansættelse, kan skattemyndighederne efter den  

 foreslåede bestemmelse i stk. 2 lægge disse ændringer til grund ved  

 ansættelsesforhøjelser, der foretages i indkomstår, som ligger inden for  

 fristen.
Skattemyndighederne er derimod afskåret fra at forhøje selve  

 ansættelserne i de tidligere år.
Dette gælder f.eks., når det efterfølgende konstateres, at et  

 afskrivningsgrundlag i et tidligere indkomstår er forkert ansat.
I disse  

 situationer kan skattemyndighederne lægge afskrivningsgrundlaget, som det  

 ville have set ud, hvis der var foretaget ansættelsesændringer i relevante  

 tidligere år, til grund ved ansættelsen i de indkomstår, hvor ændringer kan  

 ske.
 Bestemmelsen forudsætter, at skattemyndighederne i situationer som den  

 nævnte foretager en beregning over, hvilke skattemæssige virkninger ændringer  

 i grundlaget for tidligere år vil have i de år, hvor der forhøjes.
 I det omfang, hvori skatteansættelsen beror på et skøn, er  

 skattemyndighederne dog udelukket fra at foretage forhøjelser på grundlag af  

 konstaterede ændringer i grundlaget for ansættelser for indkomstår, hvor  

 ændringer ikke kan ske, jf. stk. 2, 2. pkt., der svarer til den gældende  

 regel i § 15, stk. 5.
Klager over ændringer i grundlaget for ældre ansættelser, der får  

 skadevirkning for den skattepligtige i et senere indkomstår, skal efter  

 forslaget indgives i forbindelse med en klage over ansættelserne i de år,  

 hvor ændringerne er lagt til grund for en ansættelse.
Der er derimod ikke  

 adgang til isoleret at påklage grundlaget for ældre ansættelser.
Det foreslås i stk. 3, at skattemyndighederne ikke i forbindelse med en  

 revisionsmæssig gennemgang kan ændre vurderinger senere end 3 år efter  

 udløbet af det år, hvori vurderingen er foretaget.
Reglen vedrører i  

 modsætning til skatteansættelser både forhøjelse og nedsættelse af  

 vurderingsskønnet, idet ejerne kan have en interesse i begge dele.
Reglen  

 korresponderer med forslagets § 8, stk. 1, hvorefter ejeren, eller køber  

 eller sælger i tilfælde af ejerskifte, kan begære en vurdering genoptaget i  

 indtil 3 år efter udløbet af det pågældende vurderingsår.
Der findes ikke en  

 tilsvarende bestemmelse i gældende ret.
 Forslagets § 40 begrænser ikke skattemyndighedernes adgang til at foretage  

 revisionsmæssige undersøgelser af ansættelser og vurderinger såvel for  

 løbende som for tidligere indkomst- og vurderingsår.
 Forslaget medfører endvidere ikke ændringer til de almindelige  

 forældelsesregler i 1908-loven eller Danske Lov.
 Det foreslås i stk. 4, at den gældende praksis om, at forældelsesfristen  

 suspenderes, når skatteyderen har begået positive fejl, lovfæstes, og at  

 reglen udvides til også at omfatte vurderingssager.
I stk. 5 foreslås indført en regel om, at begrænsningen i adgangen til at  

 forhøje ansættelser eller ændre vurderinger ikke gælder, når afgørelsen er  

 påklaget.
Reglen har sammenhæng med reglerne i lovforslagets § 25, stk. 4, §  

 26, stk. 3, og § 33, stk. 1, hvorefter skatteankenævnene og Landsskatteretten  

 er berettiget til at optage en afgørelse til pådømmelse i dens helhed.
Til § 41 Med lovforslagets § 41 foreslås indført en generel regel, der beskriver  

 skattemyndighedernes indbyrdes kompetenceforhold, og som samler de regler,  

 der i dag findes spredt i lovgivningen, som f.eks. reglerne i den nuværende  

 skattestyrelseslov § 15, stk. 1, 3. pkt., og stk. 2, 2. pkt., samt § 18, stk.  

 4, 2. pkt.
Reglen indebærer ikke nogen ændring i forhold til gældende ret.
 Det fastslås i bestemmelsen, at de lokale og de øvrige (statslige)  

 skattemyndigheder er afskåret fra at træffe afgørelse i en sag, i det omfang  

 Ligningsrådet eller Landsskatteretten har taget stilling til sagen, samt at  

 Ligningsrådet ikke kan træffe afgørelse i en sag, i det omfang  

 Landsskatteretten har taget stilling til sagen ved kendelse.
Til § 42 Bestemmelsen svarer til den gældende skattestyrelseslovs § 37 og handler  

 om vurderingspåtegninger på overdragelsesdokumenter og indgivelse af  

 indberetningsskemaer i forbindelse med overdragelse af fast ejendom.
Til § 43 Efter bestemmelsen kan skatteministeren henlægge sine beføjelser til at  

 træffe afgørelser efter skattestyrelsesloven til de statslige eller lokale  

 skattemyndigheder.
Endvidere kan ministeren fastsætte regler om adgangen til  

 at klage over afgørelserne herunder om, at afgørelserne ikke kan indbringes  

 for højere administrativ myndighed.
Bestemmelsen skal ses i sammenhæng med  

 forslaget til § 20, hvorefter den centrale told- og skatteforvaltning kan  

 videredelegere sine opgaver til de regionale told- og skatteforvaltninger.
Formålet med at lade ministeren regulere klagevejen er at afkorte denne,  

 således at der som hovedregel bliver tale om et to-instansprincip.
Det er  

 tillige muligt at bestemme, at klagevejen ikke skal være den almindelige  

 instansfølge, f.eks. fra den regionale told- og skatteforvaltning til den  

 centrale told- og skatteforvaltning, men at der f.eks. skal være klageadgang  

 fra den regionale told- og skatteforvaltning direkte til Landsskatteretten.
 Skatteministeren fremsætter i efterårssamlingen 1989 et forslag til lov om  

 ændring af forskellige skattelove (klageafkortning), hvorved der indsættes  

 bestemmelser svarende til den nærværende i de fleste gældende skattelove.
Til § 44-48 Lovens ikrafttrædelsesregler er beskrevet i de almindelige bemærkninger,  

 pkt. 6.
 Ministeriet for Skatter og afgifters lovbekendtgørelse nr. 573 af 14.
november 1984 Efter 2. behandling den 12. december 1989 Kapitel 1 De lokale skattemyndigheder Kommunalbestyrelsen § 1. Kommunalbestyrelsen er ansvarlig for, at der hvert år udarbejdes en  

 plan for den kommunale skattemyndigheds ligningsarbejde, og at planen følges.  

 Planen skal tage hensyn til de anvisninger og den plan, der er nævnt i § 13.
 Stk. 2. Kommunalbestyrelsen udpeger en person, der er ansat i kommunen,  

 til at have det øverste ansvar for den kommunale skattemyndigheds  

 ligningsarbejde, jf. § 2. Kommunalbestyrelsen kan ikke behandle den kommunale  

 skattemyndigheds afgørelser.
Den kommunale skattemyndighed § 2. Den kommunale skattemyndighed foretager:
 1) Skatteansættelse af indkomst og formue.
 2) Godkendelse af opgørelse efter kildeskattelovens § 14, stk. 3,  

 værdiansættelse af aktiver og passiver, beregning af passivposter og bindende  

 forhåndsbesked efter kildeskattelovens § 33 A i dødsboer.
§ 3. Når den kommunale skattemyndighed agter at foretage en  

 skatteansættelse på et andet grundlag end det, der fremgår af selvangivelsen,  

 skal den skattepligtige underrettes skriftligt herom.
Den skattepligtige skal  

 samtidig underrettes om, at vedkommende har ret til at udtale sig skriftligt  

 eller mundtligt over for skattemyndigheden inden for en frist, der fastsættes  

 af skattemyndigheden.
Har den skattepligtige ikke udtalt sig inden fristens  

 udløb, kan skattemyndigheden foretage skatteansættelsen i overensstemmelse  

 med forslaget uden yderligere underretning.
Har den skattepligtige udtalt  

 sig, skal der gives skriftlig underretning om skatteansættelsen.
 Stk. 2. Stk. 1 anvendes tilsvarende, når den kommunale skattemyndighed  

 agter at foretage en skatteansættelse, uden at der foreligger behørig  

 selvangivelse.
Stk. 3. Den kommunale skattemyndighed kan tage en skatteansættelse op til  

 fornyet behandling og eventuel ændring.
Det gælder dog ikke i det omfang, en  

 anden skattemyndighed har taget stilling til ansættelsen eller har en sag  

 herom under behandling.
Den fornyede behandling skal være afsluttet inden  

 udløbet af fristen i stk. 4. Når skattemyndigheden agter at ændre en  

 skatteansættelse, skal den skattepligtige underrettes herom, medmindre  

 afgørelsen fuldt ud imødekommer vedkommendes anmodning.
Skattemyndigheden  

 skal tillige underrette den skattepligtige om, at vedkommende har ret til at  

 udtale sig skriftligt eller mundtligt over for skattemyndigheden.
Der skal  

 gives den skattepligtige skriftlig underretning om afgørelsen.
 Stk. 4. Skatteansættelsen skal være foretaget senest den 31. marts i det  

 andet kalenderår efter det indkomstår, som ansættelsen vedrører.
§ 4. Den kommunale skattemyndighed kan genoptage en skatteansættelse, når  

 den skattepligtige fremlægger nye oplysninger, som kan medføre en ændret  

 skatteansættelse.
Begæringen om genoptagelse skal indgives inden 3 år efter  

 udløbet af det pågældende indkomstår.
Hvis den skattepligtiges indkomstår  

 ikke er sammenfaldende med kalenderåret, regnes fristen fra udløbet af det  

 år, som indkomståret træder i stedet for.
 Stk. 2. Skatteministeren kan fastsætte regler, hvorefter den kommunale  

 skattemyndighed uden anmodning derom kan ændre skatteansættelser efter  

 udløbet af fristen i § 3, stk. 4. Stk. 3. Skatteministeren kan  

 fastsætte regler, hvorefter den kommunale skattemyndighed kan foretage  

 skatteansættelser efter udløbet af fristen i § 3, stk. 4, hvor disse  

 tidligere med urette ikke er foretaget.
 Stk. 4. Reglerne i § 3 og kapitel 3 anvendes tilsvarende, hvor en  

 ansættelse ændres efter reglerne i stk. 1-2 eller foretages efter stk. 3.
 Stk. 5. Reglerne i kapitel 3 anvendes tilsvarende, når den kommunale  

 skattemyndighed har givet afslag på en begæring efter reglerne i stk. 1 og 3.
Skatteankenævnene § 5. Skatteankenævnene behandler efter reglerne i §§ 21 og 22 klager over  

 de kommunale skattemyndigheders afgørelser som nævnt i § 2.
§ 6. I hver kommune vælger kommunalbestyrelsen et skatteankenævn.
Nævnets  

 medlemstal fastsættes i kommunens styrelsesvedtægt.
Medlemstallet skal være  

 ulige og skal udgøre mindst 5 og højst 15. Samtidig med valget til  

 skatteankenævnet udpeges for hvert medlem en stedfortræder, som kan  

 indkaldes, når et medlem er forhindret i at deltage.
Stk. 2. Skatteankenævnets medlemmer og stedfortrædere vælges blandt de  

 personer, der er valgbare til kommunalbestyrelsen.
Valget sker på  

 kommunalbestyrelsens konstituerende møde og har virkning for  

 kommunalbestyrelsens funktionsperiode.
 Stk. 3. Personer, der er valgbare, har pligt til at modtage valg, jf. dog  

 stk. 4 og 5.
 Stk. 4. Medlemmer af kommunalbestyrelsen har ikke pligt til at modtage  

 valg til skatteankenævnet.
Stk. 5. Personer, der på tiltrædelsestidspunktet er fyldt 60 år eller har  

 været medlem af skatteankenævnet i 2 hele sammenhængende valgperioder, har  

 ikke pligt til at modtage valg til skatteankenævnet.
Personer, der på  

 tiltrædelsestidspunktet opfylder betingelserne for at blive fritaget for  

 hvervet som medlem eller stedfortræder i funktionsperioden, jf. § 8, har  

 heller ikke pligt til at modtage valg.
 § 7. Mister et medlem eller en stedfortræder sin valgbarhed, udtræder den  

 pågældende af skatteankenævnet.
 Stk. 2. Spørgsmålet, om et medlem eller en stedfortræder har mistet sin  

 valgbarhed, afgøres af kommunalbestyrelsen, jf. dog stk. 3 og 5.
Stk. 3. Gør et medlem af kommunalbestyrelsen gældende, at en person, som  

 ønskes valgt til medlem af eller stedfortræder i skatteankenævnet, på grund  

 af straf ikke er valgbar, skal kommunalbestyrelsen forelægge spørgsmålet for  

 Valgbarhedsnævnet, jf. § 105 i lov om kommunale valg.
Valgbarhedsnævnet  

 afgør, om den pågældende som følge heraf har mistet sin valgbarhed.
 Stk. 4. Indsigelse mod et medlems eller en stedfortræders valgbarhed på  

 grund af straf skal fremsættes senest 3 måneder efter, at valget har fundet  

 sted.
 Stk. 5. Bliver et medlem eller en stedfortræder straffet, skal  

 kommunalbestyrelsen indberette dette til Valgbarhedsnævnet, der afgør, om den  

 pågældende som følge heraf har mistet sin valgbarhed.
 § 8. Et medlem eller en stedfortræder skal efter anmodning fritages for  

 sit medlemskab henholdsvis sit stedfortræderhverv, såfremt den pågældende på  

 grund af sin helbredstilstand, varetagelse af andet offentligt hverv,  

 forretninger eller lignende har rimelig grund til at ønske sig fritaget.  

 Afgørelse om, hvorvidt en anmodning om fritagelse skal imødekommes, træffes  

 af kommunalbestyrelsen.
 § 9. Udtræder et medlem eller en stedfortræder af skatteankenævnet, vælges  

 der et nyt medlem henholdsvis en ny stedfortræder for den resterende del af  

 nævnets funktionsperiode.
§ 10. Skatteankenævnet vælger en formand og en eller to næstformænd blandt  

 nævnets medlemmer.
Nævnet kan opdele sig i besluttende led bestående af  

 mindst 3 medlemmer, deriblandt formanden.
Ved opdelingen skal de besluttende  

 led så vidt muligt sikres en alsidig sammensætning.
Stk. 2. For at det samlede skatteankenævn kan afsige kendelse, skal mindst  

 halvdelen af nævnets medlemmer eller deres stedfortrædere deltage i  

 afgørelsen.
For at et besluttende led kan afsige kendelse, skal mindst 3  

 medlemmer eller deres stedfortrædere deltage i afgørelsen.
Formanden eller,  

 hvor denne er forhindret, en næstformand skal deltage i alle afgørelser.
I  

 tilfælde af stemmelighed er formandens eller næstformandens stemme afgørende.  

 Ethvert medlem kan kræve en sag forelagt for det samlede skatteankenævn.
 Stk. 3. Hvis et medlem er uenigt i en ansættelse, der er foretaget af  

 skatteankenævnet, kan medlemmet kræve sine indvendinger imod afgørelsen  

 tilført beslutningsprotokollen og en kopi af protokollatet indsendt til den  

 centrale told- og skatteforvaltning.
Stk. 4. Selv om skatteankenævnet er opdelt i besluttende led, har alle  

 nævnets medlemmer ret til at deltage i ethvert møde.
Et medlem af  

 skatteankenævnet kan over for formanden fremsætte begæring om at få tilsendt  

 indkaldelser til møder i besluttende led, hvoraf vedkommende ikke selv er  

 medlem.
De nævnsmedlemmer, der ikke er medlem af det besluttende led, har  

 ikke stemmeret, men har ret til at udtale sig.
 Stk. 5. Indenrigsministeren fastsætter regler om vederlæggelse af  

 skatteankenævnenes formænd og medlemmer.
Stk. 6. Skatteministeren kan fastsætte regler for skatteankenævnenes  

 virksomhed.
Skatteministeren kan fastsætte afvigende regler om  

 skatteankenævnet i København.
§ 11. Den kommunale skattemyndighed yder sekretariatsbistand til  

 skatteankenævnet.
Nævnet kan anmode sekretariatet om at være repræsenteret  

 ved nævnets møder.
 Stk. 2. Den, som tidligere har deltaget i en afgørelse om ansættelse eller  

 i øvrigt har medvirket ved behandlingen af en sag efter § 2, må ikke yde  

 sekretariatsbistand til skatteankenævnet ved behandling af en klage til  

 skatteankenævnet over samme afgørelse.
 Stk. 3. En kommune, der ikke kan sikre den i stk. 2 foreskrevne habilitet  

 hos sit personale, skal anvende ekstern sekretariatsbistand.
Kapitel 2 De statslige skattemyndigheder Den centrale told- og skatteforvaltning § 12. Den centrale told- og skatteforvaltning skal føre tilsyn med, at  

 skatteansættelse af indkomst og formue, værdiansættelse m.v. i dødsboer samt  

 vurdering af fast ejendom sker på behørig og ensartet måde over hele landet.
 Stk. 2. Told- og skatteforvaltningen opgør afgiftsgrundlaget i  

 gaveafgiftssager og beregner gaveafgift.
 § 13. Den centrale told- og skatteforvaltning udarbejder hvert år planer  

 for den almindelige ligning og vurdering og for tilsynet med lignings- og  

 vurderingsarbejdet.
 Stk. 2. Told- og skatteforvaltningen forsyner de lokale skattemyndigheder  

 og vurderingsmyndighederne med oplysninger til brug ved ligningen eller  

 vurderingen og giver dem anvisninger med hensyn til den formelle  

 fremgangsmåde og tilrettelæggelsen og gennemførelsen af selve ligningen eller  

 vurderingen.
Stk. 3. De i stk. 1 og 2 nævnte planer og anvisninger skal godkendes af  

 Ligningsrådet.
Når Ligningsrådet har godkendt anvisninger som nævnt i stk. 2,  

 skal de følges af de lokale skattemyndigheder og vurderingsmyndighederne.
§ 14. Den centrale told- og skatteforvaltning skal undersøge rigtigheden  

 af de lokale skattemyndigheders afgørelser i de i § 2 nævnte sager og af  

 vurderings- og skyldrådenes afgørelser vedrørende de i vurderingsloven nævnte  

 vurderinger.
Dette sker efter regler, der udarbejdes af told- og  

 skatteforvaltningen og godkendes af Ligningsrådet.
 Stk. 2. Told- og skatteforvaltningen har adgang til indsigt i de lokale  

 skattemyndigheders og vurderingsmyndighedernes konkrete arbejde, herunder til  

 at deltage i skatteankenævnenes, vurderingsrådenes og skyldrådenes møder og  

 forhandlinger uden stemmeret.
 Stk. 3. Told- og skatteforvaltningen kan udtage selvangivelser,  

 ansættelser og vurderingssager til gennemgang.
Stk. 4. Told- og skatteforvaltningen kan foretage en ansættelse, hvor  

 denne ikke tidligere er foretaget.
Anser told- og skatteforvaltningen en  

 ansættelse, der er foretaget af de lokale skattemyndigheder, for urigtig, kan  

 told- og skatteforvaltningen ændre ansættelsen.
Dette gælder dog ikke, i det  

 omfang et skatteankenævn, Ligningsrådet eller Landsskatteretten har taget  

 stilling til ansættelsen. § 3, stk. 3, 4.-6. pkt., og § 21, stk. 2, anvendes  

 tilsvarende.
 Stk. 5. Anser told- og skatteforvaltningen en kendelse afsagt af et  

 skatteankenævn for urigtig, kan told- og skatteforvaltningen forelægge  

 kendelsen for Ligningsrådet, jf. § 19. På tilsvarende måde kan told- og  

 skatteforvaltningen forelægge vurderinger foretaget af et vurderingsråd eller  

 et skyldråd for Ligningsrådet.
Stk. 6. Told- og skatteforvaltningen kan pålægge de kommunale  

 skattemyndigheder eller vurderingsmyndighederne at foretage ansættelser eller  

 vurderinger, hvor disse med urette ikke er foretaget tidligere.
For  

 vurderingernes vedkommende kan told- og skatteforvaltningen bestemme, at  

 nyvurdering kun skal foretages med skattemæssig virkning for fremtiden.
 Stk. 7. Klage over ansættelser og ændringer af ansættelser foretaget af  

 told- og skatteforvaltningen skal ske til Landsskatteretten.
Den regionale told- og skatteforvaltning § 15. Skatteministeren fastsætter landets inddeling i told- og  

 skattekredse og placeringen af regionale told- og skatteforvaltninger.
 § 16. De regionale told- og skatteforvaltninger varetager, i det omfang  

 det bestemmes af den centrale told- og skatteforvaltning, de opgaver, der  

 påhviler denne, herunder tilsyn med, at skatteansættelse af indkomst og  

 formue, værdiansættelse m.v. i dødsboer samt vurdering af fast ejendom sker  

 på en behørig og ensartet måde inden for told- og skattekredsene.
 Stk. 2. Skatteministeren fastsætter bestemmelser for, i hvilket omfang  

 Københavns og Frederiksberg Kommuner varetager opgaver af den karakter, der  

 påhviler de regionale told- og skatteforvaltninger.
Ligningsrådet § 17. Ligningsrådet fastlægger retningslinier for den centrale told- og  

 skatteforvaltnings administration på lignings- og vurderingsområdet og udøver  

 sammen med denne tilsyn med de lokale skattemyndigheders virksomhed.
Stk. 2. Ligningsrådet består af 19 medlemmer.
Folketinget vælger 6  

 medlemmer, og skatteministeren beskikker 13 medlemmer, herunder formanden.
Af  

 de medlemmer, der beskikkes af skatteministeren, skal 4 medlemmer være  

 repræsentanter for henholdsvis landbruget, industrien eller håndværket,  

 handelen og lønmodtagerne. 2 medlemmer beskikkes efter indstilling fra  

 Kommunernes Landsforening, 1 medlem beskikkes efter indstilling fra  

 Københavns Kommune, og 1 medlem beskikkes efter indstilling fra Frederiksberg  

 Kommune.
Med undtagelse af formanden vælges eller beskikkes medlemmerne for 6  

 år.
Udtræder et medlem af rådet, vælges eller beskikkes et nyt medlem for den  

 resterende del af valgperioden.
 Stk. 3. Skatteministeren kan bemyndige Ligningsrådet til at afgøre sager  

 vedrørende efterbetaling af skat uden egentlig ændring af selve  

 skatteansættelsen og om bødeansvar efter bestemmelserne i lovgivningen om  

 indkomst- og formueskat til staten.
 Stk. 4. Skatteministeren kan fastsætte bestemmelser for Ligningsrådets  

 virksomhed.
 § 18. Ligningsrådet skal godkende de planer og anvisninger, som udarbejdes  

 af den centrale told- og skatteforvaltning efter § 13.
 Stk. 2. Ligningsrådet skal godkende de regler, efter hvilke told- og  

 skatteforvaltningen undersøger rigtigheden af de afgørelser, som træffes af  

 de lokale skattemyndigheder og vurderingsmyndighederne, jf. § 14.
 Stk. 3. I de tilfælde, hvor en kommune gentagne gange ikke har opnået de  

 forventede resultater af ligningsarbejdet, kan Ligningsrådet efter  

 indstilling fra den centrale told- og skatteforvaltning give kommunen  

 bindende direktiver for ligningsarbejdet, herunder pålæg om, at nærmere  

 angivne dele af dette arbejde skal udføres af eksterne sagkyndige for  

 kommunens regning.
 Stk. 4. Ligningsrådet afgiver indstilling til skatteministeren angående  

 udformningen af skemaerne til selvangivelsen.
 § 19. Ligningsrådet kan efter indstilling fra den centrale told- og  

 skatteforvaltning optage ansættelser og vurderinger til påkendelse og kan  

 foretage ændringer deri, jf. dog § 36, stk. 2. Ligningsrådet kan for  

 ejendomsvurderingernes vedkommende bestemme, fra hvilket tidspunkt ændringen  

 skal følges ved skatteberegningen. § 3, stk. 3, 4.-6. pkt., og § 21, stk. 2,  

 anvendes tilsvarende.
Stk. 2. For at Ligningsrådet kan afsige kendelse, skal mindst 3 medlemmer  

 deltage i afgørelsen.
Formanden skal deltage i alle afgørelser.
I tilfælde af  

 stemmelighed er formandens stemme afgørende.
 Stk. 3. Klage over ansættelser eller vurderinger og ændringer af  

 ansættelser eller vurderinger foretaget af Ligningsrådet skal ske til  

 Landsskatteretten.
Landsskatteretten § 20. Landsskatteretten behandler efter reglerne i §§ 23-30 klager over  

 afgørelser truffet af skattemyndighederne.
Stk. 2. Landsskatteretten består af en retspræsident, et antal retsformænd  

 samt 24 andre medlemmer.
Folketinget vælger 11 medlemmer, og skatteministeren  

 beskikker 13 medlemmer.
Stk. 3. De medlemmer, der er beskikket af skatteministeren eller valgt af  

 Folketinget, har en funktionsperiode på 6 år.
Udtræder et medlem, beskikkes  

 eller vælges et nyt medlem for den resterende del af perioden.
Stk. 4. Landsskatterettens præsident, dens retsformænd samt mindst 5 af de  

 medlemmer, der er beskikket af skatteministeren, skal opfylde de almindelige  

 betingelser for at kunne blive landsdommer.
Blandt de medlemmer, der  

 beskikkes af skatteministeren, skal endvidere landbruget, industrien,  

 håndværket og handelen være repræsenteret med hver 1 medlem og lønmodtagerne  

 med 2 medlemmer.
Stk. 5. For at retten kan afsige kendelse, skal mindst 3 medlemmer deltage  

 i afgørelsen.
Af de deltagende skal mindst 1 være retspræsident eller  

 retsformand og mindst 2 være beskikket af skatteministeren eller valgt af  

 Folketinget.
I tilfælde af stemmelighed er retspræsidentens stemme afgørende.  

 Deltager retspræsidenten ikke, er retsformandens eller, hvor flere  

 retsformænd deltager, den efter udnævnelse ældstes stemme afgørende.
Stk. 6. Landsskatterettens præsident kan bestemme, at kontorchefer eller  

 fuldmægtige ved retten kan deltage i afgørelsen af klager.
I sådanne tilfælde  

 har den pågældende samme beføjelser som en retsformand.
Er voteringen ikke  

 enstemmig, overgår klagen dog til behandling efter reglerne i stk. 5.
 Stk. 7. Afgørelser, der vedrører afvisning af en indkommen klage eller  

 genoptagelse af en påkendt klage efter § 29, kan træffes af retspræsidenten,  

 en retsformand eller en kontorchef.
 Stk. 8. Landsskatterettens forretningsorden fastsættes af  

 skatteministeren.
Kapitel 3 Klage og domstolsprøvelse Klage til skatteankenævnet § 21. Klager over den kommunale skattemyndigheds afgørelser efter § 2  

 indgives til myndigheden, der videresender klagen tillige med en udtalelse om  

 sagen til skatteankenævnet.
Klagen skal være skriftlig og begrundet, og den  

 skal være modtaget af myndigheden senest 1 måned fra modtagelsen af  

 afgørelsen eller, hvor underretning ifølge § 3, stk. 1, er undladt, fra  

 modtagelsen af årsopgørelsen.
For sømænd m.v., der sejler i udenrigsfart, er  

 klagefristen dog 3 måneder regnet fra afgørelsens dato.
 Stk. 2. Forinden skatteankenævnet træffer en afgørelse, der ikke fuldt ud  

 imødekommer klagerens påstand, skal nævnet udarbejde en sagsfremstilling.  

 Denne skal indeholde en redegørelse for de oplysninger vedrørende sagens  

 faktiske omstændigheder, som påtænkes tillagt betydning ved afgørelsen.  

 Fremstillingen sendes til klageren med opfordring til at fremkomme med  

 bemærkninger til fremstillingen inden for en frist, der fastsættes af  

 skatteankenævnet.
 Stk. 3. Når skatteankenævnet agter at træffe en afgørelse som nævnt i stk.  

 2, skal der gives klageren lejlighed til en mundtlig forhandling med nævnet.  

 Klageren kan dog vælge at udtale sig skriftligt.
Stk. 4. Skatteankenævnets afgørelser træffes ved kendelse.  

 Skatteankenævnet er uanset klagens indhold berettiget til at ændre  

 ansættelsen i sin helhed.
Ved klage over værdiansættelsen af enkelte aktiver  

 eller passiver i dødsboer kan nævnet træffe afgørelse vedrørende  

 værdiansættelse af boets øvrige aktiver og passiver.
 Stk. 5. Er der forløbet mere end 3 måneder efter, at klagen er indbragt  

 for skatteankenævnet, og er ligningsfristen i § 3, stk. 4, overskredet, kan  

 klagen indbringes for Landsskatteretten, selv om skatteankenævnet ikke har  

 truffet afgørelse i sagen.
 § 22. Skatteankenævnet kan efter anmodning fra klageren genoptage en sag  

 om ansættelse af indkomst og formue, når der forelægges nævnet oplysninger,  

 som ikke tidligere har været fremme under sagen, og det skønnes, at de nye  

 oplysninger ville have medført et væsentligt ændret udfald af sagen, hvis de  

 havde foreligget tidligere.
 Stk. 2. Skatteankenævnet kan imødekomme en ansøgning om genoptagelse, selv  

 om betingelserne i stk. 1 ikke er opfyldt, hvis nævnet skønner, at særlige  

 omstændigheder taler derfor.
Klage til Landsskatteretten § 23. Landsskatteretten kan påkende klager over følgende afgørelser:
 1) Skatteansættelser af indkomst og formue.
 2) Værdiansættelse af aktiver og passiver efter kildeskattelovens § 16,  

 stk. 4, beregning af passivposter og bindende forhåndsbesked efter  

 kildeskattelovens § 33 A i dødsboer.
 3) Vurderinger af fast ejendom.
 4) Værdiansættelser ved gaveafgiftsberegning.
 5) Bindende forhåndsbesked.
 6) Andre afgørelser, som ifølge lovgivningen kan indbringes for  

 Landsskatteretten.
 Stk. 2. Klage over de i stk. 1, nr. 2, nævnte afgørelser kan indgives af  

 dødsboet.
Stk. 3. Klage over de i stk. 1, nr. 3, nævnte vurderinger kan indgives af  

 ejerne.
Er en vurdering foretaget efter begæring af en anden end ejeren, kan  

 klage desuden indgives af den, der har begæret vurderingen.
I de i  

 vurderingslovens § 8, stk. 3, 3. pkt., omhandlede tilfælde kan både køber og  

 sælger påklage vurderingen.
En ejer kan også påklage vurderingen af andres  

 ejendom, når ejeren har en retlig og økonomisk interesse deri.
En kommune kan  

 påklage vurderingen af en fast ejendom, når kommunen har en særlig retlig  

 eller økonomisk interesse deri.
Når en vurdering af en fast ejendom er  

 påklaget, kan den centrale told- og skatteforvaltning indbringe andre  

 ansættelser vedrørende samme ejendom for Landsskatteretten, der påkender  

 disse ansættelser i forbindelse med den påklagede ansættelse.
 Stk. 4. Klage over de i stk. 1, nr. 4, nævnte afgørelser kan foretages af  

 den gaveafgiftspligtige.
 Stk. 5. Afslag på anmodning om bindende forhåndsbesked kan ikke påklages  

 til Landsskatteretten eller indbringes for domstolene. det samme gælder for  

 afslag på bindende forhåndsbesked i dødsboer, som af vedkommende  

 skattemyndighed er begrundet med utilstrækkelige oplysninger.
Stk. 6. En indgivet klage afvises, hvis lovgivningens bestemmelser om  

 klageadgang ikke er udnyttet.
Landsskatteretten kan dog beslutte at behandle  

 klagen, hvis særlige omstændigheder taler derfor.
§ 24. Skatteansættelser af indkomst og formue kan påklages, når den  

 klageberettigede mener, at 1) den pågældende ikke er skattepligtig efter lovgivningens regler om  

 indkomst- og formueskat til staten, 2) ansættelsen er ugyldig på grund af formelle fejl, 3) den skattepligtiges indkomst eller formue er ansat forkert eller 4) den skattepligtiges indkomst- eller formueskat er beregnet forkert.
§ 25. Klage over de i § 23, stk. 1, nr. 1-5, nævnte afgørelser skal være  

 modtaget i Landsskatteretten senest 3 måneder fra modtagelsen af afgørelsen.  

 Klagen afvises, hvis den indgives efter udløbet af fristen.
Landsskatteretten  

 kan dog se bort fra en fristoverskridelse, hvis særlige omstændigheder taler  

 derfor.
Stk. 2. Klage til Landsskatteretten skal ske skriftligt.
Den afgørelse,  

 der påklages, samt den i § 21, stk. 2, nævnte sagsfremstilling skal følge med  

 klageskrivelsen i original eller kopi.
Klagen skal angive, på hvilke punkter  

 afgørelsen anses for urigtig og begrundelsen herfor.
Dokumenter, som ønskes  

 anvendt som beviser, skal følge med klageskrivelsen i original eller kopi.
Stk. 3. Hvis en klage er udformet eller begrundet på en sådan måde, at den  

 ikke kan tjene som grundlag for sagens videre behandling, kan  

 Landsskatteretten give klageren en frist til at udbedre mangelen.
Det samme  

 gælder, hvis den påklagede afgørelse og sagsfremstillingen ikke følger med  

 klageskrivelsen.
Hvis klageren ikke udbedrer mangelen inden fristens udløb,  

 afvises sagen.
Stk. 4. Ved fremsendelsen af klagen betales en afgift på et grundbeløb på  

 400 kr., medmindre Landsskatteretten er 1. klageinstans.
Det nævnte  

 grundbeløb reguleres efter personskattelovens § 20. Hvis afgiftsbeløbet ikke  

 følger med klagen og heller ikke indbetales inden en frist, som  

 Landsskatteretten fastsætter, betragtes klagen som bortfaldet.
I så fald  

 bortfalder også afgiften.
Den indbetalte afgift tilbagebetales til klageren,  

 når denne får helt eller delvis medhold i klagen.
Afgiftsbeløbet kan ikke  

 forlanges tilbagebetalt, når klagen afvises, når klagen trækkes tilbage,  

 eller når klagen indbringes for domstolene efter § 31, stk. 1, 2. pkt.
 § 26. Klageren har adgang til at udtale sig ved en mundtlig forhandling.
 Stk. 2. Landsskatteretten kan anmode den skattemyndighed, der har truffet  

 den påklagede afgørelse, om at være repræsenteret ved den mundtlige  

 forhandling.
 Stk. 3. Landsskatteretten kan tilkalde sagkyndige til at yde bistand ved  

 påkendelsen af en klage over en vurdering.
 Stk. 4. I sager som nævnt i § 21, stk. 5, samt i andre særlige tilfælde,  

 hvor et skatteankenævn ikke har taget stilling til en klage, kan  

 Landsskatteretten anmode nævnet om en sagsfremstilling som nævnt i § 21, stk.  

 2, samt om nævnets forslag til sagens afgørelse.
§ 27. Klageren kan anmode om at få lejlighed til at udtale sig mundtligt  

 for retten under et retsmøde.
Klageren kan på et hvilket som helst tidspunkt  

 frafalde en anmodning om retsmøde.
Stk. 2. Den centrale told- og skatteforvaltning kan i den enkelte sag  

 anmode om at få lejlighed til at udtale sig mundtligt for retten under et  

 retsmøde.
Klageren tilsiges til dette retsmøde.
 Stk. 3. Landsskatteretten kan undlade at efterkomme en begæring om  

 afholdelse af retsmøde, hvor denne fremgangsmåde efter forholdene må anses  

 for åbenbart overflødig.
§ 28. Landsskatteretten afgør de indkomne klager ved en kendelse.
Uanset  

 klagens indhold er Landsskatteretten berettiget til at påkende ansættelsen  

 eller vurderingen i sin helhed.
Ved klager over værdiansættelsen af enkelte  

 aktiver eller passiver i dødsboer kan Landsskatteretten påkende  

 værdiansættelsen af boets øvrige aktiver og passiver.
Stk. 2. Kendelsen skal indeholde oplysninger om forskellige meninger under  

 afstemningen både vedrørende resultatet og begrundelsen.
Kendelsen skal  

 desuden angive stemmetallet for hver opfattelse, og det skal fremgå, om  

 retsformanden har afgivet dissens.
 § 29. Landsskatteretten kan efter anmodning fra klageren genoptage en sag,  

 der er påkendt eller afvist af Landsskatteretten, når der forelægges retten  

 oplysninger, som ikke tidligere har været fremme under sagen, uden at dette  

 kan lægges klageren til last, og det skønnes, at de nye oplysninger kunne  

 have medført et væsentlig andet udfald af sagen, hvis de havde foreligget  

 tidligere.
 Stk. 2. Landsskatteretten kan imødekomme en anmodning om genoptagelse,  

 selv om betingelserne i stk. 1 ikke er opfyldt, hvis retten skønner, at  

 ganske særlige omstændigheder taler derfor.
 Stk. 3. Reglerne om klageafgift i § 25, stk. 4, anvendes tilsvarende i  

 disse sager.
§ 30. Reglen i retsplejelovens § 343 om adgang til at kræve syn og skøn  

 udmeldt ved de almindelige domstoles foranstaltning finder tilsvarende  

 anvendelse, når sagen er indbragt for Landsskatteretten.
Dette gælder dog  

 ikke i sager vedrørende vurdering af fast ejendom.
 Stk. 2. Landsskatteretten kan fastsætte en frist, inden for hvilken  

 klageren og den skattemyndighed, hvis ansættelse er påklaget, skal tage  

 stilling til, om der begæres syn og skøn i sagen.
Stk. 3. Hvis en part begærer syn og skøn, udsætter Landsskatteretten  

 behandlingen af sagen, indtil klageren efter modtagelsen af skønserklæringen  

 meddeler Landsskatteretten, hvorvidt klagen opretholdes.
I samme periode er  

 6-måneders-fristen i § 31, stk. 1, 2. pkt., suspenderet.
Domstolsprøvelse § 31. Sager om spørgsmål, som Landsskatteretten kan påkende, kan først  

 indbringes for domstolene, når de er blevet påkendt eller afvist af  

 Landsskatteretten.
Er der forløbet mere end 6 måneder efter en sags  

 indbringelse for Landsskatteretten, kan sagen dog indbringes for domstolene,  

 selv om Landsskatteretten endnu ikke har påkendt den.
 Stk. 2. Sager, som Landsskatteretten har påkendt, skal indbringes for  

 domstolene senest 3 måneder efter kendelsens afsigelse.
Stk. 3. Sager, som Landsskatteretten har afvist, kan indbringes for  

 domstolene senest 3 år efter udløbet af det pågældende indkomst- eller  

 vurderingsår.
Hvis den skattepligtiges indkomstår ikke er sammenfaldende med  

 kalenderåret, regnes fristen fra udløbet af det kalenderår, som indkomståret  

 træder i stedet for.
 Stk. 4. Uanset fristen i stk. 3 kan sager, som er indbragt for  

 Landsskatteretten senest 3 år efter udløbet af det pågældende indkomst- eller  

 vurderingsår, men afvist af Landsskatteretten, indbringes for domstolene  

 senest 3 måneder efter, at afvisning er sket.
 Stk. 5. Uanset fristerne i stk. 3 og 4 skal sager, som Landsskatteretten  

 har afvist, om værdiansættelser af aktiver og passiver efter  

 kildeskattelovens § 16, stk. 4, om beregning af passivposter og bindende  

 forhåndsbesked efter kildeskattelovens § 33 A i dødsboer samt om  

 værdiansættelse i gaveafgiftssager indbringes for domstolene senest 1 år  

 efter, at værdiansættelsen er foretaget, passivposten eller gaveafgiften  

 beregnet eller forhåndsbeskeden givet.
 § 32. Sager om spørgsmål, som er påkendt af Landsskatteretten, kan  

 skatteministeren indbringe for domstolene senest 3 måneder efter kendelsens  

 afsigelse.
 § 33. En sag, der indbringes for domstolene efter § 31 eller § 32,  

 anlægges ved landsret som 1. instans.
Stk. 2. Sagen anlægges ved den landsret, i hvis kreds den skattepligtige  

 eller forespørgeren har hjemting ved sagens anlæg.
Sager, der vedrører  

 dødsboer, anlægges i den kreds, hvori den skifteret ligger, som boet henhører  

 under, og sager, der vedrører gaveafgift, hvor den regionale told- og  

 skatteforvaltning ligger, hvortil gaveanmeldelse skal indgives.  

 Retsplejelovens § 241 og § 245, stk. 1, anvendes dog tilsvarende.
 Stk. 3. Har den skattepligtige eller forespørgeren ikke hjemting her i  

 landet, anlægges sagen ved Østre Landsret, jf. dog retsplejelovens § 241 og §  

 245, stk. 1.
Kapitel 4 Særlige bestemmelser § 34. Ingen kan samtidig være medlem af eller stedfortræder i et  

 skatteankenævn, Ligningsrådet eller Landsskatteretten.
§ 35. Skattemyndighederne kan ikke forhøje en ansættelse vedrørende  

 indkomst- og formueskat senere end 3 år efter udløbet af det indkomstår,  

 ansættelsen vedrører.
Hvis den skattepligtiges indkomstår ikke er  

 sammenfaldende med kalenderåret, regnes fristen fra udløbet af det  

 kalenderår, som indkomståret træder i stedet for.
Stk. 2. Er der efter udløbet af fristen i stk. 1 konstateret ændringer i  

 grundlaget for en ansættelse, kan skattemyndighederne ved ansættelsen for et  

 senere indkomstår lægge disse ændringer til grund.
Dette gælder dog ikke i  

 det omfang, hvori ansættelsen som nævnt i stk. 1 beror på et skøn.
 Stk. 3. Hvis nogen forsætligt eller uagtsomt har bevirket, at  

 skattemyndighederne har foretaget en ansættelse på et urigtigt eller  

 ufuldstændigt grundlag, regnes fristen i stk. 1 fra det tidspunkt, hvor  

 skattemyndighederne kom i besiddelse af tilstrækkelige oplysninger til at  

 foretage en korrekt ansættelse.
 Stk. 4. Når en ansættelse er påklaget, anvendes stk. 1 ikke på forhøjelser  

 vedrørende det påklagede forhold.
 § 36. De lokale og statslige skattemyndigheder kan ikke træffe afgørelse i  

 sager, som er nævnt i § 2, i det omfang Ligningsrådet eller Landsskatteretten  

 har taget stilling til sagen ved kendelse.
 Stk. 2. Ligningsrådet kan ikke træffe afgørelse i sager, som er nævnt i §  

 2, i det omfang Landsskatteretten har taget stilling til sagen ved kendelse.
§ 37. Når et dokument om overdragelse af fast ejendom indleveres til  

 påtegning efter § 38 i lov om stempelafgift, skal erhververen give oplysning  

 om overdragelsen og vilkårene for denne i en salgsindberetning.
Dokumentet må  

 ikke forsynes med påtegning om ejendomsværdien, før behørig salgsindberetning  

 er modtaget.
 Stk. 2. Skatteministeren bestemmer indberetningsskemaernes udformning og  

 kan fastsætte bestemmelser, hvorefter de skal afgives i indtil 3 eksemplarer.
 Stk. 3. De myndigheder, der giver påtegning efter stempellovens § 38,  

 sender salgsindberetningerne til den centrale told- og skatteforvaltning og  

 andre myndigheder efter regler, der fastsættes af skatteministeren.
§ 38. Skatteministeren kan bemyndige de statslige eller kommunale  

 skattemyndigheder til at træffe afgørelser efter denne lov.
Det samme gælder  

 afgørelser på ministerens forretningsområde i øvrigt.
Endvidere kan  

 ministeren fastsætte regler om adgang til at klage over afgørelserne,  

 herunder om, at afgørelserne ikke kan indbringes for højere administrativ  

 myndighed.
Kapitel 5 Overgangs- og ikrafttrædelsesbestemmelser § 39. Loven træder i kraft den 1. april 1990, jf. dog stk. 3.
 Stk. 2. Lov om skattemyndighedernes organisation og om klageadgang m.v.,  

 jf. lovbekendtgørelse nr. 573 af 14. november 1984, som ændret ved § 7 i lov  

 nr. 363 af 1. juli 1988, ophæves.
 Stk. 3. Kommunalbestyrelsen kan, hvis den ikke har foretaget valg af  

 medlemmer til ligningskommissionen efter § 1, stk. 2, i den i stk. 2 nævnte  

 lov, efter kommunevalget den 21. november 1989 beslutte at lade  

 ligningskommissionen fungere uden nyvalg indtil lovens ikrafttræden.
§ 40. Er der før lovens ikrafttræden indgivet klage til et skatteråd efter  

 de hidtidige regler, behandles sagen af skatterådet efter disse regler.
Hvis  

 sagen ikke er afsluttet senest 6 måneder efter lovens ikrafttræden, træffer  

 Landsskatteretten afgørelse i sagen.
 Stk. 2. Har Landsskatteretten før lovens ikrafttræden afsagt kendelse i en  

 sag som nævnt i § 23, stk. 1, nr. 1, kan sagen uanset fristerne i § 31, stk.  

 2, og § 32 indbringes for domstolene inden 6 måneder efter afsigelsen af  

 Landsskatterettens kendelse.
Stk. 3. § 4, stk. 1, § 31, stk. 3 og 4, og § 35 har virkning for  

 skatteansættelser, der vedrører indkomståret 1990 og senere indkomstår.
For  

 skatteansættelser, der vedrører tidligere indkomstår, finder de hidtidige  

 regler anvendelse.
 § 41. Skatteministeren kan fastsætte de nærmere regler for lovens  

 gennemførelse.
 § 42. Loven gælder ikke for Færøerne og Grønland.
