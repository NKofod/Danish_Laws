-INDHOLDSFORTEGNELSE Bilag 8 Eksempler på beregning af grundbeløbet efter 1. januar 1989 Vejledning om almindelige betingelser for  

 ret til pension.
Indledning 1. Ved lov nr. 388 af 10. juni 1987 og lov nr. 390 af  

 10. juni 1987 om ændring af lov om social pension er der sket en række  

 ændringer i pensionsloven.
Udover at beskrive de ændringer, som de vedtagne  

 love medfører er vejledningen blevet ajourført og justeret på baggrund af den  

 praksis og de fortolkningsbidrag, som er kommet til siden udgivelsen af  

 vejledningen om social pension af 5. september 1984. Denne vejledning  

 erstatter med virkning fra 1. januar 1988 vejledningen af 5. september 1984.
 Som følge af lov nr. 388 blev § 32 i lov om social pension ophævet med  

 virkning fra 1. juli 1987, og der er gennemført ændringer som følge af, at  

 samordningsfradraget i tjenestemandspensionen bortfalder for  

 førtidspensionister pr. 1. januar 1989.
Med lov nr. 390 af 10. juni 1987 gennemføres en trinvis lettelse af de  

 såkaldte samspilsproblemer for pensionister.
De indkomstafhængige  

 pensionsydelser, dvs. det personlige tillæg, pensionstillægget og  

 grundbeløbet aftrappes i forlængelse af hinanden.
Desuden hæves grænsen for  

 pensionisternes mulighed for ekstraindtægter førend aftrapningen af  

 pensionstillægget og grundbeløbet starter.
Det sikres samtidig, at personligt  

 tillæg ikke længere kan fortabes på en gang, hvis pensionisten overskrider en  

 bestemt indtægtsgrænse.
Der er samtidig fastsat generelle regler for  

 varmehjælp.
 Nedenfor er ændringerne kort nævnt efter ikrafttrædelsestidspunkt:
Ændringslovens reguleringsbestemmelse sikrer, at de relationer, der er  

 fastlagt ved lovens ikrafttræden, fastholdes over hele  

 ikrafttrædelsesperioden.
Dette gælder dog ikke fradragsbeløbet for personligt  

 tillæg, der ikke reguleres for perioden 1. januar 1991 til 1. januar 1995.
Efter § 49, stk. 1 i lov om social pension bekendtgør chefen for  

 Sikringsstyrelsen 2 gange om året de regulerede beløb, der har gyldighed fra  

 1. juli og 1. januar.
Denne bekendtgørelse sker i form af en bekendtgørelse  

 om folke- og førtidspensionens størrelse (tabelbekendtgørelsen). Når der i  

 teksten henvises til tabeller, er det til de tabeller, som findes i  

 Sikringsstyrelsens tabelbekendtgørelse.
 Eksempler på beregning af grundbeløbet efter 1. januar 1989 er optaget i  

 bilag 6 (* 2) til vejledningen.
 Vejledningen består af tre hovedafsnit.
I afsnit I beskrives pensionsbegrebet, pensionens bestanddele og  

 betingelserne om alder, indfødsret, bopæl og optjening.
Sidst i afsnittet  

 gives der en beskrivelse af i hvilke tilfælde, der er ret til pension efter  

 overgangsbestemmelser.
I afsnit II beskrives de regler, der gælder for tilkendelse, ændring og  

 frakendelse af førtidspension og invaliditetsydelse I afsnit III omtales reglerne for ansøgning, beregning og udbetaling af  

 pension.
 I vejledningen er der henvisninger til lov om social pension,  

 Socialministeriets og Sikringsstyrelsens bekendtgørelse og Sikringsstyrelsens  

 cirkulære.
For at lette læsningen af vejledningen anvendes der følgende forenklinger  

 ved henvisninger i teksten.
Ved henvisning til lov om social pension anvendes  

 »pensionsloven«, og »loven«, hvis der samtidig forekommer  

 en §-henvisning.
Ved henvisning til Socialministeriets bekendtgørelse nr. 874  

 af 23. december 1987 og til Sikringsstyrelsens bekendtgørelse nr. 873 af 23.  

 december 1987 skrives der henholdsvis bekg. (SM) og bekg. (SIS). Ved  

 henvisning til Sikringsstyrelsens cirkulære af 23. december 1987 skrives  

 »cirk.«.
De enkelte pensionstypers bestanddele --------------------------------------------------------------------- Pensionsbegrebet og pensionens bestanddele 2. Folkepension kan udbetales til alle, der er fyldt  

 67 år.
For folkepensionister i alderen fra 67 til 70 år indtægtsreguleres  

 grundbeløbet, hvis indtægterne ved personligt arbejde overstiger en vis  

 størrelse, se afsnit III pkt. 122.
 Førtidspension kan udbetales til personer i alderen 18-67 år, når visse  

 betingelser er opfyldt, se afsnit II.
 3. Førtidspension er al pension, bortset fra  

 invaliditetsydelse, til personer under 67 år.
 Modtagere af invaliditetsydelse betragtes i almindelighed ikke som  

 pensionister.
Ordet pension anvendes i loven som samlebetegnelse for alle de ydelser,  

 der kan udbetales efter loven.
Ydelserne efter loven er: Folkepension,  

 førtidspension, invaliditetsydelse, bistands- og plejetillæg, personlige  

 tillæg og tillæg efter lovens kap. 11 om overgangsregler mv.
En nærmere  

 beskrivelse af tillæggene efter kap. 11 findes i afsnittets kap.
VII om ret  

 efter overgangsbestemmelser.
 Der findes i loven følgende pensionstyper: Folkepension, højeste og  

 mellemste førtidspension, forhøjet almindelig førtidspension og almindelig  

 førtidspension.
 Af skemaet ovenfor fremgår det, hvilke bestanddele der indgår i de enkelte  

 pensionstyper.
Som det fremgår af skemaet, indgår grundbeløb og pensionstillæg i alle  

 pensionstyper.
Invaliditetsbeløbet indgår i højeste og mellemste  

 førtidspension, mens erhvervsudygtighedsbeløbet alene indgår i højeste  

 førtidspension.
Afgørende for, om der indgår et førtidsbeløb i en pension, tilkendt efter  

 lovens § 14, stk. 3, er, om pensionen er tilkendt før eller efter det fyldte  

 60. år.
Hvis den tilkendes med virkning fra et tidspunkt før det fyldte 60.  

 år, indgår et førtidsbeløb i pensionen (forhøjet almindelig førtidspension)  

 til den pågældende.
Det er alderen ved ansøgningens indgivelse, der er  

 afgørende for retten til førtidsbeløbet og ikke tidspunktet for påbegyndelsen  

 af pensionsudbetalingen den 1. i måneden efter, jf. udbetalingsreglen i § 33,  

 stk. 1. Se pkt. 53. Retten til førtidsbeløbet bevares indtil overgangen til  

 folkepension.
Hvis pensionen tilkendes med virkning efter det 60. år,  

 udbetales almindelig førtidspension, der er af samme størrelse som en  

 folkepension.
4. Til alle pensionstyper kan der ydes personligt  

 tillæg, hvis pensionistens økonomiske forhold er særlig vanskelige, se afsnit  

 III, kap.
XIV.
 5. Bistands- og plejetillæg kan tilkendes personer i  

 alderen 18-67 år sammen med anden pension.
 Et sådant tillæg bevares efter det 67. år, som tillæg til folkepensionen.  

 Om betingelserne for at få tilkendt bistands- og plejetillæg, se afsnit II,  

 pkt. 86-89.
6. Til personer, der ikke modtager social pension, men  

 som ville have ret til højeste eller mellemste førtidspension, hvis de ikke  

 havde erhvervsmæssigt arbejde kan der tilkendes en invaliditetsydelse.
Det  

 samme gælder personer, der har svære kontaktvanskeligheder på grund af  

 alvorlig høreskade, se nærmere afsnit II, pkt. 82-85. Af skemaet på side 14  

 (* 3) fremgår størrelsen af de enkelte ydelser efter loven, ligesom det  

 fremgår af skemaet, om de enkelte ydelser indtægtsreguleres og om de er  

 skattepligtige.
I skemaets 1. kolonne er både lovens beløb anført, og de  

 beløb, der udbetales pr. 1. oktober 1987. Ydelserne efter loven reguleres 2  

 gange om året pr. 1. januar og pr. 1. juli.
-------------------------------------------------------------------- ------------------------------------------------------------------- Aldersbetingelser 7. Aldersbetingelsen for ret til folkepension er 67  

 år.
8. Førtidspension kan tilkendes personer i alderen  

 18-67 år.
Højeste førtidspension kan dog kun tilkendes personer under 60 år,  

 og pension på rent socialt grundlag kan som hovedregel kun tilkendes  

 personer, der er fyldt 50 år, se lovens § 14, stk. 3, nr. 3.
 Førtidspension efter lovens § 14, stk. 3 tilkendes som forhøjet almindelig  

 førtidspension til personer under 60 år og som almindelig førtidspension til  

 personer over 60 år.
Indfødsret Dansk indfødsret 9. Retten til pension efter pensionsloven er som  

 hovedregel betinget af dansk indfødsret.
Efter indfødsretslovgivningen skal såvel danske gifte kvinder som dansk  

 gifte mænd selvstændigt søge indfødsret.
Indenrigsministeriet har fra maj  

 1981 indført ligestilling mellem mænd og kvinder, således, at praksis for at  

 erhverve statsborgerskab nu er den samme for kvinder og mænd.
Kvinder, der modtager pension efter de hidtidige regler som dansk gift,  

 bevarer dog denne ret, se kap.
VII, pkt. 37.
Udlændinges ret til pension Betingelsen om dansk indfødsret er fraveget for visse grupper af  

 udlændinge.
Udlændinge med 10 års bopæl 10. Efter lovens § 2, stk. 2, nr. 1 gælder betingelsen  

 om dansk indfødsret ikke for udlændinge, der har haft fast bopæl i Danmark i  

 mindst 10 år mellem det fyldte 15. år og det fyldte 67. år, heraf mindst 5 år  

 umiddelbart inden det tidspunkt, hvorfra pensionen ydes.
Hvis der søges om  

 pension efter det fyldte 67. år, skal bopælskravene være opfyldt ved det  

 fyldte 67. år.
Flygtninge 11. Indfødsretskravet er ligeledes fraveget for  

 udlændinge, der har fået opholdstilladelse i Danmark efter § 7 og § 8 i  

 udlændingeloven, jf. lovens § 2, stk. 2, nr. 2.
 De personer, der kan få opholdstilladelse efter udlændingelovens § 7 er  

 dels flygtninge, der efter konventionen af 28. juli 1951 om flygtninges  

 retsstilling er anerkendte flygtninge med bopæl i Danmark (A-flygtninge),  

 dels flygtninge, der ikke er omfattet af konventionsreglerne (B-flygtninge).
 Opholdstilladelse efter § 8 gives til flygtninge, der kommer hertil som  

 led i en aftale med De Forenede Nationers Højkommissær for flygtninge eller  

 lignende international aftale (kvote-flygtninge).
Efter pensionsloven har således samtlige udlændinge, der har fået  

 opholdstilladelse efter § 7 og § 8 i udlændingeloven ret til ydelser efter  

 pensionslovgivningen på lige fod med danske statsborgere.
Det er uden  

 betydning, om de pågældende er statsløse.
 Før lov nr. 226 af 8. juni 1983 (udlændingeloven) trådte i kraft den 1.  

 oktober 1983 gav Danmark ifølge praksis opholdstilladelse til udlændinge, der  

 ikke var omfattede af flygtningekonventionen, men hvor der kunne anføres  

 lignende tungtvejende grunde, som anført i konventionen til støtte for, at de  

 ikke ønskede at vende tilbage til deres hjemland.
 Personer, der før 1. oktober 1983 har fået en sådan opholdstilladelse, som  

 nu er lovfæstet i udlændingelovens § 7, stk. 1, nr. 2, er ligeledes omfattet  

 af § 2, stk. 2, nr. 2 i lov som social pension.
Hvis det af ansøgning om pension til en udlænding fremgår, at den  

 pågældende kan antages at have fået opholdstilladelse efter førnævnte  

 praksis, kan spørgsmålet om hans flygtningestatus forelægges for Direktoratet  

 for Udlændinge med angivelse af den pågældendes fulde navn, fødselsdato og  

 evt.
CPR.nr. af den myndighed, der behandler ansøgningen om ydelser i henhold  

 til lov om social pension.
 Diplomater mv.
 12. Efter lovens § 2, stk. 3, kan Socialministeriet  

 fastsætte regler om, i hvilke tilfælde udsendt personale ved herværende  

 diplomatiske og konsulære repræsentationer og sådanne personers  

 familiemedlemmer skal have adgang til lovens ydelser.
 Denne bestemmelse har baggrund i lovens § 2, stk. 2, om adgang til  

 pensionsydelser for udlændinge med længere ophold her i riget og for  

 flygtninge.
 Det har ved lovens § 2, stk. 2, ikke været hensigten at åbne adgang til  

 dansk pension for herboende udenlandske diplomater mfl.
 De nærmere bestemmelser efter lovens § 2, stk. 3, er fastsat i bekg. (SM).
 Herefter har diplomatiske eller konsulære repræsentanter eller  

 tjenestemænd eller dermed ligestillede personer, der gør tjeneste ved  

 herværende diplomatiske eller konsulære repræsentationer, samt sådanne  

 personers familiemedlemmer ikke ret til ydelser efter lov om social pension.
 De nævnte diplomater mv. er ikke fuldt skattepligtige her i landet og  

 omfattes i almindelighed af Wienerkonventionerne om diplomatiske og konsulære  

 forbindelser.
 Persongrupperne i bekendtgørelsens § 1 kan nærmere afgrænses således:
 Ved afgørelsen af spørgsmålet fast bopæl i b)-f) lægges efter dansk  

 praksis vægt på, om den pågældende er rejst ind i landet og har etableret  

 bopæl her inden tidspunktet for den pågældendes ansættelse ved  

 repræsentationen.
 Det fremgår dog af bekendtgørelsens § 3, at der for persongrupperne under  

 a)-g) i visse tilfælde kan være ret til pensionslovens ydelser efter andre  

 internationale regler, fx EF-reglerne.
 Endvidere følger det af § 2 i bekendtgørelsen, at personer med fast bopæl  

 her i landet, der er ansat i privat tjeneste ved fremmede staters  

 diplomatiske eller konsulære repræsentationer, og som er fuldt skattepligtige  

 her i landet, har ret til ydelser efter pensionsloven.
 Det kan endvidere forekomme, at udsendt udenlandsk teknisk administrativt  

 personale ved herværende diplomatiske repræsentationer, jf. c) i den nærmere  

 afgrænsning af bekendtgørelsens § 1, senere har fået fast bopæl i Danmark.  

 Dette kan fx være tilfældet, når den pågældende på grund af en samlever eller  

 andre forhold ikke ønsker at vende hjem eller blive sendt til et andet land,  

 og således får en nærmere tilknytning til Danmark uanset fremmed  

 statsborgerskab.
Den pågældende vil i sådanne tilfælde kunne blive berettiget til ydelser  

 efter pensionsloven og optjene pension efter det tidspunkt, hvor der er  

 konstateret fast bopæl her i landet.
For at der kan foreligge fast bopæl er  

 det dog en betingelse, at pågældende er blevet fuldt skattepligtig i Danmark.
Personer omfattet af EF-forordning nr. 1408/71 13. Efter EF-forordning nr. 1408/71 anvendes de  

 sociale sikringsordninger på arbejdstagere, selvstændige erhvervsdrivende og  

 deres familiemedlemmer, der flytter inden for Fællesskabet.
Personer, der er  

 bosat på en medlemsstats område, og som er omfattet af forordningen har krav  

 på ligestilling med danske statsborgere med hensyn til retten til dansk  

 pension.
 Retten til ligestilling betyder i denne forbindelse, at betingelsen om  

 dansk indfødsret i pensionsloven fraviges for forordningens personkreds.
 Medlemsstater i EF er Belgien, Danmark, Frankrig, Grækenland, Irland,  

 Italien, Luxembourg, Nederlandene, Portugal, Spanien, Det forenede Kongerige  

 (Storbritannien) og Forbundsrepublikken Tyskland.
Personkredsen efter forordningen 14. Det fremgår af bekg. (SM), at indfødsretskravet i  

 lovens § 2, stk. 1, og § 68 ophæves for følgende personer:
 Det er en betingelse, at de pågældende har ret til dansk pension efter  

 EF-forordning nr. 1408/71 om anvendelse af de sociale sikringsordninger på  

 arbejdstagere, selvstændige erhvervsdrivende og deres familiemedlemmer, der  

 flytter indenfor Fællesskabet.
Ophævelsen af indfødsretskravet for de efterlevende ægtefæller, der er  

 nævnt under 3) og 4), får dog kun betydning i en overgangsperiode, hvor  

 pensionen beregnes på grundlag af den afdøde ægtefælles bopælstid som en  

 afledet ret.
Se overgangsreglerne omtalt i kap.
VII, pkt.37 og 50.
Om overgangsregler i lovens § 68, se kap.
VII, pkt. 36.
Det bemærkes, at kravet om dansk indfødsret i overgangsreglerne i loven af  

 7. juni 1972 også ophæves for de persongrupper, der er nævnt under 1)-4). Om  

 disse overgangsregler, se kap.
VII, pkt. 49.
15. Som arbejdstager anses efter bilag I.B.1 i  

 forordningen enhver person, der som beskæftiget i en arbejdsgivers tjeneste, Som selvstændig erhverdrivende anses efter bilag I.B.2 enhver person, der  

 efter lov om dagpenge ved sygdom eller fødsel har ret til ydelser efter denne  

 lov på grundlag af anden erhvervsindtægt end lønindtægt.
Beskæftigelseskravet for arbejdstagere og selvstændige erhvervsdrivende 16. Retten til pension for de personer, der er nævnt  

 under pkt. 14 er betinget af, at de pågældende arbejdstagere og selvstændige  

 erhvervsdrivende har været beskæftiget i Danmark i sammenlagt mindst 1 år  

 mellem det 15. og 67. år.
 Beskæftigelse i udlandet i dansk interesse sidestilles med beskæftigelse  

 her i landet.
Om retten til pension i tilfælde hvor der samtidig optjenes ret til  

 pension i beskæftigelseslandet, se kap.
VI, pkt. 32.
 Hvis kravet om 1 års beskæftigelse er opfyldt for en EF-arbejdstager eller  

 selvstændig erhvervsdrivende, kan der i Danmark tillige udbetales  

 førtidspension til den pågældendes familiemedlemmer, der bor hos eller  

 forsørges af arbejdstageren eller den selvstændige erhvervsdrivende.
Som anført i kap.
V, pkt. 24 indebærer EF-reglerne om sammenlægning af  

 optjeningsperioder i andre EF-lande, at der uanset lovens krav om en  

 mindstebopælstid på 3 år kan være ret til en dansk brøkpension uden anden  

 tilknytning til Danmark end, at den her omhandlede beskæftigelsesbetingelse  

 er opfyldt.
Personer omfattet af overenskomster med andre lande 17. Danmark har indgået følgende overenskomster om  

 social sikring med andre lande, hvorved pensionslovens regler om dansk  

 indfødsret er fraveget:
Overenskomst af 14. august 1953 med Forbundsrepublikken Tyskland om social  

 tryghed, jf.
Udenrigsministeriets bekendtgørelse af 7. oktober 1954,  

 Lovtidende C 1954, side 171, nr. 44.
 Overenskomst af 27. august 1959 med England om social tryghed, jf.  

 Udenrigsministeriets bekendtgørelse af 2. marts 1960, Lovtidende C 1960, side  

 126, nr. 14.
Disse overenskomster anvendes på statsborgere fra de pågældende lande, men  

 kun hvis personerne ikke er omfattet af EF-reglerne.
Der kan fx være tale om  

 personer, der har boet i Danmark, og som har været beskæftiget i et andet  

 EF-land, men aldrig i Danmark.
 Overenskomsten anvendes kun på personer, hvis de ikke er omfattet af  

 EF-reglerne eller andre konventioner.
 Efter denne overenskomst kan der ydes pension til statsborgere fra  

 følgende lande, som indtil nu har ratificeret overenskomsten: Belgien,  

 Cypern, Forbundsrepublikken Tyskland, Frankrig, Grækenland, Irland, Italien,  

 Luxembourg, Nederlandene, Norge, Portugal, Det forenede Kongerige  

 (Storbritannien), Spanien, Sverige og Tyrkiet.
Det følger af bekg. (SM), at de administrative forskrifter om  

 overenskomster med andre stater, som er nævnt ovenfor og udstedt efter de  

 tidligere love, forbliver i kraft.
Herved opretholdes også cirkulæreskrivelse  

 af 19. januar 1984 fra Sikringsstyrelsen om betydningen af ændringen af den  

 danske pensionslovgivning pr. 1. januar 1984 for pension erhvervet efter  

 internationale bestemmelser om social sikring.
Bopæl Bopæl i Danmark 18. Retten til pension er efter § 3, stk. 1, i loven  

 betinget af, at modtageren har fast bopæl her i riget eller hyre på dansk  

 skib.
 Bopælskravet betyder, at pensionister som hovedregel skal have bopæl i  

 Danmark både på det tidspunkt, hvor der tillægges pension, og ved  

 udbetalingen af pensionen.
 Bopælskravet opfyldes ved hyre på dansk skib, uanset om pågældende har  

 bopæl i Danmark eller i udlandet.
 Om fravigelse af bopælskravet henvises til punkterne 19 og 20.
Retten til pension er yderligere betinget af mindst 3 års fast bopæl her i  

 riget mellem det fyldte 15. år og det fyldte 67. år.
Reglerne om  

 mindstebopælstid omtales i kap.
V.
Retten til fuld pension er for personer over 67 år betinget af mindst 40  

 års fast bopæl her i riget.
For personer under 67 år er retten til fuld  

 pension betinget af, at bopælstiden udgør mindst 4/5 af årene fra det fyldte  

 15. år til det tidspunkt, hvorfra pensionen ydes.
Reglerne om optjening af  

 dansk pension omtales i kap.
VI.
Ved fast bopæl her i riget forstås, at en person har sit hjem i Danmark.  

 Om en person ved flytning til Danmark har taget bopæl her, må afgøres efter  

 en samlet bedømmelse af tilknytningen til Danmark.
Det må bl.a. tillægges  

 vægt, om der er sket tilmelding til folkeregistret, om der er hensigt til at  

 forblive i Danmark varigt eller dog i en længere periode, og om den  

 pågældende har arbejdet og betalt skat o.l.
Det er ikke tilstrækkeligt, at en  

 person opretholder en bolig i Danmark, som undertiden benyttes, når der i  

 øvrigt er fast bopæl sammen med familien i et andet land.
Hvis en person fx  

 bor mere end halvdelen af året i udlandet, vil det som hovedregel ikke kunne  

 antages, at der er fast bopæl her i landet.
Pension under midlertidigt ophold i udlandet 19. Der er praksis for at anse kravet om fast bopæl  

 her i riget for opfyldt under pensionistens midlertidige ophold i udlandet,  

 hvis pensionisten har bevaret en reel faktisk bopæl her i landet.
Som  

 midlertidigt ophold i udlandet anses ophold i almindelighed af indtil 1 års  

 varighed.
Gentagne udenlandsophold anses normalt kun for midlertidige, hvis  

 de ikke strækker sig over mere end 3-4 måneder pr. gang, og de samlede  

 udenlandsophold ikke strækker sig udover 6 måneder i løbet af 1 år.
Pension ved fast bopæl i udlandet 20. I det følgende gennemgås i hvilke tilfælde, der er  

 adgang til pension ved fast bopæl i udlandet.
Retten til pension i udlandet kan omfatte retten til at få tillagt  

 pensionen, efter at der er sket bosættelse i et andet land.
Retten til  

 pension i udlandet kan også være begrænset til en ret til at medtage pension,  

 der er tillagt i Danmark inden bosættelsen i et andet land.
a.
Personer over 67 år med dansk indfødsret, der har optjent fuld pension,  

 eller en brøkpension på baggrund af mindst 30 års bopælstid, har ret til at  

 få tillagt pension overalt i udlandet, se lovens § 3, stk. 2. Bopælstid på  

 Færøerne og Grønland medregnes dog ikke.
Reglen i § 3, stk. 2, giver direkte adgang for de 67-årige til at få  

 tillagt pension ved fast bopæl i udlandet.
Bestemmelsen i § 3, stk. 2 betyder  

 tillige, at personer med dansk indfødsret, der ved det fyldte 67. år har haft  

 30 års bopælstid, kan medtage en her tillagt folkepension ved senere flytning  

 til udlandet, uanset om de opfylder betingelserne i lovens § 3, stk. 3, se  

 herom pkt. b.
b.
Personer med dansk indfødsret kan medtage en tillagt pension overalt i  

 udlandet, hvis pensionisten har haft mindst 10 års bopæl her i riget i  

 optjeningstiden umiddelbart inden det tidspunkt, hvorfra pensionen ydes.
Ved  

 ansøgning om pension efter det fyldte 67. år skal 10-års kravet være opfyldt  

 ved det fyldte 67. år, se lovens § 3, stk. 3. Bopælstid på Færøerne og  

 Grønland medregnes dog ikke.
 Reglen har betydning for alle pensionister under 67 år og for  

 folkepensionister over 67 år, som har haft mindre end 30 års optjeningstid og  

 derfor ikke har ret til at medtage pensionen efter reglen i lovens § 3, stk.  

 2, se punkt a.
 Bestemmelsen i § 3, stk. 3 omfatter alle pensionister.
 Det er som nævnt en betingelse efter § 3, stk. 3, at pensionen er tillagt  

 inden udrejsen.
 Om ret til at medtage pension til udlandet ifølge overgangsregler, se kap.  

 VII, punkt 35.
c.
Sikringsstyrelsen kan, når særlige omstændigheder taler for det,  

 tillade, at retten til pension bevares for personer, der tager bopæl i  

 udlandet efter at have fået tillagt pension, se lovens § 3, stk. 4.
 Dispensationsadgangen angår således alene adgang til at medtage en her  

 tillagt pension til udlandet.
Bestemmelsen har betydning dels for pensionister uden dansk  

 statsborgerskab dels for pensionister, der ikke opfylder de tidsmæssige  

 betingelser i lovens § 3, stk. 2 og 3, se pkt. a og b.
Hvis pension ønskes  

 udbetalt i udlandet, skal vedkommende gøres opmærksom på, at  

 dispensationsansøgning skal indgives inden udrejsen eller i umiddelbar  

 forbindelse hermed.
Sikringsstyrelsens praksis for ved dispensation i  

 enkelttilfælde at tillade, at en tilkendt pension medtages til udlandet er  

 ret streng.
Det er ved behandlingen af alle ansøgninger hovedsynspunktet, at  

 der skal foreligge vægtige grunde for, at dispensation kan gives.
I Sikringsstyrelsens bedømmelse indgår bl.a. spørgsmålet om det antal år,  

 de pågældende har haft tilknytning til Danmark i den erhvervsaktive alder.  

 Dispensation har sjældent været meddelt i tilfælde af mindre end 20 års  

 tilknytning til landet.
Uanset at denne tidsmæssige betingelse har været  

 opfyldt, har der dog undertiden været meddelt afslag, når kun få af  

 bopælsårene har ligget umiddelbart inden ansøgningen.
Af andre forhold, der  

 tillægges betydning, kan nævnes, om ansøgerens nærmeste pårørende er bosat i  

 det land, hvortil der ønskes udrejse, eksempelvis ansøgning fra unge  

 invalidepensionister, hvis forældre bor i udlandet.
Desuden indgår, om  

 tungtvejende helbredsmæssige grunde taler for dispensation.
Ligeledes vil  

 ægtefællen til en pensionist, der har en umiddelbar ret til at medtage sin  

 pension til udlandet, eventuelt kunne få denne ret, når begge rejser.
d.
Pension kan ydes til personer, der har bopæl i en anden EF-medlemsstat,  

 jf. bekg. (SM).
Retten til pension ved bopæl i et andet EF-land omfatter ikke alene retten  

 til at medtage pensionen ved flytning fra Danmark til et andet EF-land, men  

 også retten til at få tillagt pension under bosættelsen i en anden  

 medlemsstat.
Der kan dog ikke tillægges pension efter overgangsreglerne i  

 lovene af 7. juni 1972 til personer, der på tidspunktet for tilkendelsen har  

 bopæl uden for Danmark.
Derimod kan en pension i henhold til  

 overgangsreglerne medtages ved flytning til et andet EF-land.
Om disse  

 overgangsregler se kap.
VII. pkt. 49. Retten til pension i et andet EF-land  

 gælder for følgende personer:
e.
Pension kan ydes til personer i overensstemmelse med reglerne i  

 overenskomster med andre stater, hvorved kravet om bopæl i Danmark fraviges i  

 visse tilfælde.
Pension til en person, der flytter til et andet nordisk land, kan ydes  

 efter reglerne i den nordiske overenskomst.
Retten omfatter danske  

 statsborgere og statsborgere fra andre nordiske lande.
Bopælsperioder i flere  

 nordiske lande sammenlægges med hensyn til optjening af pension.
Der kan ligeledes ydes pension under bopæl i et af de lande, som Danmark  

 har indgået tosidig overenskomst med, hvis betingelserne i de enkelte  

 overenskomster er opfyldt.
Disse overenskomster anvendes på statsborgere fra  

 de pågældende lande samt på danske statsborgere.
Der henvises til oversigten i kap.
III, pkt. 17 over de overenskomster,  

 Danmark har indgået.
 Om den nærmere fravigelse af bopælskravet henvises til de enkelte  

 overenskomster med tilhørende cirkulærer udsendt af Sikringsstyrelsen.
Hvilke ydelser udbetales i udlandet 21. Retten til at modtage pension i udlandet efter  

 lovens § 3, stk. 2-4, omfatter pensionens grundbeløb, invaliditetsbeløb,  

 erhvervsudygtighedsbeløb, førtidsbeløb, tillæg efter §§ 16 og 17 (bistands-  

 og plejetillæg og personlige tillæg), tillæg efter §§ 69-72 (ventetillæg,  

 venteydelse, alderstillæg, invaliditetstillæg og husligt bistandstillæg) og  

 invaliditetsydelse, se lovens § 3, stk. 5.
Pensionstillæg, ægteskabs- og hustrutillæg kan ikke udbetales i udlandet,  

 se dog kap.
VII, overgangsreglen i pkt. 52, vedrørende personer, der modtog  

 pension i udlandet den 1. januar 1970.
Personer, der modtager pension i et andet EF-land i medfør af EF-reglerne,  

 se pkt. 20 d), har ret til også at modtage pensionstillæg.
Dette gælder også  

 ægteskabs- og hustrutillæg, se overgangsreglerne i kap.
VII, pkt. 42.
 Personer, der modtager pension ved flytning til et andet nordisk land  

 efter reglerne i den nordiske overenskomst, bevarer ligeledes retten til  

 disse tillæg.
 Personer, der kan modtage pension under bopæl i et andet land efter  

 reglerne i de tosidede overenskomster, som Danmark har indgået, har ikke ret  

 til at modtage pensionstillæg, personlige tillæg, bistandstillæg, plejetillæg  

 og invaliditetsydelse.
Der henvises i øvrigt til de enkelte overenskomster med tilhørende  

 cirkulærer, udsendt af Sikringsstyrelsen.
Om indgåede overenskomster, se  

 oversigten i kap.
III, pkt. 17.
Færøerne og Grønland 22. Lov som social pension gælder ikke for Færøerne og  

 Grønland.
 Dansk pension kan som hovedregel ikke udbetales på Færøerne og Grønland.  

 Udtrykket »fast bopæl her i riget« i lovens § 3, stk. 1, skal  

 forstås således, at det ikke omfatter bopæl på Færøerne og Grønland.
Efter lovens § 3, stk. 2 og 3, er der på visse betingelser adgang til  

 pension ved fast bopæl i udlandet, se herom pkt. 20. Grønland og Færøerne  

 betragtes ikke som udland i denne forbindelse.
Pension fra Danmark kan dog  

 udbetales under midlertidigt ophold på Færøerne og Grønland, se herom pkt.  

 19.
Ved flytning fra Færøerne til Danmark kan der normalt udbetales dansk  

 pension af den nye opholdskommune uden fornyet ansøgning.
Til brug ved  

 afgørelsen modtager den danske kommune efter anmodning pensionssagens akter  

 fra Færøernes socialforvaltning (Almannastovan), jf. cirk. og bekg. (SIS)  

 hvoraf det fremgår, hvorledes de færøske pensionsydelser omsættes til danske  

 pensionsydelser.
Det fremgår ligeledes, at bopælstid på Færøerne ikke  

 medregnes ved anvendelse af lovens § 3, stk. 2 og 3.
Danske pensionister, der flytter til Færøerne har normalt ret til en  

 pension fra Færøerne svarende til den pension, der er tillagt i Danmark.
Når  

 en dansk pensionist flytter til Færøerne sendes sagens akter til: Færøernes  

 socialforvaltning, postboks 196, FR-100 Torshavn, der da vil udbetale  

 pågældende den færøske pension, jf. cirk.
Ved en grønlandsk pensionists flytning til Danmark standses udbetalingen  

 af grønlandsk pension.
Pågældende kan herefter søge dansk pension.
Ved  

 opgørelse af optjeningstiden medregnes bopælstiden på Grønland, men dette  

 gælder ikke ved anvendelse af Lovens § 3, stk. 2 og 3.
Ved en dansk pensionists flytning til Grønland standses udbetalingen af  

 dansk pension, og pågældende må henvises til eventuelt at søge pension på  

 Grønland, jf. cirk.
Grønland har egne pensionslove, der afviger væsentligt  

 fra den danske lov, både med hensyn til betingelser for tilkendelse af  

 pension og pensionens størrelse.
Nærmere oplysning om de grønlandske regler  

 kan fås ved henvendelse til Grønlands Hjemmestyre, Danmarkskontoret,  

 Sjæleboderne 2, 1122 København K.
I ganske enkelte tilfælde kan det dog efter en restriktiv vurdering af de  

 konkrete omstændigheder, anses forsvarligt at betragte et ophold ud over 1  

 års varighed på Grønland for midlertidigt.
Eksempelvis i en situation, hvor  

 en ung hjemmeboende førtidspensionist er afhængig af forældrenes pleje og i  

 en periode på op til 2 år skal have bopæl på Grønland sammen med forældrene.
Mindstebopælstid Pensionslovens § 4 23. Retten til pension er betinget af mindst 3 års  

 fast bopæl her i riget mellem det fyldte 15. år og det fyldte 67. år, se  

 lovens § 4.
Personer, der anses for flygtninge efter udlændigelovens §§ 7 og 8, se  

 lovens § 2, stk. 2, nr. 2, får som bopælstid medregnet bopæl i  

 oprindelseslandet og et andet land, hvor de har været anset for flygtninge.  

 Disse bopælsperioder medregnes ved kravet om en mindstebopælstid på 3 år.  

 Vedrørende flygtninges optjening af pension henvises til kap.
VI, pkt. 31.
Forholdet til EF-reglerne 24. EF-reglerne indebærer, at der kan ydes en  

 brøkpension på grundlag af en mindstebopælstid på 1 år.
En mindstebopælstid  

 på 3 år medfører, at EF-reglernes sammenlægningsprincip får betydning for  

 retten til dansk pension.
Princippet går ud på, at der ved bedømmelsen af, om  

 der skal åbnes ret til dansk pension, skal tages hensyn til  

 optjeningsperioder, der er tilbagelagt efter andre medlemsstaters lovgivning,  

 som om det drejede sig om perioder tilbagelagt efter dansk lovgivning.  

 Mindstebopælskravet i Danmark på 3 år kan således opfyldes ved en  

 sammenlægning med optjeningsperioder i andre EF-lande.
Pensionens størrelse skal derimod alene afpasses efter bopælsperioden i  

 Danmark.
EF-reglerne kan derfor medføre, at der skal fastsættes en dansk  

 pension på grundlag af en bopælstid i Danmark på mellem 1 og 3 år.
Forholdet til overenskomster 25. Pensionslovens krav om 3 års mindstebopælstid er i  

 overensstemmelse med den ventetid, der i almindelighed gælder efter den  

 nordiske overenskomst.
 Derimod indeholder flere andre overenskomster, som Danmark har indgået,  

 krav om bopæl i Danmark i længere tid end 3 år for at opnå ret til dansk  

 pension.
 Overenskomsterne vil blive taget op til genforhandling bl.a. med henblik  

 på en tilpasning af overenskomsterne til 3-årskravet i pensionsloven.
Der henvises i øvrigt til de enkelte overenskomster med tilhørende  

 cirkulærer, udsendt af Sikringsstyrelsen.
Om indgåede overenskomster, se  

 oversigten i kap.
III, pkt. 17.
Optjeningsprincippet Folkepension 26. Ret til fuld folkepension er betinget af 40 års  

 bopæl mellem det 15. og det 67. år.
Indtil 1. oktober 1989 kan fuld pension  

 også opnås efter overgangsreglen i lovens § 68, se nærmere kap.
VII, pkt. 36  

 (10-års-reglen).
27. Opfylder pensionisten ikke betingelsen om fuld  

 pension, er der ret til en brøkpension, fastsat efter forholdet mellem den  

 faktiske bopælstid mellem det 15. og det 67. år og 40 års fast bopæl.
Flere  

 bopælsperioder sammenlægges, og den samlede bopælstid nedsættes til nærmeste  

 hele antal år.
Eksempel 1 En person, der bliver pensionist ved det fyldte 67. år, har boet her i  

 landet i 37 år og 3 måneder efter det 15. år.
Pensionen fastsættes efter  

 forholdet mellem bopælstid (37 1/4 år) og 40 år, dvs. efter nedrunding 37  

 fyrretyvendedele af fuld pension.
28. Ved overgang fra førtidspension til folkepension  

 udbetales pensionen med samme antal 40-dele som førtidspensionen.
Der vil dog  

 indtil 1. oktober 1989 kunne tillægges fuld folkepension, hvis pensionisten  

 ved det 67. år opfylder betingelserne i overgangsreglen i lovens § 68, se  

 kap.
VII, pkt. 36.
Førtidspension 29. Optjeningsprincippet for førtidspensionister  

 baseres på den faktiske bopælstid her i landet.
Den nedre aldersgrænse for  

 optjening af pensionsrettigheder er 15 år, og pensionsalderen for  

 alderspension er 67 år, dvs. den længste teoretiske mulige optjeningstid er  

 52 år.
Da retten til fuld folkepension opnås efter en bopælstid på 40 år  

 betyder det, at en person kun behøver at have boet her i landet i 40 år af de  

 52 mulige for at få ret til fuld pension.
Dette svarer til, at bopæl i 40/52  

 eller tilnærmelsesvist 4/5 af den teoretisk mulige bopælstid er  

 tilstrækkeligt for at opnå ret til fuld folkepension.
 Optjeningsprincippet for førtidspension er på baggrund heraf udformet  

 således, at der er ret til fuld pension for personer under 67 år, hvis den  

 faktiske bopælstid ved pensionstilkendelsen udgør mindst 4/5 af perioden fra  

 det 15. år og til det tidspunkt, hvorfra der ydes pension (teoretisk mulige  

 bopælstid), jf. lovens § 6, stk. 1.
 Hvis der ikke er ret til fuld pension efter lovens § 6, stk. 1 fastsættes  

 pensionen efter forholdet mellem den faktiske bopælstid og 4/5 af den  

 teoretisk mulige bopælstid (tiden fra det 15. år og indtil det tidspunkt,  

 hvorfra pensionen ydes), se lovens § 6, stk. 2.
Brøken for beregning af pension vil se således ud: faktisk bopælstid (i  

 måneder) ------------------------------------------- 4/5 x teoretisk mulig bopælstid (i måneder) Ved beregning efter § 6, stk. 2 afrundes bopælstiden til nærmeste hele  

 antal måneder, dvs. at en bopælstid på et antal hele år + nogle måneder altid  

 skal omregnes til måneder.
Hvis beregningen viser, at der kun er ret til en  

 brøkpension nedsættes den beregnede del af fuld pension til nærmeste antal  

 fyrretyvendedele af fuld pension, se lovens § 10.
Eksempel 2 En person på 50 år bliver pensionist, pågældende har boet i Danmark i 30  

 år.
Faktisk bopælstid er 30 år (i måneder 360).
 Teoretisk mulig bopælstid er tiden fra det 15. år til det 50. år (50 - 15)  

 = 35 år (i måneder 420).
 Brøken for beregning af brøkpension:
 altså en brøk, der er større end 1. Den faktiske bopælstid udgør mindst  

 4/5 af den teoretisk mulige bopælstid og der er i eksemplet ret til fuld  

 pension efter lovens § 6, stk. 1.
Eksempel 3 En person på 40 år bliver pensionist.
Han har boet i Danmark i 5 år mellem  

 det 15. år og tilkendelse af pension.
Højeste mulige bopælstid efter det 15.  

 år er 25 år (teoretisk mulige bopælstid).
 Brøken for beregning af brøkpension ser således ud:
Der er herefter ret til en brøkpension, der nedsættes til nærmeste antal  

 fyrretyvendedele af fuld pension.
I eksemplet er der ret til 10/40 af fuld  

 pension.
Eksempel 4 En person på 57 år og 4 måneder bliver pensionist.
Han har boet her i  

 landet i 27 år og 10 måneder mellem det 15. år og tidspunktet, hvorfra  

 pension ydes.
 Faktiske bopælstider udgør i måneder 27 X 12 + 10 = 334 måneder.
 Teoretisk mulige bopælstid udgør i måneder tiden fra det 15. år til  

 pensionstilkendegivelsen (57 - 15) X 12 + 4 = 508 måneder.
 Brøken for beregning af brøkpension ser således ud:
Der er herefter ret til en brøkpension, der nedsættes til nærmeste antal  

 fyrretyvendedele af fuld pension.
I eksemplet er der ret til der nedsættes til 32/40 af fuld pension.
Perioder sidestillet med faktisk bopælstid i Danmark 30. Opgørelsen af bopælstiden tager udgangspunkt i den  

 faktiske bopælstid her i landet.
Oplysninger herom kan indhentes fra  

 folkeregistret i de kommuner, hvor pågældende har haft bopæl.
 Ved anvendelsen af optjeningsprincippet sidestilles med bopæl i Danmark:
Som beskæftiget i offentlig dansk interesse i udlandet medregnes  

 eksempelvis ansættelse i internationale organisationer, som den danske stat  

 er medlem af, eller beskæftigelse som hushjælp for danske diplomater.
Danske  

 forskere og stipendiater, der er knyttet til internationale  

 forskningsprojekter, anses under udsendelsen for at være beskæftiget i  

 offentlig dansk interesse.
For ægtefæller til personer, der udsendes som danske repræsentanter mv.,  

 medregnes bopælstiden i udlandet ligeledes som bopælstid i Danmark for den  

 periode, hvori ægtefællerne har været gift med hinanden.
Børn mellem 15 og 18  

 år, der bor i udlandet hos een eller begge forældre, får medregnet  

 bopælstiden i udlandet som dansk bopælstid, hvis een eller begge forældrene  

 får ligestillet bopælstid i udlandet med bopælstid i Danmark.
Ophold i udlandet med henblik på uddannelse vil kunne sidestilles med  

 faktisk bopælstid i Danmark, hvis den pågældende har en forudgående dansk  

 optjeningstid.
For personer, der har dansk indfødsret eller er flygtninge, er  

 det dog ikke nødvendigt med en forudgående dansk optjeningstid.
Om eventuel beregning af pension på grundlag af afdøde ægtefælles  

 bopælstid, se overgangsreglerne i kap.
VII, punkterne 37 og 50.
Flygtninge 31. Personer, der anses for flygtninge efter  

 udlændingelovens §§ 7 og 8, se lovens § 2, stk. 2, nr. 2, får som bopælstid  

 medregnet bopæl i oprindelseslandet og et andet tidligere bopælsland, hvor de  

 har været anset for flygtninge.
Det gælder uanset om de pågældende får dansk  

 indfødsret.
En mulig dokumentation vil kunne være et flygtningepas.
Disse  

 bopælsperioder medregnes også ved opgørelse af mindstebopælstiden, se kap.
V,  

 pkt. 23.
 Denne udvidelse af bopælstiden gælder kun, så længe de pågældende har  

 bopæl her i landet.
 Bopælstider, for hvilke der er ret til pension i oprindelsesland eller  

 andet land, hvor de pågældende har været anset for flygtninge, kan ikke  

 tillige medregnes som bopælstider i Danmark.
Eksempel 5 30-årig vietnameser modtages i Danmark, som flygtning efter anmodning fra  

 FN's flygtningekommissær.
I en alder af 35 år søger han førtidspension.
Han  

 har boet i Vietnam, til han var 29 år.
Derefter tilbragte han 1 år i en  

 flygtningelejr i Thailand.
Hele perioden fra flygtningens 15. år medregnes  

 som dansk bopælstid, og han vil således være berettiget til fuld pension.
 Beskæftigelsesperioder i EF-lande og lande, med hvilke Danmark har indgået  

 overenskomst.
32. Efter EF-forordning nr. 1408/71 er en arbejdstager  

 eller selvstændig erhvervsdrivende, der er omfattet af forordningen, alene  

 undergivet lovgivningen i een medlemsstat.
Som hovedregel er en arbejdstager  

 eller selvstændig erhvervsdrivende undergivet lovgivningen i den medlemsstat,  

 hvor den pågældende er beskæftiget.
Dette gælder, selv om den pågældende er  

 bosat på en anden medlemsstats område eller den virksomhed, der beskæftiger  

 den pågældende, har sit hjemsted eller bopæl på en anden medlemsstats område.
 Danske statsborgere, der har beskæftigelse i et andet EF-medlemsland, og  

 som efter reglerne i EF-forordning nr. 1408/71 er omfattet af lovgivningen om  

 social sikring i beskæftigelseslandet, kan ikke samtidig være undergivet  

 dansk lovgivning og optjener derfor ikke samtidig dansk pensionsret.
Grænsearbejdere, dvs. arbejdstagere, eller selvstændige erhvervsdrivende  

 som er bosat i en medlemsstat og bekæftiget i en anden medlemsstat, er efter  

 den ovenfor anførte hovedregel undergivet beskæftigelsesstatens lovgivning.  

 Det fremgår af bilag VI B 6 a) i EF-forordning nr. 1408/71, at perioder, i  

 hvilke en grænsearbejder, som er bosat i en anden medlemsstat end Danmark,  

 har været beskæftiget i Danmark, i forhold til dansk lovgivning skal anses  

 som bopælsperioder.
En arbejdstager eller selvstændig, der er bosat i  

 Tyskland og beskæftiget her i landet, optjener derfor dansk pensionsret på  

 grundlag af sin beskæftigelsestid i Danmark.
 Omvendt vil en person, der er bosat i Danmark, men som arbejder i  

 Tyskland, ikke i den periode, hvor pågældende arbejder i Tyskland, optjene  

 ret til dansk pension, uanset at pågældende har bopæl i Danmark.
 Der gælder en række undtagelser fra reglen om, at en arbejdstager eller  

 selvstændig erhvervsdrivende er undergivet beskæftigelseslandets lovgivning.  

 Der henvises herved til Sikringsstyrelsens vejledning af december 1986 om  

 EF-reglerne om social sikring af vandrende arbejdstagere mfl., pkt. 5, side  

 7-9.
Danske statsborgere, der i medfør af overenskomst med et andet land opnår  

 pensionsret i beskæftigelseslandet, optjener heller ikke i denne periode  

 dansk pensionsret.
Der gælder dog særlige regler efter den nordiske  

 overenskomst.
 Om pension til en person der flytter til et andet nordisk land, se pkt. 20  

 e.
Ret ifølge overgangsbestemmelser De forskellige former for førtidspension i den tidligere lov om  

 invalidepension og førtidspenion mv. er indpasset således i den sociale  

 pensionslov:
Afløsningsbeløb 33. Det følger af § 65 i pensionsloven, at personer,  

 som indtil den 1. januar 1984 har modtaget laveste invalidepension, og som  

 fra denne dato overgik til at modtage pension efter § 3, stk. 3, i lov om  

 invalidepension og førtidspension mv. skal have udbetalt et afløsningsbeløb  

 af samme størrelse som invaliditetsbeløbet til en enlig efter § 49, stk. 1,  

 nr. 8, i pensionsloven.
Afløsningsbeløbet fratrækkes i grundbeløbet, der  

 herefter kun kan udbetales med det beløb, der overstiger afløsningsbeløbet.  

 Hvis den pågældende får udbetalt førtidsbeløb efter § 13, nr. 3 i  

 pensionsloven, anvendes bestemmelsen ikke.
 § 65  har virkning fra 1. januar 1984.
Afløsningsbeløbet, der er skattepligtigt og uafhængigt af indtægt, er af  

 samme størrelse som invaliditetsbeløbet til en enlig.
Ved udbetalingen af  

 dette beløb, sikres hidtidige modtagere af laveste invalidepension med egne  

 indtægter, at de efter skat i gennemsnit mindst vil få udbetalt et  

 pensionsbeløb, der svarer til det halve indtægtsuafhængige invaliditetsbeløb,  

 som de tidligere var sikret i alle tilfælde.
 Ved udbetalingen af afløsningsbeløbet i stedetfor en del af grundbeløbet  

 sikres det endvidere, at personer, der samtidig modtager tjenestemandspension  

 eller tilsvarende pension, ikke vil få nedgang i disponibel indkomst på grund  

 af et forhøjet samordningsfradrag, som udbetalingen af et grundbeløb af  

 tilsvarende størrelse vil betyde.
 For de pensionister, som den 1. januar 1985 kunne få ret til  

 førtidsbeløbet, jf. § 13, nr. 3 og § 66, stk. 2. i pensionsloven, anvendes §  

 65 kun i tiden indtil 1. januar 1985.
 De pensionister, som indtil den 1. januar 1984 har modtaget laveste  

 invalidepension, og som ikke fik udbetalt førtidsbeløbet, fordi de var fyldt  

 60 år inden den 1. januar 1984, har fortsat ret til afløsningsbeløbet efter  

 den 1. januar 1985.
 Personer, der har ret til pension den 1. oktober 1984.
 34. Personer, der den 1. oktober 1984 har ret til  

 pension efter lov om folkepension og lov om invalidepension og førtidspension  

 mv., skal modtage enten fuld pension efter lov om social pension eller mindst  

 det samme antal fyrretyvendedele af fuld pension efter lov om social pension  

 som hidtil, se pensionslovens § 66, stk. 1.
 § 66,  stk. 1, sikrer, at personer, der ved lovens  

 ikrafttræden har ret til pension efter de tidligere bestemmelser herunder  

 også overgangsreglerne i lovene af 7. januar 1972 om ændring af folke-,  

 invalide- og enkepensionslovene får ret til at modtage enten fuld pension  

 eller pension beregnet med mindst samme antal fyrretyvendedele som hidtil.  

 Dog anvendes reglerne i kap. 6 i lov om social pension.
 Disse personer kan ikke udsættes for at få pension beregnet efter  

 eventuelt mere ugunstige optjeningsregler i pensionsloven.
 Flygtninge, der havde ret til pension den 1/10 1984, vil efter  

 pensionslovens § 9 få pensionen beregnet efter de gunstigere regler i denne  

 bestemmelse.
Pension i udlandet for personer under 67 år med dansk indfødsret  

 (pensionslovens § 67) 35. Personer under 67 år med dansk indfødsret, der den  

 1. oktober 1984 modtog fuld førtidspension efter § 3, stk. 3 og 4, i lov om  

 invalidepension og førtidspension m.v., har ret til at få udbetalt pension i  

 udlandet som hidtil, se § 67 i pensionsloven.
 Reglen i § 67 sikrer, at pensionister, som ikke opfylder betingelserne i  

 pensionslovens § 3, stk. 3, om at medtage pension til udlandet, bevarer  

 retten til at medtage en pension til udlandet, såfremt de modtager fuld  

 forhøjet almindelig eller fuld almindelig førtidspension.
 Reglen har betydning for pensionister under 67 år, der inden 1. januar  

 1984 modtog fuld førtidig folkepension, og som efter 1. januar 1984 er  

 overgået til at modtage fuld førtidspension.
10-års reglen (pensionslovens § 68) 36. Før 1. oktober 1984 kunne der efter  

 folkepensionsloven ydes fuld pension til personer, der havde haft bopæl i  

 riget i 10 år efter det fyldte 15. år, heraf mindst 5 år umiddelbart forud  

 for det fyldte 67. år.
I pensionsloven er der ingen tilsvarende 10-års regel.
Af hensyn til de  

 danskere, der er flyttet tilbage til Danmark i tillid til den tidligere  

 gældende 10-års regel, gælder som overgangsbestemmelse efter lovens § 68, at  

 reglen først ophæves efter en periode på 5 år fra lovens ikrafttræden.  

 Personer, som opfylder 10-års reglen, og som har ret til pension senest den  

 1. oktober 1989, vil få ret til fuld pension.
 Reglen i § 68 anvendes ligeledes på de personer, som er omfattet af  

 bestemmelserne om fravigelse af indfødsretskravet efter EF-forordning nr.  

 1408/71 i bekg. (SM).
Pensionsansøgninger indgivet før 1. januar 1984 37. Hvis ansøgning om pension er indgivet inden 1.  

 januar 1984 anvendes de regler i henholdsvis folkepensionsloven,  

 invalidepensionsloven og enkepensionsloven, der var gældende indtil 1. januar  

 1984, se § 2, stk. 2 i lov nr. 249 af 8. juni 1983 og § 2, stk. 2 i lov nr.  

 248 af 8. juni 1983.
 Baggrunden for reglerne er at sikre, at de personer, der har ansøgt om  

 pension inden 1. januar 1984 bevarer en eventuel ret til hustru- og  

 ægteskabstillæg samtidig med overgangen til pension efter de ændrede  

 pensionsregler pr. 1. januar 1984.
 Reglerne betyder endvidere, at der kan ydes pension på grundlag af en  

 afdød ægtefælles bopælstid, når ansøgningen er indgivet inden 1. januar 1984.
 De efterlevende ægtefæller, omfattet af EF-reglerne, der er nævnt under  

 pkt. 14, er også omfattet af denne bestemmelse.
 Om reglerne, når pension allerede modtages 1. januar 1984, se pkt. 50.
Ved EF-forordning nr. 1660/85 af 13. juni 1985 er der i EF-forordning nr.  

 1408/71, bilag VI, afsnit B.
Danmark, pkt. 3, indsat bestemmelser om en  

 afledet ret til dansk social pension for en efterladt ægtefælle til en  

 arbejdstager eller selvstændig erhvervsdrivende, der har haft beskæftigelse i  

 Danmark.
 I pkt. 3b) bestemmes det, at en efterlevende ægtefælle til en  

 grænsearbejder eller sæsonarbejder er berettiget til dansk social pension  

 beregnet på grundlag af perioder, i hvilke den afdøde ægtefælle har haft  

 lønnet eller selvstændig beskæftigelse i Danmark.
 I pkt. 3c) bestemmes det, at en efterlevende ægtefælle til en arbejdstager  

 eller selvstændig erhvervsdrivende, bortset fra grænsearbejdere eller  

 sæsonarbejdere, er berettiget til dansk social pension beregnet på grundlag  

 af perioder, i hvilke den afdøde ægtefælle har haft lønnet eller selvstændig  

 beskæftigelse i Danmark forud for den 1. januar 1984. Optjeningsperioder  

 efter den 1. januar 1984 giver derimod ikke den efterlevende ægtefælle ret  

 til en afledet pension.
 Det er en betingelse for den afledede pensionsret for efterlevende  

 ægtefæller efter både grænsearbejdere, sæsonarbejdere og andre arbejdstagere  

 og selvstændige erhvervsdrivende, at ægtefællerne var gift med hinanden i  

 optjeningsperioderne, og at de ikke i disse perioder var separerede eller  

 levede faktisk adskilt på grund af uoverensstemmelse.
 Som anført i pkt. 3d) er det desuden en betingelse for den afledede  

 pensionsret, at den efterlevende ægtefælle i optjeningsperioden ikke i en  

 anden medlemsstat havde en beskæftigelse, som gav ret til pension efter den  

 anden stats bestemmelse om tvungen pensionsforsikring, eller allerede modtog  

 en pension efter en anden stats tvungne pensionsordning.
 Perioder, hvori der er udført sådan pensionsberettigende beskæftigelse, og  

 perioder, hvori der er modtaget pension efter en anden medlemsstats tvungne  

 pensionsordning, skal fragå i de optjeningsperioder, som den afledede pension  

 beregnes efter.
Dette gælder dog ikke, hvis det årlige pensionsbeløb fra den anden stat  

 ikke overstiger halvdelen af den sociale pensions grundbeløb.
I så fald ses  

 der bort fra disse beskæftigelses- eller pensionsperioder, og pensionen  

 beregnes på grundlag af den afdøde ægtefælles optjeningsperioder.
Enlige 62-årige kvinder 38. Kvinder, der den 1. januar 1984 var enlige og  

 fyldt 62 år uden at modtage pension, har indtil det 67. år en umiddelbar ret  

 til almindelig førtidspension, se pensionslovens § 66, stk. 2, sidste pkt.  

 sammenholdt med § 3, stk. 3 i lov nr. 249 af 8. juni 1983. Ansøgningen  

 behandles af kommunen uden forelæggelse for revaliderings- og pensionsnævnet.
Hustrutillæg 39. Ægtefællen til en pensionist, der den 1. januar  

 1984 modtager eller senere får ret til hustrutillæg med fuldt beløb fra et  

 tidspunkt før 1. januar 1984 overgår fra denne dato til selv at modtage  

 førtidspension efter § 3, stk. 4 i lov om invalide- og førtidspension m.v. og  

 fra 1. oktober 1984 til at modtage almindelig førtidspension, se § 4, stk. 1  

 i lov nr. 249 af 8. juni 1983 og § 3, stk. 5 i lov nr. 248 af 8. juni 1983.
 Det er en betingelse, at hustrutillægget udbetales med det fulde beløb ved  

 pensionsberegningen pr. 1. januar 1984. Hvis hustrutillæg pr. 1. januar 1984  

 udbetales med et nedsat beløb, bevares retten til at få tillægget udbetalt.  

 Hustrutillægget kan udbetales til hustruens 67. år, medmindre hustruen selv  

 bliver tilkendt pension, se § 5, stk. 2 i lov nr. 249 af 8. juni 1983 og § 4,  

 stk. 2 i lov nr. 248 af 8. juni 1983. Vedrørende indtægtsregulering af  

 hustrutillægget henvises til afsnit III, pkt. 145. Hvis hustrutillægget på et  

 senere tidspunkt opreguleres til det fulde beløb, overgår hustruen ikke  

 umiddelbart til selvstændig førtidspension.
 Retten til hustrutillæg er helt bortfaldet, hvis tillægget på grund af  

 indtægt er bortreguleret ved pensionsberegningen pr. 1. januar 1984 eller  

 bortreguleres inden ægtefællens 67. år, se § 5, stk. 3, i lov nr. 249 af 8.  

 juni 1983 og § 4, stk. 3, i lov nr. 248 af 8. juni 1983.
 Det fulde hustrutillæg udgør 41.640 kr. årligt pr. 1. oktober 1987.  

 Tillægget reguleres efter pensionslovens § 49.
Efterlevelsespension 40. Der er ret til efterlevelsespension i tilfælde,  

 hvor en pensionist, der modtager hustrutillæg afgår ved døden.
Hustruen  

 bevarer retten til afdødes pension i 3 måneder efter ud-gangen af den måned,  

 hvori dødsfaldet fandt sted, medmindre hun selv søger pension og får tilkendt  

 den fra et tidspunkt, der ligger førend udløbet af 3 måneders perioden.
 Hvis ægtefællen til en pensionist, der på tidspunktet for dødsfaldet  

 modtager hustrutillæg, dør, bevarer pensionisten retten til dette tillæg i 3  

 måneder fra udgangen af den måned, hvori hans hustru afgår ved døden.
 Om disse regler se § 4, stk. 2 og 3 i lov nr. 249 af 8. juni 1983 og § 3,  

 stk. 6 og 7 i lov nr. 248 af 8. juni 1983.
Ægteskabstillæg 41. Personer, der den 1. januar 1984 modtager  

 ægteskabstillæg eller senere får ret til tillægget fra et tidspunkt før 1.  

 januar 1984 bevarer retten til tillægget indtil ægtefællen selv bliver  

 pensionist, dvs. senest ved ægtefællens 67. år, se § 5, stk. 1 i lov nr. 249  

 af 8. juni 1983 og § 4, stk. 1 i lov nr. 248 af 8. juni 1983. Vedrørende  

 indtægtsregulering af ægteskabstillægget henvises til afsnit III, pkt. 145.
 Retten til ægteskabstillæg er helt bortfaldet, hvis tillægget på grund af  

 indtægt er bortreguleret ved pensionsberegningen den 1. januar 1984 eller  

 bortreguleres inden ægtefællens 67. år, se § 5, stk. 3 i lov nr. 249 af 8.  

 juni 1983 og § 4, stk. 3 i lov nr. 248 af 8. juni 1983. Når ægteskabstillæg  

 er bortfaldet ved separation, indtræder retten til tillægget ikke påny, hvis  

 ægtefællerne genoptager samlivet.
 Det fulde ægteskabstillæg udgør 5.112 kr. årligt pr. 1. oktober 1987.  

 Tillæget reguleres efter pensionslovens § 49.
Særligt om opgørelse af bopælstid ved ægteskabstillæg og hustrutillæg 42. Ægteskabstillægget og hustrutillægget beregnes på  

 grundlag af den ikke-pensionsberettigede ægtefælles bopælstid.
Den ikke-pensionsberettigede ægtefælles bopælstid beregnes efter forholdet  

 mellem pågældendes bopælstid og 40 år.
Til den faktiske bopælstid i Danmark  

 lægges tiden fra det tidspunkt, hvor pensionisten får ret til  

 ægteskabstillæg/hustrutillæg og til den ikke-pensionsberettigede ægtefælles  

 67. år (godskrivningstiden).
 Retten til ægteskabstillæg er betinget af, at den ikke-pensionsberettigede  

 ægtefælle har haft mindst 1 års bopæl her i landet mellem det 15. og det 67.  

 år.
Reglerne om beregning af ægteskabstillæg finder tilsvarende anvendelse ved  

 beregning af hustrutillæg.
Det er dog en yderligere betingelse for retten til  

 hustrutillæg, at hustruen har fast bopæl her i riget, har dansk indfødsret  

 eller er eller senest har været dansk gift.
Personer, der modtager pension i  

 et andet EF-land efter EF-reglerne, har også ret til at modtage hustru- og  

 ægteskabstillæg, idet krav om indfødsret og bopæl i Danmark fraviges.
Ventetillæg 43. Ventetillæg efter lovens § 69, stk. 1 tilkommer  

 enlige kvinder, der er fyldt 67 år inden den 1. april 1960, hvis kvinden har  

 begæret pension tidligst ved henholdsvis det fyldte 67. år og det fyldte 70.  

 år, og alle andre enlige kvinder, der er fyldt 62 år senest den 30. juni  

 1975, hvis kvinden har begæret pension tidligst ved henholdsvis det fyldte  

 65. år og det fyldte 67. år.
 Kvinden skal have været enlig i hele den periode, hvor hun har opsat  

 begæring om pension.
 Hvis den enlige kvinde er fyldt 67 år senest den 30. juni 1975, kan hun  

 dog også have opsparet ret til ventetillæg efter lovens § 69, stk. 2, jf.  

 nedenfor pkt. 44. I så fald kan alene udbetales det ventetillæg, der er  

 højest.
 Om ventetillæggenes størrelse, se Sikringsstyrelsens tabelbekendtgørelse.
 44. Ventetillæg efter lovens § 69, stk. 2 tilkommer  

 alle personer enlige kvinder dog undtaget der er fyldt 67 år inden den 1.  

 april 1960. Omfattet af § 69, stk. 2 er i øvrigt alle andre personer (inkl.  

 enlige kvinder), der er fyldt 67 år senest den 30. juni 1975, dersom begæring  

 om pension tidligst er indgivet ved henholdsvis det fyldte 70. år og det  

 fyldte 72. år.
 For ægtepar, hvor den ene ægtefælle har opsat begæring om pension i  

 tidsrummet 1. januar 1973 - 30. juni 1975 uden at den anden ægtefælle har  

 opsat begæringen senest den 31. december 1972, er der ikke ret til  

 ventetillæg til den pensionsberettigede ægtefælle, medmindre denne selv har  

 opsat begæringen i tidsrummet 1. januar 1973 - 30. juni 1975. I så fald  

 beregnes tillægget for hver pensionist for sig på grundlag af pensionistens  

 egen opsættelse af begæring om pension.
 For ægtepar, hvor den ene ægtefælle (eller begge ægtefæller) senest den  

 31. december 1972 har opsat begæringen om pension, gælder følgende:
For samgifte pensionister udbetales ventetillæg til hver ægtefælle for  

 sig.
Hvis betingelserne for at yde ventetillæg er opfyldt, ydes tillæg også  

 til den pensionsberettigede ægtefælle, som ikke selv har opsat begæring om  

 pension.
Ventetillæggets størrelse bestemmes af den ældste ægtefælles alder  

 på det tidspunkt, da ægtefællerne eller een af dem indgav begæring om  

 folkepension.
Reglen gælder, hvad enten der på dette tidspunkt blev indgivet begæring om  

 indtægtsbestemt folkepension eller alene om mindstebeløbet.
Reglen gælder  

 også i tilfælde, i hvilket ægteskabet ikke var indgået, eller ægtefællerne  

 var separerede eller levede faktisk adskilt på det tidspunkt, da en af de  

 nuværende ægtefæller indgav begæring om pension.
 Er en af ægtefællerne overgået fra invalidepension til folkepension ved  

 den alder, der til enhver tid giver mænd adgang til folkepension, medens den  

 anden ægtefælle har opsat indgivelse af begæring om folkepension, regnes  

 herved med den ældste ægtefælles alder på det tidspunkt, invalidepensionisten  

 overgik til folkepension.
For ægtepar, hvor den ene er berettiget til invalidepension, og den anden  

 til folkepension, regnes, hvis invalidepensionisten er den yngste, med den  

 anden ægtefælles alder på det tidspunkt, da denne begyndte at modtage  

 folkepension, og ventetillægget beregnes fortsat efter denne alder, selv når  

 invalidepensionisten overgår til folkepension.
Er den ene ægtefælle tidligere  

 overgået fra invalidepension til folkepension, regnes der dog med den ældste  

 ægtefælles alder på dette tidspunkt.
 Afgår den ene ægtefælle ved døden, beregnes ventetillæg til den  

 efterlevende ægtefælle efter den alder, den ældste af ægtefællerne havde da  

 ægteparret eller en af ægtefællerne begyndte at modtage folkepension, for så  

 vidt den længstlevende ved ægtefællens død i øvrigt opfylder betingelserne  

 for at modtage folkepension.
 Er der ikke ret til fuld optjent pension nedsættes ventetillægget  

 tilsvarende, se pensionslovens § 69, stk. 4.
 Om størrelsen, se Sikringsstyrelsens tabelbekendtgørelse.
Venteydelse 45. Ventetillægsordningen ophørte med virkning fra 1.  

 januar 1984 i forbindelse med indførelse af indtægtsregulering af pension for  

 personer i alderen 67-69 år.
Samtidig blev betegnelsen ventetillæg ændret til  

 venteydelse.
 Retten til ventetillæg ved at opsætte begæring om pension bortfaldt en 1.  

 juli 1983. Personer, der fyldte 67 år den 1. juli 1983 eller senere, kan ikke  

 opsætte begæringen om folkepension.
 Venteydelse efter lovens § 69, stk. 3 udbetales til personer, der den 1.  

 januar 1984 har opsat begæring om folkepension i mindst 6 måneder efter det  

 fyldte 67. år og som ikke er omfattet af lovens § 69, stk. 1 og 2 om  

 ventetillæg.
Venteydelse beregnes som en procentdel af det grundbeløb, som gælder ved  

 venteperiodens afslutning for henholdsvis samgifte og andre pensionister.
For  

 hvert halve års opsættelse umiddelbart efter det fyldte 67. år udgør ydelsen  

 således 5 pct. dog højst 30 pct. af grundbeløbet ved venteperiodens  

 afslutning.
Venteydelse kan udbetales, selv om den pågældendes pension er bortfaldet  

 som følge af indtægtsreguleringen.
Personer, der modtager venteydelse, men  

 hvis grundbeløb er bortreguleret, betragtes ikke længere som pensionister.
Får en person beregnet sin venteydelse efter beløbet for andre end  

 pensionistægtepar, skal han fortsat have beregnet ydelsen således, selv om  

 han senere indgår ægteskab eller pensionen ikke længere er bortreguleret på  

 grund af indtægt.
På samme måde skal en person, der får venteydelse som  

 samgift pensionist, fortsat have ydelsen med beløbet for samgifte, uanset om  

 ægteskabet senere opløses eller pensionen bortreguleres.
 Er der ikke ret til fuld optjent pension, nedsættes venteydelsen  

 tilsvarende, se lovens § 69, stk. 4.
Alderstillæg 46. Alderstillæg ydes kun til pensionister, som inden  

 1. april 1971 er fyldt 80 år, se pensionslovens § 70.
Alderstillægget udgør et fast kronebeløb, der udbetales til alle  

 berettigede.
Tillægget er således ens for samgifte og andre pensionister,  

 uden hensyn til, om ægtefællen har ret til alderstillæg.
 Alderstillægget udgør 2.916 kr. årligt pr. 1. oktober 1987. Tillægget  

 reguleres efter pensionslovens § 49.
Invaliditetstillæg 47. Invaliditetstillæg udbetales til  

 folkepensionister, der har ret til tillægget den 1. oktober 1984, se  

 pensionslovens § 71. Tillægget indtægtsreguleres efter reglerne i lovens § 28  

 og § 31, stk. 1, se afsnit III, pkt. 143.
 Invaliditetstillægget udgør 3.972 kr. årligt pr. 1. oktober 1987.  

 Tillægget reguleres efter pensionslovens § 49.
Husligt bistandstillæg 48. Husligt bistandstillæg udbetales til de  

 folkepensionister, som har ret til tillægget den 1. oktober 1984, se  

 pensionslovens § 72.
 Husligt bistandstillæg udgør 6.600 kr. årligt pr. 1. oktober 1987.
 Tillægget reguleres efter pensionslovens § 49.
Overgangsregler i lovene af 7. juni 1972 om ændring af folke-, invalide-  

 og enkepensionslovene 49. Det følger af pensionslovens § 66, stk. 1, at der  

 uanset bestemmelserne i lovens § 5 er ret til fuld folkepension for:
 Det følger af overgangsreglerne fra 1972, at retten til at medtage fuld  

 folkepension til udlandet efter den tidligere gældende regel i  

 folkepensionslovens § 1, stk. 3, ikke omfatter personer, der har fået tillagt  

 pension inden 1. januar 1973, eller har fået tillagt fuld pension efter  

 1)-3). Disse folkepensionister kunne dog medtage pensionen til udlandet efter  

 de regler, der var gældende før 1. januar 1973, og som svarer til den  

 nugældende regel i pensionslovens § 3, stk. 3.
Om ophævelse af indfødsretskrav og bopælskrav i overgangsreglerne fra 1972  

 i forhold til personer omfattet af EF-forordning nr. 1408/71, se kap.
III,  

 pkt. 14 og kap.
IV, pkt. 20 d.
Pension på grundlag af ægtefællens bopælstid 50. Personer, der den 1. januar 1984 modtog pension  

 beregnet på grundlag af en afdød ægtefælles bopælstid, bevarer denne ret.
Det  

 gælder også, hvis den pågældende overgår til en anden pensionstype, se § 3,  

 stk. 4 i lov nr. 249 og lov nr. 248 af 8. juni 1983.
 De efterlevende ægtefæller, omfattet af EF-reglerne, der er nævnt under  

 pkt. 14 er også omfattet af denne bestemmelse.
 Om reglerne, når pension ikke modtages 1. januar 1984, men hvor ansøgning  

 er indgivet inden 1. januar 1984, se pkt. 37.
 51. De personer med dansk indfødsret, der bosætter sig  

 her i riget efter 1. januar 1973, og som har modtaget folkepension inden  

 udrejsen, har uanset bestemmelsen i pensionslovens § 5, ret til fuld pension  

 fra bosættelsestidspunktet, se § 4, stk. 3 i lov nr. 257 af 7. juni 1972.
 52. De personer, der den 1. januar 1970 modtog pension  

 i udlandet, bevarer retten til at modtage pensionstillæg, uanset lovens § 3,  

 stk. 5, se § 2, stk. 2 i lov nr. 351 af 18. juni 1969.
Vejledning om tilkendelse og ændring af  

 førtidspension og Tilkendelse af førtidspension og  

 invaliditetsydelse Oversigt over pensionsformer 53. I dette afsnit gøres der rede for de  

 pensionsformer, der kan tilkendes personer under 67 år.
Det drejer sig om  

 højeste førtidspension, mellemste førtidspension og almindelig førtidspension  

 og som tillæg hertil bistands- eller plejetillæg.
I stedet for førtidspension  

 kan der være mulighed for invaliditetsydelse og som tillæg hertil bistands-  

 eller plejetillæg.
 Almindelig førtidspension omfatter også forhøjet almindelig  

 førtidspension.
 Om størrelsen af de enkelte pensioner henvises til afsnit I.
 Afgørende for om de øvre aldersgrænser, der har betydning for  

 pensionsniveau og tilkendelse af tillæg ikke er overskredet er, at ansøgning  

 er indgivet før aldersgrænsen passeres, og at ydelsen tilkendes med virkning  

 fra før dette tidspunkt.
 Dette gælder, selv om pågældende har passeret aldersgrænsen, når ydelsen  

 som følge af lovens § 33 kommer til udbetaling den følgende 1. i måneden.
Der gøres i det følgende først mere generelt rede for den helbredsmæssige  

 og sociale bedømmelse.
Der omtales endvidere betydningen af muligheden for  

 forbedring af erhvervsevnen og de særlige problemer om bedømmelsesgrundlaget  

 for gifte ansøgere samt bedømmelsen af økonomiske forhold.
Derefter foretages  

 der en konkret gennemgang af betingelserne for de enkelte ydelser.
Oversigt over betingelserne for de enkelte pensionsydelser -------------------------------------------------------------------- --------------------------------------------------------------------- Bedømmelse af helbred 54. Pension kan tilkendes, hvis ansøgerens  

 erhvervsevne er nedsat på grund af en varig fysisk eller psykisk invaliditet,  

 jf. pensionslovens § 15. Det er en betingelse, at lidelsen i sig selv  

 bevirker en betydelig og varig nedsættelse af ansøgerens funktionsevne og  

 dermed af evnen til at forsørge sig selv ved arbejde.
Der er således i første omgang tale om en rent lægelig bedømmelse af  

 ansøgerens erhvervsevne.
Bedømmelsen forudsætter, at ansøgerens  

 helbredsforhold er grundigt undersøgt og beskrevet.
Bedømmelsen forudsætter  

 desuden et indgående kendskab til lidelsens indvirkning på den  

 erhvervsmæssige funktionsevne.
 Bedømmelsen må tage udgangspunkt i erfaringer om, hvilke helbredsmæssige  

 begrænsninger og lidelser der almindeligvis medfører, at folk må opgive  

 erhvervsarbejde helt eller delvis.
 At lidelsen er varig betyder, at der ikke er udsigt til, at den bedres  

 væsentligt hverken af sig selv eller ved behandling.
 Ansøgeren har pligt til at medvirke til sagens oplysning, herunder ved at  

 lade sig undersøge og behandle af en læge eller indlægge til observation og  

 behandling.
Hvis ansøgeren ikke efterkommer kommunens krav om undersøgelse, må  

 kommunen sende sin indstilling til nævnet på det foreliggende.
Følger  

 ansøgeren heller ikke nævnets krav om at medvirke til sagens oplysning, kan  

 nævnet enten afgøre sagen på det foreliggende eller beslutte at henlægge  

 sagen, hvis ansøgeren ikke efterkommer kravet inden en rimelig frist, se  

 pensionslovens § 59, stk. 3.
 Ansøgeren har naturligvis ikke pligt til at underkaste sig undersøgelse  

 eller behandling, der kan medføre fare for liv eller førlighed.
Hvis det efter den lægelige bedømmelse skønnes nødvendigt, at ansøgeren  

 varigt skånes for arbejde, kan dette moment indgå i bedømmelsen.
Det kan ske  

 i tilfælde, hvor anstrengelser ved at udføre en arbejdsopgave kan antages at  

 medføre en alvorlig forringelse af helbredstilstanden.
I de fleste tilfælde indgår den helbredsmæssige vurdering som et led i et  

 samlet skøn over erhvervsevnens nedsættelse.
Ansøgerens sociale og  

 erhvervsmæssige forhold sammen med den helbredsmæssige vurdering er således  

 med til at bestemme, om der skal tilkendes højeste, mellemste eller  

 almindelig førtidspension på grund af helbredsmæssige forhold.
En helbredsvurdering alene kan dog være tilstrækkelig grundlag for  

 bedømmelse af erhvervsevnens nedsættelse.
Det er som regel kun tilfældet, når  

 der kun er ubetydelig erhvervsevne i behold, altså i de tilfælde hvor der kan  

 tilkendes højeste førtidspension.
Der kan også tilkendes pension, hvis erhvervsevnen er nedsat, uden at  

 nedsættelser alene skyldes de helbredsmæssige forhold, altså når den skyldes  

 kombinerede helbredsmæssige og sociale forhold.
Der tænkes på tilfælde, hvor  

 årsagerne til erhvervsevnens nedsættelse kun ved en meget vid fortolkning kan  

 betegnes som invaliditet.
Der er også tænkt på tilfælde, hvor der ikke er en  

 sådan helbredssvækkelse, at den alene giver grundlag for at anse  

 erhvervsevnen for nedsat med mindst halvdelen, men hvor det alligevel ud fra  

 en samlet bedømmelse er åbenbart, at ansøgeren ikke vil blive i stand til at  

 forsørge sig selv.
For personer, der er fyldt 50 år, kan pension endelig tilkendes, når de  

 sociale og helbredsmæssige forhold taler for det.
Det vil sige, at  

 tilkendelse kan ske efter et rent socialt kriterium eller et kombineret  

 helbredsmæssigt og socialt kriterium.
Der kan tages hensyn til helbredsmæssige forhold, som medfører en mere  

 vedvarende svækkelse af helbredet, uden at der er tale om egentlig  

 invaliditet.
Også svækkelsestilstand efter langvarig, men overstået alvorlig  

 sygdom kan indgå i overvejelserne.
Det kan efter omstændighederne undlades at indhente lægeerklæring.
Der må  

 dog opnås sikkerhed for, at ansøgningen ikke rummer helbredsmæssige forhold,  

 som berettiger til en højere pensionsgrad.
Bedømmelse af sociale forhold i forbindelse med vurdering af erhvervsevnen 55. Pensionskriteriet nedsættelse af erhvervsevnen  

 rummer både lægelige og sociale momenter og bygger på, at den samme lægelige  

 invaliditet kan have helt forskellige erhvervsmæssige følger.
På baggrund af de lægelige og sociale oplysninger skal det bedømmes, hvad  

 ansøgeren er i stand til at tjene, når invaliditeten tages i betragtning.
Kun  

 de muligheder, som det med rimelighed kan forlanges, at ansøgeren udnytter,  

 indgår i bedømmelsen.
Der skal tages hensyn til ansøgerens uddannelse,  

 tidligere virksomhed, alder, livsstilling, bopæl og beskæftigelsesmuligheder  

 samt til andre forhold, der kan antages at være af betydning jf.  

 pensionslovens § 15, stk. 2.
 Indtægten sammenlignes med en normal arbejdsindtægt for en person med  

 lignende uddannelse og baggrund.
Med udgangspunkt i sammenligningen træffes der afgørelse om, hvorvidt  

 erhvervsevnen er nedsat i et omfang, der giver ret til pension og i  

 bekræftende fald hvilken type.
Forudsætningen for det samlede skøn er et  

 samarbejde mellem den sociale/erhvervsmæssige sagkundskab og den lægelige  

 sagkundskab.
Bedømmelse af sociale forhold i øvrigt 56. Når der ikke foreligger en varig nedsættelse af  

 erhvervsevnen med mindst halvdelen af klart helbredsmæssige grunde, må der  

 foretages en nærmere undersøgelse af de sociale og økonomiske forhold.
 Om de indtægtsforhold, der i disse tilfælde udelukker tilkendelse af  

 pension, se pkt. 74.
 Hvis erhvervsevnen er varigt nedsat med mindst halvdelen, uanset det ikke  

 fuldtud kan begrundes ud fra rent helbredsmæssige forhold, kan almindelig  

 førtidspension tilkendes, når indtægten varigt ikke overstiger  

 grænsebeløbene, der er nævnt i pkt. 74.
Når der ikke er grundlag for at fastslå en varig nedsættelse af  

 erhvervsevnen med mindst halvdelen, kan der tilkendes pension til personer  

 der er fyldt 50 år, når sociale og helbredsmæssige forhold taler for det.
Det  

 vil sige, at en samlet bedømmelse af disse forhold viser, at der er et varigt  

 forsørgelsesbehov.
 Forsørgelsesbehovet er varigt, når det ikke bortfalder af sig selv og ikke  

 kan afhjælpes inden det 67. år.
 Varighedsbetingelsen er således kun opfyldt, hvis det må forventes, at de  

 årsager, der har medført behovet, fortsat vil være til stede, og deres  

 virkning ikke kan afhjælpes ved behandling, revalideringsforanstaltninger  

 eller på anden måde.
 Forsørgelsesbehovet vil normalt ikke være varigt, så længe betingelserne  

 for at modtage midlertidige ydelser efter dagpengeloven,  

 arbejdsløshedsforsikringsloven og bistandsloven er opfyldt.
Behovet for forsørgelse må i første række bedømmes ud fra ansøgerens og en  

 eventuel ægtefælles indtægtsforhold.
Der henvises til pkt. 73.
I det følgende omtales en række andre faktorer, der må indgå ved  

 vurderingen af forsørgelsesbehovet.
De enkelte forhold har ikke direkte  

 karakter af tilkendelsesbetingelser.
Det vil imidlertid være vanskeligt at  

 bedømme, om en ansøger reelt har et udækket forsørgelsesbehov, og om  

 situationen er varig, hvis der ikke er skaffet fyldige oplysninger om disse  

 forhold.
Der kan ikke gives en udtømmende og detailleret beskrivelse af alle  

 de faktorer, der kan indgå i den samlede vurdering.
 Beskrivelsen omfatter forhold, der klart har betydning, når pension  

 tilkendes personer i alderen fra 50 til 67 år efter lovens § 14, stk. 3. nr.  

 3. De samme undersøgelser vil imidlertid ofte være nødvendige for at fastslå,  

 om erhvervsevnenedsættelsen efter § 14, stk. 3, nr. 2 er mindst halvdelen, og  

 for at blive sikker på, at nedsættelsen er varig.
Alder 57. Ansøgerens alder indgår ved bedømmelsen af, om  

 behovet for forsørgelse vil vare.
Varighedsbetingelsen er kun i ganske  

 særlige situationer opfyldt for yngre ansøgere.
Generelt kan siges, at jo  

 yngre en person er, desto stærkere må de øvrige faktorer, der indgår ved  

 bedømmelsen, tale for pensionstilkendelse.
 Beskæftigelsesproblemet øges med stigende alder, og udsigten til, at  

 revalidering, omskoling, oplæring m.v. kan lykkes, aftager med stigende  

 alder.
Tilknytning til arbejdsmarkedet 58. Det har betydning for tilkendelse af pension, at  

 ansøgeren har haft tilknytning til arbejdsmarkedet, men har mistet denne  

 tilknytning og ikke har udsigt til, at den påny erhverves.
Der skal ikke lægges afgørende vægt på, om kontakten til arbejdsmarkedet  

 er blevet afbrudt af den pågældende selv, eller om det er sket ufrivilligt.  

 Der må tillige ses på årsagen til arbejdsophør.
For selvstændige, der fortsat  

 driver deres virksomhed, skal der lægges vægt på, om virksomheden er i drift  

 i uændret eller ikke ubetydeligt omfang, ansøgerens nuværende og hidtidige  

 arbejdsfunktion, årsagen til eventuelle ændringer samt fremtidsudsigterne for  

 den selvstændige virksomhed.
Der kan også tilkendes behovsbestemt pension til personer, der aldrig har  

 haft tilknytning til arbejdsmarkedet.
Det kan fx være tilfældet, når en  

 ansøger, der har levet i parforhold, hvor kun den anden part havde  

 erhvervsarbejde, mister forsørgelsesgrundlaget ved at fællesskabet afbrydes,  

 eller ved at den anden part får en kraftig indtægtsnedgang.
Det gælder også  

 en ansøger, der i en længere årrække har boet sammen med og er blevet  

 økonomisk forsørget af forældre eller andre slægtninge.
Beskæftigelsesmuligheder 59. Til bedømmelse af, om der er mulighed for, at  

 ansøgeren kan få og fastholde erhvervsmæssig beskæftigelse, må der gives en  

 beskrivelse af skolegang, uddannelsesforhold og tidligere  

 beskæftigelsesforhold.
Der skal foreligge oplysning om, hvilke funktioner  

 ansøgeren udførte, arbejdstidens længde, arbejdsforholdenes varighed og  

 årsagen til afbrydelsen.
Arbejdsmulighederne skal bedømmes inden for  

 pågældendes eget fag, tidligere arbejdsområde eller inden for beslægtede  

 eller egnede erhverv.
Bedømmelsen er med andre ord ikke begrænset til  

 ansøgerens hidtidige beskæftigelse.
Jo længere tid der er gået fra seneste  

 tilknytning til arbejdsmarkedet, jo sværere vil det være at genetablere  

 tilknytningen.
Denne faktor vil indgå i bedømmelsen af pensionsspørgsmålet  

 med stigende styrke.
Specielt for ældre ansøgere kan en genplacering være  

 vanskelig.
 Langvarig arbejdsløshed som følge af rationalisering, lukning af  

 virksomhed, produktionsindskrænkning og lignende vil være forhold, der i  

 særlig grad for ældre ansøgere giver mulighed for førtidspension.
Ved bedømmelsen af beskæftigelsesmulighederne må der tages hensyn til,  

 hvor ansøgeren bor.
Hvis der ikke er arbejdsmuligheder i nærheden af bopælen,  

 må det bero på omstændighederne, herunder alder og forsørgelsesforhold m.v.,  

 om det kan tillægges vægt, at der er beskæftigelsesmuligheder andetsteds.
I  

 denne bedømmelse må der også tages et vist hensyn til afstande og  

 transportmuligheder fra bopæl til arbejdsplads.
 Det generelle ledighedsniveau kan ikke i sig selv give ret til pension.
Mulighed for forbedring af erhvervsevnen 60. Der kan ikke tilkendes pension, hvis det er muligt  

 at iværksætte foranstaltninger, der mere varigt kan antages at forbedre  

 erhvervsevnen, jf. pensionslovens § 15, stk. 1, sidste punktum.
Bestemmelsen  

 gælder efter ordlyden for de pensionsformer, der tilkendes som følge af en  

 nedsættelse af erhvervsevnen, men lignende overvejelser må gøres ved  

 tilkendelse af pension efter lovens § 14, stk. 3, nr. 3. Ved foranstaltninger  

 forstås udover egentlig lægelig behandling også anskaffelse af hjælpemidler,  

 indretning af hjem og arbejdsplads, løsning af særlige transportproblemer  

 etc. og egentlige revalideringsforanstaltninger.
 For unge ansøgere kan der være tale om hjælp til at gennemføre en  

 erhvervsuddannelse, eventuelt en teoretisk uddannelse på et område, hvor de  

 foreliggende handicap spiller en mindre rolle, og hvor kvalifikationer måske  

 kompenserer handicappene.
For de noget ældre ansøgere skal der normalt tages udgangspunkt i deres  

 tidligere erhvervstilværelse og derudfra skal genoptræning overvejes,  

 herunder gentilvænning til en regelmæssig arbejdsindsats.
Det kan fx ske  

 gennem kortere erhvervskurser på specialområder.
Revalidering kan desuden  

 gennemføres som hjælp til speciel arbejdsplacering, hvor tidligere erfaringer  

 og færdigheder kan finde anvendelse.
Mulighederne for, at revalideringsforanstaltninger lykkes, er aftagende  

 med alderen.
Det må tages i betragtning, at ældres mobilitet, såvel den  

 faglige som den geografiske, er begrænset.
Dette gælder både, når det drejer  

 sig om selve arbejdsopgaven, arbejdsmiljø og arbejdsmetoder.
Der vil i særlig grad være behov for sådanne overvejelser, når det drejer  

 sig om ansøgere, der i mange år og i langt den største del af deres  

 erhvervskarriere har haft en tilværelse, der adskiller sig væsentligt fra  

 vilkårene for de erhvervsområder, der ellers revalideringsmæssigt kunne være  

 opnåelige.
Det kan således nævnes, at fx landmænd efter praksis overvejende  

 er blevet bedømt sådan, at erhvervsmuligheder uden for deres hidtidige  

 erhverv ikke er blevet taget i betragtning.
Hvis der er mulighed for at opnå en begrænset forbedring af erhvervsevnen,  

 men det er klart, at ansøgeren selv derefter vil være berettiget til en  

 pension, må der foreløbigt tilkendes den pension, der under alle  

 omstændigheder er ret til.
Afgørelse om højere pensionsform må udsættes til  

 spørgsmålet om forbedring af erhvervsevnen er afklaret.
Det er en naturlig forudsætning, at afslag eller udsættelse af afgørelsen,  

 der er begrundet i, at der foreligger revalideringsmuligheder, er drøftet med  

 kommunen.
Nævnet kan godt give afslag imod kommunens opfattelse af  

 revalideringsmulighederne.
I disse tilfælde må nævnet gøre nærmere rede for  

 baggrunden for afslaget, herunder for de muligheder for forbedring af  

 erhvervsevnen, som efter nævnets opfattelse bør prøves.
Også når pension er tilkendt, skal man være opmærksom på, at der kan være  

 muligheder for at forbedre erhvervsevnen.
Dette gælder især, når der  

 tilkendes pension efter § 14, stk. 3, nr. 2 til personer under 50 år.
I disse  

 tilfælde skal sagen genoptages af det sociale udvalg 5 år efter tilkendelsen.  

 Det forudsættes, at det sociale udvalg følger pensionisten og er opmærksom  

 på, om der i løbet af perioden opstår ændringer i pensionistens forhold, som  

 gør det muligt at gennemføre revalideringsforanstaltninger eller lignende.
Bedømmelsesgrundlag for gifte 61. Ved tilkendelse af de pensionsformer, som  

 forudsætter en nedsat erhvervsevne, se pensionslovens § 14, stk. 1, 2 og 3,  

 nr. 1 og 2, bedømmes ansøgerens nedsættelse af erhvervsevnen i forhold til  

 den måde, som pågældende hidtil har anvendt sin arbejdsevne på.
 Bedømmelsesgrundlaget kan for en gift ansøger - mand eller kvinde - være  

 fuldt erhverv, supplerende erhverv, arbejde i eget hjem eller supplerende  

 erhverv på social indikation.
 Baggrunden for den særlige praksis på dette område er, at den metode, der  

 er fastsat i lovens § 15, stk. 2, til at bestemme erhvervsevnens nedsættelse,  

 ikke umiddelbart kan anvendes for ansøgere, der har arbejdet i eget hjem.
 Valget af bedømmelsesgrundlag skal ske under hensyn til arbejdsperiodens  

 længde, timetallet og arbejdsindtægtens størrelse, se pkt. 66-68.
Bedømmelsesgrundlaget for en enlig ansøger er altid fuldt erhverv.
En  

 ansøger, der lever i et fast samlivsforhold uden at være gift med samleveren,  

 kan efter omstændighederne ligestilles med en gift ansøger, se pkt. 69.
 Ved spørgsmål om ændring af pensionen anvendes normalt samme  

 bedømmelsesgrundlag som ved den første tilkendelse.
 Hvis der i et konkret tilfælde er tvivl om, hvilket bedømmelsesgrundlag  

 der skal anvendes, vælges den vurdering, der er mest gunstig for ansøgeren.
Former for bedømmelsesgrundlag Fuldt erhverv 62. Ansøgere, som under ægteskabet har haft  

 heltidsarbejde uden for hjemmet, og som må opgive arbejdet på grund af  

 lidelsen, skal bedømmes i fuldt erhverv.
Ansøgerens eventuelle arbejdsevne  

 ved husligt arbejde i eget hjem er da uden indflydelse på afgørelsen om  

 pensionsform.
Supplerende erhverv 63. Hvis en ansøger har haft supplerende  

 erhvervsarbejde under sit ægteskab og har opgivet arbejdet på grund af  

 lidelsen, skal bedømmelsesgrundlaget være supplerende erhverv.
Det vil sige,  

 at både arbejdsevnen ved det hidtidige erhvervssarbejde og arbejdsevnen ved  

 husligt arbejde i eget hjem skal indgå i bedømmelsen.
 Det supplerende erhverv kan være af større eller mindre omfang og dermed  

 have varierende betydning for, hvilke krav der stilles til invaliditeten.
Når ansøgeren har fordelt sin arbejdsevne nogenlunde ligeligt mellem  

 husligt arbejde i eget hjem og supplerende erhvervssarbejde, er der ret til  

 førtidspension efter lovens § 14, stk. 3, nr. 1, hvis arbejdsevnen i en af  

 funktionerne er bortfaldet.
Bedømmelsen af ansøgerens eventuelle ret til  

 højeste eller mellemste førtidspension skal ske i forhold til det samlede  

 arbejdsområde, husligt arbejde i eget hjem og supplerende erhvervsarbejde.
 I de tilfælde, hvor ansøgeren er gift med en selvstændig erhvervsdrivende  

 inden for landbrug, håndværk, detailhandel, mindre industrivirksomhed eller  

 lignende, gælder der en formodning for, at bedømmelsesgrundlaget supplerende  

 erhverv skal anvendes.
Reglen er kun en formodningsregel.
Der er altså ikke noget i vejen for, at  

 ansøgeren kan bedømmes i fuldt erhverv eller som udelukkende beskæftiget ved  

 husligt arbejde i eget hjem.
Ansøgeren bedømmes ligeledes i fuldt erhverv,  

 når der udover deltidsarbejde i ægtefællens virksomhed er deltidsarbejde  

 andetsteds.
Arbejde i eget hjem 64. En ansøger, der udelukkende er beskæftiget ved  

 husligt arbejde i eget hjem, skal bedømmes på baggrund af denne funktion ved  

 vurderingen af erhvervsevnetabet.
Hvis arbejdsevnen ved husligt arbejde i eget hjem er ophævet, eller der  

 kun er en ubetydelig arbejdsevne i behold, er der ret til højeste  

 førtidspension.
En nedsættelse af arbejdsevnen med mere end 2/3 giver ret til  

 mellemste førtidspension, og en nedsættelse af arbejdsevnen med ca. halvdelen  

 giver ret til almindelig førtidspension.
Social indikation for supplerende erhverv 65. For en ansøger, der har været beskæftiget ved  

 husligt arbejde i eget hjem, anvendes bedømmelsesgrundlaget supplerende  

 erhverv, hvis ægtefællernes forsørgelsesgrundlag ikke overstiger den  

 indtægtsgrænse for en gift ansøger, der er fastsat i § 8 i bekg. (SM), dvs.  

 det beløb, der årligt højst kan udbetales i dagpenge efter lov om dagpenge  

 ved sygdom eller fødsel.
 Indtægten opgøres efter reglerne i § 7 i bekg. (SM).
 Bedømmelsesgrundlaget supplerende erhverv anvendes, fordi der er  

 formodning for, at ansøgeren ville bidrage til forsørgelsen ved at tage  

 erhvervsarbejde, hvis pågældende var i stand til det.
Valg af bedømmelsesgrundlag Arbejdsperiode 66. Bedømmelsesgrundlaget vælges som nævnt efter den  

 måde ansøgeren hidtil har valgt at anvende sin arbejdsevne på.
Som hovedregel vil en sammenhængende tilknytning til arbejdsmarkedet på  

 ca. 1 år inden for de senere år, dvs. indenfor de sidste 5-6 år, være  

 tilstrækkelig til at anvende bedømmelsesgrundlaget fuldt eller supplerende  

 erhverv.
Det er en forudsætning, at de ændringer, der er sket i  

 erhvervsmønstret, skyldes den invaliderende lidelse.
Særlige forhold kan  

 medføre, at en tilknytning til arbejdsmarkedet kan tages i betragtning,  

 selvom den har varet mindre end 1 år.
Tilsvarende kan der tages hensyn til  

 arbejdsperioder, der ligger betydeligt længere tilbage, fx hvis ansøgeren har  

 en langsomt fremadskridende eller hyppigt tilbagevendende lidelse, som må  

 antages at have haft indflydelse på pågældendes erhvervsmønster over en  

 længere periode.
 Hvis ansøgeren har pådraget sig lidelsen i meget ung alder, kan et forsøg  

 på at komme i arbejde være tilstrækkeligt til at overbevise om, at den  

 pågældende ville have udnyttet sin arbejdskraft ved arbejde uden for hjemmet  

 heltids eller supplerende.
 Praksis for, hvornår bedømmelsesgrundlaget husligt arbejde i eget hjem  

 anvendes, er under udvikling.
 Man skal derfor være opmærksom på, at der vil kunne foretages en mere  

 konkret bedømmelse af forholdene i den enkelte sag, hvor der bl.a. kan lægges  

 vægt på, om det findes sandsynligt, at en ansøger efter en årrække som  

 hjemmearbejdende, fx på grund af pasning af mindre børn, atter ville have  

 søgt ud på arbejdsmarkedet, hvis invaliditeten ikke havde været til hinder  

 herfor.
Timetal 67. Fuldt erhverv kan foreligge, selv om ansøgeren har  

 arbejdet under det timetal, der svarer til normal fuldtidsbeskæftigelse.
Der  

 må skønnes konkret, men udgangspunktet må være, at arbejdstiden skal ligge  

 betydeligt over halvtidsarbejde.
 Bedømmelsesgrundlaget supplerende erhverv forudsætter, at timetallet ikke  

 er reduceret til det bagatelagtige.
Indtægt 68. Der kan ikke opstilles indtægtsgrænser, der  

 adskiller fuldt erhverv fra supplerende erhverv eller supplerende erhverv fra  

 bedømmelsesgrundlaget arbejde i eget hjem.
Det er afgørende, hvilken vægt en  

 erhvervsindtægt rent faktisk har haft i familiens økonomi.
Der må ikke foreligge et åbenbart misforhold mellem arbejdstiden og  

 arbejdsindtægten.
Hvor eksempelvis et heltidsarbejde over længere tid kun  

 indbringer beløb, der langt fra svarer til den normale indtægt ved  

 fuldtidsarbejde, vil det oftest være rimeligt at anvende  

 bedømmelsesgrundlaget supplerende erhverv.
Bedømmelsesgrundlag ved fast samliv 69. Hvis en ansøger lever i et fast samlivsforhold,  

 kan samlivet efter omstændighederne sidestilles med ægteskab, således at der  

 anvendes samme bedømmelsesgrundlag som for gifte.
En sådan vurdering  

 forudsætter, at der foreligger omstændigheder, der kan begrunde betegnelsen  

 ægteskabslignende forhold.
Faktorer som fællesbørn, fælles hdersforskel,  

 kunne tale imod antagelsen.
Herudover må kræves, at samlivet har bestået  

 gennem længere tid, og der må ikke være formodning for, at der umiddelbart  

 vil ske ændringer i samlivsforholdet.
 I de tilfælde, hvor samleverens indtægt er af en størrelse svarende til  

 nedsat hjælp efter bistandslovens § 37, stk. 2, sidste pkt., er  

 bedømmelsesgrundlaget fuldt erhverv.
Økonomiske forhold 70. Ved tilkendelse af førtidspension skal der på  

 forskellig vis tages hensyn til ansøgerens indtægtsforhold og eventuelt til  

 ægtefællens forhold.
 Opgørelsen af indtægten og indtægtens betydning er imidlertid ikke den  

 samme for de forskellige pensionstyper.
 I punkt 71 gøres rede for den bedømmelse af økonomiske forhold, der må  

 foretages i forbindelse med vurdering af nedsættelse af erhvervsevnen, og i  

 punkt 74 omtales de økonomiske grænder, der gælder for pensionsformer, der er  

 betinget af varigt forsørgelsesbehov.
Ved fastlæggelsen af bedømmelsesgrundlaget for hjemmearbejdende tillægges  

 det særlig betydning, at forsørgelsesgrundlaget ikke overstiger en bestemt  

 grænse.
Dette spørgsmål er omtalt under pkt. 65.
 Spørgsmålet om indtægtens betydning i forbindelse med frakendelse af  

 pension er omtalt under pkt. 97 og 98.
Bedømmelse af økonomiske forhold som led i vurderingen af erhvervsevnen 71. Ved tilkendelse af de pensionstyper, som  

 forudsætter en nedsættelse af erhvervsevnen, dvs. højeste og mellemste  

 førtidspension og almindelig førtidspension efter pensionslovens § 14, stk.  

 3, nr. 1 og 2, anvendes indtægtsoplysninger til at belyse nedsættelsens  

 omfang.
Indtægten skal med andre ord anvendes ved afgørelsen af, om der er en  

 sådan grad af overensstemmelse mellem den sociale/erhvervsmæssige vurdering  

 og den lægelige vurdering, at betingelserne for den indstillede pensionstype  

 må anses for opfyldt.
Ved opgørelsen medregnes i denne forbindelse kun indtægter, der er baseret  

 på ansøgerensarbejdsindsats.
De indtægter, der kommer i betragtning, kan dels  

 være lønindtægt, dels indtægt ved arbejde i egen eller ægtefællens  

 virksomhed.
Når ansøgeren ikke har nogen indtægt, må der foretages et skøn  

 over ansøgerens indtjeningsevne.
Opgørelsen og skønnet over ansøgerens indtjeningsevne foretages med  

 udgangspunkt i de principper for opgørelse af arbejdsindtægter, som anvendes  

 ved pensionsberegningen.
Der henvises til pkt. 120.
 72. Når omfanget af erhvervsevnenedsættelsen bedømmes,  

 skal der foretages en sammenligning mellem den arbejdsindtægt, ansøgeren har  

 eller skønnes at kunne opnå, og den indtægt, der er sædvanlig inden for  

 tilsvarende erhverv i samme egn, jf. lovens § 15, stk. 2.
Hvis den arbejdsindtægt, ansøgeren har mulighed for at opnå, varigt anses  

 for at være nedsat til omkring halvdelen af det sædvanlige, og der er  

 overensstemmelse mellem den samlede sociale/erhvervsmæssige og den lægelige  

 bedømmelse, kan almindelig førtidspension tilkendes.
Kan nedsættelsen ikke  

 fuldt ud begrundes i fysisk eller psykisk invaliditet, stilles der yderligere  

 økonomiske betingelser for tilkendelse af pension.
 Der anvendes en tilsvarende vurderingsmetode, hvis erhvervsevnen er nedsat  

 til en tredjedel eller til det ubetydelige, men det forudsættes her, at  

 nedsættelsen af erhvervsevnen udelukkende skyldes helbredsmæssige forhold.
Hvis der foreligger en indtægt, som ikke stemmer overens med den lægelige  

 bedømmelse, skal det overvejes om bedømmelsen er afkræftet.
Bedømmelsen kan  

 fastholdes, hvis indtægten skyldes særligt gunstige omstændigheder, således  

 at arbejdsindtægten ikke alene skyldes ansøgerens indsats.
Der kan opstå situationer, hvor en ansøger både har ret til  

 invaliditetsydelse og til pension efter pensionslovens § 14, stk. 3, nr. 1.  

 Det er tilfældet, hvis indtægten har en sådan størrelse, at den efter  

 bedømmelsen i lovens § 15, stk. 2 afskærer fra mellemste førtidspension, men  

 ikke fra almindelig førtidspension.
Ansøgeren har da ret til selv at vælge,  

 om han vil modtage pension eller invaliditetsydelse.
Valgfriheden består kun  

 ved tilkendelsen.
Ansøgeren må skriftligt tilkendegive overfor det sociale  

 udvalg, hvilken af ydelserne der foretrækkes.
Hvis der er en arbejdsindtægt af en størrelse, der svarer til  

 erhvervsudygtighedsbeløbet for en enlig pensionist, anses ansøgeren normalt  

 ikke for kun at have en ubetydelig erhvervsevne i behold.
Der vil derfor  

 normalt ikke kunne tilkendes højeste førtidspension.
 Bedømmelse af økonomiske forhold iøvrigt.
 73. Der kan ikke tilkendes førtidspension efter lovens  

 § 14, stk. 3, nr. 2 og 3, hvis ansøgerens forventede fremtidige  

 forsørgelsesgrundlag sammen med en eventuel ægtefælles indtægter overstiger  

 visse grænser, se punkt 74.
 Regler for opgørelse af forsørgelsesgrundlaget findes i § 7, stk. 2-4, i  

 bekendtgørelsen (SM).
 Ved opgørelsen af forsørgelsesgrundlaget medregnes de samlede indtægter,  

 som står til rådighed for forsørgelsen.
Ved indtægtsopgørelsen medregnes bl.a. ansøgerens og en eventuel  

 ægtefælles indtægter ved personligt arbejde, efterløn, formueindtægter,  

 pensionsindtægter m.v., underholdsbidrag, formuetillæg efter fradrag for  

 ejerbolig og fiktiv indtægt ved bortgivelse.
Der foretages fradrag i  

 formuetillæg for ejerbolig, selv om ansøgeren ikke er berettiget til  

 ejerboligfradrag efter lov om socialindkomst.
Der kan ikke tages hensyn til  

 udgifter til fagforenings- og arbejdsløshedskassekontingent eller  

 lønmodtagerfradrag.
 Selvstændige erhvervsdrivendes driftsomkostninger og erhvervsmæssige  

 renteudgifter fradrages.
Ægtefællens syge- eller arbejdsløshedsdagpenge medregnes også.
Ansøgers  

 dagpenge indgår derimod ikke i opgørelsen.
Visse ydelser medregnes ikke, fordi de er ydet med et særligt formål for  

 øje, eller fordi de ikke kan anvendes ved forsørgelse.
Det gælder fx  

 invaliditetsbeløb, invaliditetsydelse og bistands- eller plejetillæg til  

 ægtefællen, børnebidrag, børnetilskud, boligstøtte,  

 arbejdsgiveradministrerede pensionsbidrag og over-eller underskud af  

 ejerbolig.
Ved indtægtsopgørelsen indgår kun faktisk indtjening.
Det er således uden  

 betydning for bedømmelsen af en ansøgers ret til pension, at ægtefællen har  

 en uudnyttet erhvervsmulighed.
 Indtægt hos en person, som ansøgeren lever sammen med uden at have indgået  

 ægteskab, kan ikke medregnes ved indtægtsopgørelsen.
 74. Den udelukkelsesgrænse, der er nævnt i pkt. 73, er  

 for en gift ansøger fastsat til maksimumbeløbet, der årligt kan ydes i  

 dagpenge, se § 8 i bekendtgørelsen (SM).
 Beløbet udgør pr. 1. juli 1987 ca. 110.000 kr. årligt.
 For enlige er grænsen fastsat til 2/3 af grænsen for ægtepar, dvs. ca.  

 74.000 kr.
Disse grænser forhøjes med et beløb svarende til særligt børnetilskud  

 efter § 4, stk. 3 i børnetilskudsloven, for hvert barn ansøgeren eller dennes  

 ægtefælle har forsørgelsespligt over.
Pr. 1. juli 1987 udgør særligt  

 børnetilskud 7.176 kr. årligt.
 Indførelsen af de nævnte grænser - udelukkelsesgrænserne - betyder, at  

 alene det forhold, at forsørgelsesgrundlaget ligger under grænserne, giver  

 grundlag for at foretage en nærmere vurdering af, om forholdene i øvrigt  

 taler for tilkendelse, jf. præciseringen heraf i § 7, stk. 1 og 5, i  

 bekendtgørelsen (SM). Det vil sige, om der enten foreligger en varig  

 nedsættelse med mindst halvdelen af erhvervsevnen, se lovens § 14, stk. 3,  

 nr. 2, eller om en samlet bedømmelse af forholdene for en ansøger, der er  

 fyldt 50 år, taler for tilkendelse, se lovens § 14, stk. 3, nr. 3.
 75. Ved tilkendelse af pension efter lovens § 14, stk.  

 3, nr. 3, må der foretages en samlet bedømmelse af, om forholdene for en  

 ansøger, der er fyldt 50 år, taler for pension, når forsørgelsesgrundlaget er  

 under udelukkelsesgrænserne, se pkt. 73 og 74.
 Ved bedømmelsen må der tages hensyn til, om der er tale om en forringelse  

 af det hidtidige leveniveau, samt hvilket omfang forringelsen har haft, og  

 hvornår den er indtrådt.
Når der er sket en forringelse af det hidtidige leveniveau, og  

 forsørgelsesgrundlaget er under udelukkelsesgrænsen, vil betingelsen for  

 tilkendelse af pension ofte være opfyldt.
Med den præcisering af  

 udelukkelsesgrænsen som er gennemført ved socialministeriets bekendtgørelse  

 af 7. november 1986, kan det ikke længere kræves, at forsørgelsesgrundlaget  

 er betydeligt under udelukkelsesgrænsen.
 Hvor der konkret er udsigt til, at en ansøgers indtægt fremtidig vil  

 overstige udelukkelsesgrænsen, kan der gives afslag under henvisning til, at  

 indtægten ikke varigt er under grænsen.
 Der kan derfor typisk tilkendes pension i tilfælde, hvor ægtefællen er  

 overgået til folkepension, og forsørgelsesgrundlaget består af folkepension  

 plus eventuelt andre indtægter, der tilsammen ligger under  

 udelukkelsesgrænsen for ægtepar.
 Indtægtsnedgang i forbindelse med overgang til 80% efterløn vil, når der  

 ikke er andre indtægter, ligeledes kunne være tilstrækkelig til, at der kan  

 tilkendes pension, både til efterlønsmodtageren selv og til en evt.  

 ægtefælle.
Det har betydning, på hvilket niveau indtægtsforringelsen sker.
Selv en  

 mindre indtægtsnedgang kan bevirke, at der er ret til pension, hvis ansøgeren  

 i forvejen lever på et meget lavt niveau.
 Det må dog altid indgå i bedømmelsen, om ansøgeren under hensyn til  

 helbredsforhold, alder, uddannelse og tidligere arbejdsforhold m.v. må  

 antages at kunne afhjælpe sine økonomiske problemer, jf. vejledningens pkt.  

 54-60.
Der kan ikke generelt fastlægges nogen grænse for, hvornår indtægten er så  

 lav, at der kan tilkendes pension efter § 14, stk. 3, nr. 3, uanset at der  

 ikke er tale om en forringelse af leveniveauet.
Bedømmelsen afhænger af  

 forholdene i det konkrete tilfælde.
Det har betydning, om det har været  

 nødvendigt at give supplerende hjælp efter bistandsloven.
 Hvis ansøgeren lever i et fast samlivsforhold af ægteskabslignende  

 karakter, og samleveren hidtil har forsørget ansøgeren, kan det medføre, at  

 det må fastslås, at der ikke er sket ændringer i forsørgelsessituationen.
Betingelserne for de enkelte pensionsformer Højeste førtidspension 76. Højeste førtidspension kan tilkendes ansøgere  

 under 60 år, hvis deres erhvervsevne er helt eller næsten helt bortfaldet på  

 grund af fysisk eller psykisk invaliditet, se pensionslovens § 14, stk. 1 og  

 § 15. Det er endvidere en betingelse, at enhver revalideringsmulighed er  

 udelukket.
Nedsættelsen af erhvervsevnen skal ses i relation til ethvert erhverv.
Det  

 er ikke tilstrækkeligt, at erhvervsevnen er ophævet eller ubetydelig i  

 pågældendes hidtidige arbejde.
Invaliditeten skal være af en sådan  

 sværhedsgrad, at den forhindrer ansøgeren i at påtage sig arbejde af nogen  

 betydning.
 Betingelsen er opfyldt, når der er konstateret en alvorlig kronisk, fysisk  

 eller psykisk lidelse, som medfører en svær svækkelsestilstand, eller der er  

 konstateret alvorlige blivende følger efter en overstået sygdom.
 Betingelsen er også opfyldt, når der er tale om en alvorlig kronisk  

 lidelse, og det skønnes, at arbejde vil forringe helbredstilstanden, således  

 at det er nødvendigt, at ansøgeren varigt skånes for arbejde af betydning.
Ved bedømmelse af, om der er mere end ubetydelig erhvervsevne, kan der  

 tages udgangspunkt i, at en varig indtægt ved personligt arbejde af en  

 størrelse, der svarer til erhvervsudygtighedsbeløbet for en enlig, normalt  

 ikke kan betragtes som ubetydelig.
En sådan indtægt kan derfor ikke  

 umiddelbart forenes med tilkendelse af højeste førtidspension.
I tilfælde, hvor en eventuel resterhvervsevne ikke giver en indtægt, der  

 kan opgøres, må der foretages et skøn.
Det gælder fx den hjemmearbejdendes  

 indsats i hjemmet.
I de fleste tilfælde har ansøgeren på afgørelsestidspunktet ikke nogen  

 arbejdsindtægt overhovedet.
Det betyder, at der skal skønnes over ansøgerens  

 tilbageværende evne til at udføre indtægtsgivende arbejde.
Mellemste førtidspension 77. Mellemste førtidspension kan tilkendes ansøgere  

 under 60 år, hvis deres erhvervsevne ikke skønnes ophævet i ethvert erhverv,  

 men dog nedsat med omkring totrediedele, jf. pensionslovens § 14, stk. 2, nr.  

 1.
Det må fremgå af de helbredsmæssige oplysninger, at der er tale om en  

 betydelig invaliditet, som kan anses for at være årsag til den varige  

 nedsættelse af erhvervsevnen.
Ved bedømmelsen af, om erhvervsevnen i det  

 enkelte tilfælde kan anses for betydeligt nedsat, skal der foretages en  

 sammenligning mellem på den ene side den arbejdsindtægt, ansøgeren skønnes at  

 kunne tjene ud fra hans kræfter og færdigheder, og på den anden side den  

 arbejdsindtægt, som personer med lignende uddannelse normalt tjener.
 I bedømmelsen skal indgå bl.a. ansøgerens alder, livsstilling, bopæl og  

 beskæftigelsesmuligheder, mens der ikke kan tillægges den generelle  

 beskæftigelsessituation betydning.
Ved tilkendelse af denne pension er der formodning for, at der består en  

 resterhvervsevne.
Ved vurderingen af omfanget af den resterende erhvervsevne  

 skal der lægges vægt på bl.a. resultaterne af eventuelle udførte  

 arbejdsprøvninger på revalideringsinstitutioner og i individuelle  

 arbejdspraktikker.
Ansøgerens situation må drøftes med ham på dette grundlag  

 og sammenholdes med hans begrundede opfattelse af den.
 Om bedømmelsen af helbredsmæssige forhold, sociale forhold samt økonomiske  

 forhold, se punkterne 54, 55, 71 og 72.
 78. Ansøgere, der efter det fyldte 60. år søger  

 pension på grund af en alvorlig invaliditet, kan tilkendes mellemste  

 førtidspension, jf. pensionslovens § 14 stk. 2, nr. 2. Betingelsen herfor er,  

 at erhvervsevnen er nedsat i samme omfang som nævnt i pensionslovens § 14,  

 stk. 1, se pkt. 76.
Almindelig førtidspension efter § 14, stk. 3, nr. 1 79. Almindelig førtidspension kan tilkendes ansøgere i  

 alderen fra 18 til 67 år, når erhvervsevnen er nedsat med mindst halvdelen på  

 grund af helbredsmæssige forhold.
 Om bedømmelsen af helbredsmæssige forhold, sociale forhold samt økonomiske  

 forhold, se punkterne 54, 55, 71 og 72.
Almindelig førtidspension efter § 14, stk. 3, nr. 2 80. Almindelig førtidspension kan tilkendes ansøgere i  

 alderen fra 18 til 67 år, når erhvervsevnen er nedsat med mindst halvdelen,  

 selv om nedsættelsen ikke alene skyldes helbredsmæssige forhold.
Pensionen  

 tilkendes således på grund af kombinerede helbredsmæssige og sociale forhold.  

 Tilkendelse forudsætter yderligere, at der er et varigt behov for  

 forsørgelse, se pkt. 73 og 74.
Det er en betingelse, at erhvervsevnen varigt er betydeligt nedsat på  

 grund af sygdom eller svækkelse.
Det er vigtigt, at omfanget af invaliditeten  

 er belyst.
Det kan have betydning, fordi en nærmere undersøgelse kan vise, at  

 ansøgeren i virkeligheden har ret til anden form for førtidspension.
Det kan  

 også have betydning at undersøge, om invaliditeten giver ret til almindelig  

 førtidspension på grund af helbredsmæssige forhold alene, nemlig i tilfælde  

 hvor retten til almindelig førtidspension på grund af kombinerede  

 helbredsmæssige og sociale forhold er afskåret som følge af ægtefælleindtægt  

 eller andet.
 Da der er tale om situationer, hvor en varig nedsættelse af erhvervsevnen  

 til mindst halvdelen ikke kan begrundes alene ud fra de konstaterede  

 helbredsmæssige forhold i snævrere forstand, kræves det endvidere, at andre  

 omstændigheder klart viser, at muligheden for arbejdsindtægt faktisk er  

 reduceret med mindst halvdelen, og at der ikke er udsigt til en forbedring.  

 Derudover er det en betingelse, at ansøgerens og en eventuel ægtefælles  

 øvrige indtægter ikke overstiger de grænser, der er nævnt i punkt 74.
For en yngre ansøger vil der være formodning for, at forsørgelsesbehovet  

 ikke er varigt.
Ofte drejer det sig om personer med dårlig skolegang, ringe  

 almene kundskaber og negative erhvervserfaringer, der strækker sig over flere  

 år.
Der kan blive tale om et langvarigt og vanskeligt forløb, førend  

 mulighederne for revalidering m.v. kan siges at være afklaret.
Der kan først  

 tilkendes pension, når en bedømmelse af dette forløb har vist, at en  

 erhvervsplacering ikke er mulig.
Der kan i helt ekstraordinære tilfælde tilkendes pension efter  

 pensionslovens § 14, stk. 3, nr. 2, uden at nedsættelsen af erhvervsevnen  

 skyldes helbredsmæssige forhold, se § 15, stk. 1. Det er dog også her en  

 betingelse, at det ikke er muligt at forbedre erhvervsevnen mere varigt.
Der  

 er især tænkt på kvinder, der er blevet enker efter det fyldte 45. år, og som  

 på dette tidspunkt havde forsørgelsespligt over for 2 eller flere børn under  

 18 år.
Også for hjemmearbejdende ansøgere kan særligt belastende sociale forhold  

 tages med ved bedømmelsen af, om arbejdsevnen i hjemmet er nedsat.
Hvis  

 pension efter § 14, stk. 3, nr. 2, tilkendes før det fyldte 50. år, skal  

 sagen genoptages ved udløbet af en periode på 5 år efter tilkendelsen, eller  

 hvis pensionisten fylder 50 år forinden, da på dette tidspunkt, se pkt. 93.
Almindelig førtidspension efter § 14, stk. 3, nr. 3 81. Almindelig førtidspension kan tilkendes ansøgere i  

 alderen fra 50 til 67 år, når sociale og helbredsmæssige forhold taler for  

 det.
 Tilkendelsen forudsætter et varigt behov for forsørgelse, se pkt. 73-75.  

 Hvis et manglende forsørgelsesgrundlag hænger sammen med helbredsmæssige  

 forhold, spiller alderen en vigtig rolle.
 Bestemmelsen giver som nævnt også mulighed for at tilkende førtidspension  

 til personer uden helbredsforringelse.
 Ved disse tilkendelser på rent socialt grundlag indgår der i bedømmelsen  

 en række forhold, der nødvendigvis må beskrives, for at revaliderings- og  

 pensionsnævnet kan træffe afgørelse, se pkt. 56-60.
Ændringer i indtægtsgrundlaget, der er begrundet i tab af forsørger, kan  

 ikke i sig selv give ret til pension.
På den anden side kan tab af forsørger  

 i forbindelse med andre faktorer som alder og manglende erhvervserfaring  

 bringe en ægtefælle, der bliver enlig, i en situation, hvor der foreligger et  

 varigt behov for forsørgelse.
 Den samme situation kan opstå for personer, der gennem en lang årrække har  

 passet plejekrævende børn, forældre eller andre.
Invaliditetsydelse 82. Efter pensionslovens § 18 kan invaliditetsydelse  

 tilkendes personer i alderen fra 18 til 67 år.
Invaliditetsydelse tilkendes  

 personer, hvis invaliditet lægeligt bedømt er så alvorlig, at de ville have  

 ret til højeste eller mellemste førtidspension, hvis de ikke havde  

 erhvervsindtægt, der afskærer dem fra at opnå en sådan pension.
 Invaliditetsydelse kan frakendes også efter det 60. år, se lovens § 14,  

 stk. 6.
 Hvis ansøgeren både opfylder betingelserne for tilkendelse af  

 invaliditetsydelse og for almindelig førtidspension efter lovens § 14, stk.  

 3, nr. 1, vil pågældende kunne vælge, om han vil modtage pension eller  

 invaliditetsydelse, se pkt. 72.
 Det skal vurderes, om ansøgerens erhvervsevne udfra en rent lægelig  

 bedømmelse må ansesfor nedsat i det omfang, der er angiv et i lovens § 14,  

 stk. 1 eller 2, dvs. med mindst totrediedele.
 Der skal derudover som led i bedømmelsen af erhvervsevnen lægges vægt på,  

 om ansøgeren ved det arbejde, der udføres, gør en indsats, der er udover,  

 hvad der kan forventes i betragtning af invaliditeten.
 Endvidere skal det vurderes, om ansøgerens erhvervsindtægt, efter den  

 bedømmelse, der er foreskrevet i § 15, stk. 2, afskærer fra tilkendelse af  

 højeste eller mellemste førtidspension.
 Den opnåede erhvervsindtægt skal være udtryk for en reel arbejdsindsats.  

 Hvis arbejdsindtægten ikke er udtryk for pågældendes arbejdsindsats, men fx  

 skyldes velvillighed fra arbejdsgiverens side eller opnås gennem familiens  

 indsats, har ansøgeren ikke ret til invaliditetsydelse, men derimod til  

 pension.
Uddannelse eller revalidering sidestilles som regel med faktisk udøvet  

 erhverv, således at der normalt tilkendes invaliditetsydelse i stedet for  

 førtidspension.
Det er dog en forudsætning, at uddannelsen eller  

 revalideringsforsøget kan antages at medføre, at ansøgeren senere kommer i  

 erhverv.
For helt unge vil en tidlig erhvervsmæssig tilpasning til et handicap i  

 form af en egnet uddannelse ofte føre til erhverv.
I disse tilfælde skal man  

 være tilbageholdende med at tilkende en invaliditetsydelse, som det måske  

 senere viser sig, at der ikke ville være ret til.
 83. Som en konsekvens af invaliditetsvurderingen har  

 en person, der modtager invaliditetsydelse, i princippet ret til  

 førtidspension, hvis erhvervsindtægten ikke længere er til hinder herfor, men  

 revaliderings- og pensionsnævnet skal foretage en ny vurdering i disse  

 tilfælde.
Ved tilkendelse af invaliditetsydelse tages der ikke altid stilling til  

 invaliditetens nøjagtige sværhedsgrad, dvs. om den lægeligt svarer til  

 højeste eller mellemste førtidspension.
Der er desuden ofte gået så lang tid  

 mellem tilkendelse af invaliditetsydelsen og ansøgningen om pension, at det  

 alene af den grund er nødvendigt at sikre, at betingelsen for ret til  

 førtidspension fortsat er opfyldt.
Det kan heller ikke udelukkes, at det er  

 helt andre forhold end fortsat svigtende helbred, der er årsag til ophør  

 eller nedgang i erhvervsindtægten.
Det anerkendes i praksis, at en person, der tilkendes invaliditetsydelse  

 før det fyldte 60. år, og som ved tilkendelsen lægeligt vurderes som  

 berettiget til mellemste førtidspension, ved ny kendelse efter det fyldte 60.  

 år kan få ændret invaliditetsydelsen til den mellemste førtidspension.
Det  

 gælder, selvom han ikke opfylder de lægelige betingelser for højeste  

 førtidspension.
 Ændring af invaliditetsydelse til mellemste pension kan derimod ikke finde  

 sted, hvor invaliditetsydelse er tilkendt med virkning fra det 60. år eller  

 senere, medmindre pågældende opfylder de helbredsmæssige krav for højeste  

 førtidspension, jf. lovens § 14, stk. 2, nr. 2.
84. En person, som mister en tilkendt førtidspension,  

 fordi erhvervsindtægten bliver for stor, har ikke umiddelbart krav på  

 invaliditetsydelse.
Retten må afhænge af, om betingelserne for tilkendelse af  

 invaliditetsydelse iøvrigt er opfyldt.
Invaliditetsydelse til døve 85. Efter pensionslovens § 18, 2. punktum, kan der  

 tilkendes invaliditetsydelse til personer, der på grund af alvorlig høreskade  

 har svære kontaktvanskeligheder.
 Ydelsen tilkendes, selv om der er tale om en lidelse, der ikke giver ret  

 til førtidspension, og uanset om den pågældende har erhvervsindtægt.
 Efter hidtidig praksis har betingelserne været anset for opfyldt, når der  

 foreligger kvantitativ nedsættelse af høreevnen på 80 decibel eller derover  

 på bedste øre uden høreapparat, samt kvalitativt et skelnetab (antallet af  

 misforståede ord efter hørecentralens særlige prøver med udvalg af ord fra  

 daglig tale) på 30 eller derover med høreapparat.
I almindelighed foreligger svære kontaktvanskeligheder, når pågældende for  

 at gøre sig forståelig er nødsaget til at anvende særlige meddelelsesmidler  

 som fx tegnsprog.
Der er således en formodning for, at der er svære  

 kontaktvanskeligheder til stede, når der foreligger en så alvorlig  

 hørenedsættelse som den, der er beskrevet ovenfor.
 I særlige tilfælde kan svære kontaktvanskeligheder dog også foreligge,  

 selvom den talmæssige grænse for alvorlig hørenedsættelse ikke er nået.
 I sådanne tilfælde skal der ved ansøgning om invaliditetsydelse til  

 alvorligt høre skadede foreligge erklæring fra såvel tunghøre- eller  

 døvekonsulent som vedkommende hørecentral (klinik).
Bistands- og plejetillæg 86. Bistandstillæg eller plejetillæg kan tilkendes  

 personer i alderen fra 18 til 67 år som tillæg til førtidspension eller  

 invaliditetsydelse.
Bistands- eller plejetillæg bevares efter det 67. år som  

 et tillæg til folkepensionen, jf. pensionslovens § 37.
Bistandstillæg 87. Bistandstillæg kan tilkendes, når invaliditeten  

 bevirker, at ansøgeren stadig må have personlig bistand af andre, eller  

 invaliditeten består af blindhed eller stærk svagsynethed.
Det er tanken, at tillægget skal dække udgifter, som normalt er forbundet  

 med den fornødne personlige bistand.
Der kræves ikke dokumentation for, at  

 der foreligger udgifter.
Behov for hjælp til pasning af husholdningen giver  

 ikke ret til bistandstillæg.
 Bistandstillæg ydes, hvis helbredstilstanden i en længere periode eller  

 varigt nødvendiggør bistand fra andre til varetagelse af personlige  

 fornødenheder.
Det skal være invaliditet, der begrunder denne bistand.
Bistandsbehovet  

 skal stemme med lidelsen og dens følger.
Det forudsættes, at man ikke kan  

 afhjælpe behovet ved andre foranstaltninger fx hjælpemidler, hensigtsmæssig  

 indretning af hjemmet og lignende.
Der skal være tale om en nedsættelse af evnen til at fungere i daglige  

 situationer i og uden for hjemmet med en stærk begrænsning af mulighederne  

 for livsudfoldelse.
I den samlede bedømmelse af, om der er ret til  

 bistandstillæg, må bl.a. indgå oplysninger om behov for hjælp til at gå på  

 toilettet, spise, færdes ude og inde og hjælp til af- og påklædning.
 Efter praksis tilkendes bistandstillæg dog ikke, hvis bistanden alene er  

 påkrævet i forbindelse med at kunne færdes ude.
Bistandstillæg kan tilkendes, når tilstanden nødvendiggør et betydeligt  

 tilsyn.
Det kan fx dreje sig om svær demens eller medfødt ringe begavelse,  

 der bevirker, at den pågældende er ude af stand til at færdes på egen hånd og  

 ude af stand til at tage initiativ til noget.
 Ved bedømmelsen af, om tillægget kan tilkendes, skal der ses på, om  

 ansøgeren er enlig eller gift.
Når ansøgeren er gift, forudsættes det, at ægtefællen hjælper den anden  

 med personlige fornødenheder i ret vidt omfang, hvis ægtefællen er i stand  

 til det.
Samme forudsætning gælder ikke, hvis ansøgeren har ophold hos  

 slægtninge eller venner.
Der skal lægges vægt på, om den personlige bistand skal gives på ubestemte  

 tider af døgnet, eller der fx er tale om bistand, som ægtefællen kan give,  

 uanset om pågældende er på arbejde dagen igennem.
Bistand til påklædning om  

 morgenen og afklædning om aftenen, eller den omstændighed, at det er  

 nødvendigt med hjælp til at få maden skåret ud ved måltiderne, giver i  

 almindelighed ikke ret til bistandstillæg.
 Det, at ægtefællen opgiver sit arbejde, giver ikke i sig selv ret til  

 bistandstillæg, selvom det fx sker, fordi ansøgeren er angst for at komme i  

 en hjælpeløs situation under et eventuelt anfald.
 Derimod kan bistandstillæg tilkendes, hvis helbredstilstanden kræver, at  

 ansøgeren skal mades ved måltiderne, må hjælpes ved toiletbesøg eller til at  

 færdes indendørs.
 Når ansøgeren er enlig, kan der tilkendes bistandstillæg, hvis der er  

 behov for hjælp til bl.a. af- og påklædning, personlig vask m.v. og  

 indtagelser af måltider.
 88. Ved tilkendelse af bistandstillæg til  

 invaliditetsydelse skal der tages i betragtning, at den pågældende kan have  

 særlige udgifter i hjemmet eller på arbejdspladsen til personlig bistand for  

 at kunne passe sit arbejde.
 Bistandstillæg til blinde og stærkt svagsynede kan normalt tilkendes, hvis  

 synet på det bedste øje måles til 1/60 (eller derunder) med korrektion, eller  

 der er tale om stærk synsfeltindskrænkning (5-10), hvor synsfeltet er målt  

 med objektstørrelse 30/1000. Når de nævnte talmæssige værdier ikke er nået,  

 må der i kombinationstilfælde skønnes ud fra en samlet vurdering af  

 virkningen på synsfunktionen.
Plejetillæg 89. Plejetillæg tilkendes, hvis invaliditeten  

 bevirker, at ansøgeren må have vedvarende pleje eller tilsyn, der  

 nødvendiggør andres stadige nærværelse.
Tillægget tilkendes pensionister, der varigt eller over en længere periode  

 må overvåges konstant eller hjælpes af andre på ubestemte tider og mange  

 gange i døgnet.
Tillæg kan ligesom pension tilkendes i slutstadiet af en  

 dødelig sygdom, selv om plejeperioden har været eller må antages at blive af  

 kort varighed.
 Det afgørende for om tillæg kan ydes er, at plejebehovet må anses  

 vedvarende i den forstand, at der ikke er udsigt til at den tilstand, der  

 begrunder behovet vil bedres af sig selv eller ved behandling.
 Efter praksis kan der tilkendes plejetillæg, hvis det kun kan forsvares at  

 lade ansøgeren være alene i ganske korte perioder, som regel ikke over 1-2  

 timer.
Svært invaliderede, der er konstant sengeliggende, kan få tilkendt  

 plejetillæg.
Det gælder, både når sengelejet er nødvendigt af hensyn til  

 behandling eller forebyggelse af lidelsen, og når lidelsens sværhedsgrad gør  

 det naturligt, at den pågældende varigt holder sengen.
Det kan fx være på  

 grund af en lidelse, der medfører stærk træthed.
Plejetillæg tilkendes oppegående patienter, når det er nødvendigt med en  

 så omfattende og hyppig personlig bistand, at der må siges at være tale om  

 pleje, eller når lidelsen kræver konstant tilsyn.
En enlig pensionist er i en  

 plejesituation, hvis der er tale om en mere omfattende bistand end den, der  

 giver ret til bistandstillæg.
Plejetillæg til den enlige svært invaliderede  

 kan tilkendes, når den personlige hjælp, der skal gives, er så omfattende, at  

 pensionisten må anbringes i en plejeinstitution, såfremt han ikke har  

 mulighed for at bo hos andre, der kan varetage plejen.
Ved lidelser, der hurtigt forværres, kan det forekomme, at der i  

 begyndelsen af sygdomsperioden er behov for nogen bistand, men dog ikke nok  

 til, at der kan ydes bistandstillæg.
Ved sådanne lidelser, som man med ganske  

 stor sikkerhed kan forudse vil slutte i plejetilstand, foreligger der  

 eksempler på, at der er tilkendt bistandstillæg for hele perioden udfra en  

 gennemsnitsbetragtning.
Forholdet til efterlønsordningen 90. Efter § 75 b i lov om arbejdsformidling og  

 arbejdsløshedsforsikring m.v., kan personer, der er fyldt 60 år, overgå til  

 efterløn.
Personer, som modtager ydelser efter pensionsloven, kan efter stk. 5 i den  

 nævnte bestemmelse ikke samtidig modtage efterløn.
Dog kan efterløn ydes til  

 personer, der frasiger sig retten til invaliditetsydelse.
Personer, der har  

 givet afkald på invaliditetsydelse i forbindelse med overgang til efterløn,  

 vil ved fornyet ansøgning om pension kun kunne få tilkendt mellemste  

 førtidspension, når de lægelige betingelser for højeste pension er opfyldt.  

 Der er ikke mulighed for at opnå ret til efterløn gennem afkald på  

 førtidspension.
En pension må derfor normalt frakendes, for at der kan opnås  

 ret til efterløn.
 Hvis pensionen er gjort hvilende, er der dog mulighed for at opnå  

 efterløn.
 Ved hvileperiodens udløb anses pensionen for bortfaldet i forhold til  

 efterlønsordningen, og efterlønnen kan således fortsætte.
 Der må indgives ny ansøgning, hvis den pågældende ønsker at overgå til  

 pension på ny.
 Direktoratet for Arbejdsløshedsforsikringen har givet nærmere regler om  

 forholdet mellem pensionsydelserne og ydelser efter arbejdsløshedsloven.
Når der søges pension efter pensionslovens § 14, stk. 3, nr. 2 eller 3,  

 indgår efterlønnen som anden indtægt ved opgørelsen af  

 forsørgelsesgrundlaget.
Pension efter disse bestemmelser er udelukket, hvis  

 ansøgerens og en eventuel ægtefælles samlede indtægter incl. efterløn når op  

 til eller overstiger de grænser, der er nævnt i pkt. 74.
Der er imidlertid det særlige ved indtægt i form af efterløn, at den er en  

 arbejdsmarkedsydelse, der suspenderes ved ansøgning om pension, og som falder  

 bort ved pensionstilkendelse.
Personer, der er udtrådt af efterlønsordningen,  

 kan ikke på ny overgå til efterløn.
Ved ansøgning fra en gift efterlønsmødtager må det sociale udvalg være  

 opmærksom på, at en eventuel ansøgning fra ægtefællen behandles samtidig.
Det  

 er således vigtigt, at der tages stilling til ægteparrets samlede  

 pensionsmuligheder, og pension kan i givet fald tilkendes begge ægtefæller,  

 medmindre de åbenbart ikke opfylder betingelserne i øvrigt.
Hvis der tilkendes pension, bortfalder efterlønnen.
Udbetalingen af  

 efterløn standses imidlertid allerede ved ansøgning om pension.
Ansøgeren har  

 derfor pligt til at orientere arbejdsløshedskassen om pensionsansøgningen.  

 Det sociale udvalg kan yde forskud på pension, jf. pensionslovens § 35. Hvis  

 der gives afslag på pension, udbetales den tilbageholdte efterløn, og  

 udbetalt forskud på pension tilbagebetales.
Det er en betingelse for, at  

 retten til efterløn indtræder på ny, at der er betalt kontingent i  

 ansøgningsperioden, selvom efterlønsudbetalingen er suspenderet.
Der henvises  

 til Direktoratet for Arbejdsløshedsforsikringens vejledning af 31. juli 1987  

 om retten til dagpenge eller efterløn for medlemmer, der ansøger om eller  

 modtager pension efter lov om social pension eller tilsvarende udenlandsk  

 lovgivning.
Ændring af tilkendt pension og regler om  

 hvilende pension Ændring af tilkendt pension 91. Når en pension er tilkendt, kan der senere opstå  

 spørgsmål om ændring.
Der kan være tale om forhøjelse, nedsættelse,  

 frakendelse eller overgang til hvilende pension.
Efter pensionslovens § 37 overgår personer, der har ret til førtidspension  

 eller invaliditetsydelse, til at modtage folkepension fra den 1. i måneden  

 efter det fyldte 67. år.
Personer, der ved overgangen modtog bistands- eller  

 plejetillæg, bevarer disse tillæg.
 Spørgsmålet om ændring eller frakendelse kan rejses af det sociale udvalg  

 eller af pensionisten selv.
 Endvidere kan revaliderings- og pensionsnævnet beslutte, at en sag skal  

 genoptages til undersøgelse på et senere tidspunkt, der fastsættes af nævnet.  

 Beslutningen skal fremgå af kendelsen, se pkt. 94.
 Beslutning om genoptagelse.
92. Det sociale udvalg skal holde sig underrettet om  

 pensionistens forhold.
Udvalget skal bl.a. påse, om der fortsat er ret til  

 den tilkendte pension, eller om der er ændringer, der begrunder en forhøjelse  

 af pensionen.
Hvis det er tilfældet, skal det sociale udvalg forelægge  

 spørgsmålet om ændring for nævnet.
 Det sociale udvalg skal være opmærksomt på, at de tidsfrister, der har  

 betydning for pensionsniveauet, bliver overholdt, det gælder 60-årsgrænsen,  

 der fx har betydning for, om der til pensionen ydes et førtidsbeløb og  

 muligheden for tilkendelse af højeste førtidspension.
 93. Hvis førtidspension efter pensionslovens § 14,  

 stk. 3, nr. 2 er tilkendt før det fyldte 50. år, skal det sociale udvalg  

 genoptage pensionssagen ved udløbet af en periode på 5 år eller, hvis  

 pensionisten forinden fylder 50 år, da på dette tidspunkt, jf. § 9 i bekg.  

 (SM).
Ved genoptagelsen skal det undersøges, om pensionistens mulighed for  

 erhvervsmæssig placering er forbedret.
Hvis det sociale udvalg når til det  

 resultat, at muligheden for erhvervsmæssig placering fortsat er lige dårlig,  

 består pensionsretten efter den oprindelige kendelse for en ny 5-års-periode.
 Hvis undersøgelsen viser, at pensionistens mulighed for erhvervsmæssig  

 placering er forbedret, eller spørgsmålet er tvivlsomt, skal sagen forelægges  

 revaliderings- og pensionsnævnet, der efter indstilling fra socialudvalget  

 træffer afgørelse om eventuel inddragelse af pensionen.
 Når pensionisten fylder 50 år, skal det sociale udvalg foranledige, at  

 revaliderings- og pensionsnævnet afgør, om pensionisten har ret til  

 førtidspension uden tidsbegrænsning efter § 9, jf. § 10 i bekg. (SM).
 94. Revaliderings- og pensionsnævnet kan i sin  

 kendelse beslutte, at en sag skal tages op til kontrol på et senere  

 tidspunkt, der fastsættes af nævnet, jf. pensionslovens § 59, stk. 1, nr. 3.
 Det gælder uanset den automatiske genoptagelse efter 5 år ved pension  

 efter lovens § 14, stk. 3, nr. 2.
 Indsættelse af kontrolbestemmelse forekommer især, når der er tale om  

 pension til meget unge, eller i tilfælde, hvor diagnosen kan være tvivlsom,  

 og ved visse sygdomme, der erfaringsmæssigt har et uforudsigeligt forløb.
 Beslutning om kontrol skal meddeles ansøgeren i forbindelse med kendelsen,  

 medmindre der efter et konkret skøn er særlige hensyn til ansøgeren, der  

 taler imod det.
 95. Pensionisten har selv mulighed for at rejse  

 spørgsmål om ændring eller frakendelse af en allerede tilkendt ydelse, jf.  

 pensionslovens § 44, stk. 3.
 Nedsættelse eller frakendelse af pensionen kan kun finde sted, hvis  

 forudsætningerne for retten til den tilkendte pension ikke længere er  

 tilstede.
I forhold til anden lovgivning kan det eventuelt have betydning for  

 pensionisten, at pensionen frakendes.
Spørgsmålet, om den pågældende derefter  

 i relation til anden lovgivning ligestilles med pensionister, afgøres ikke  

 efter pensionslovgivningen.
Ændring eller bortfald efter det 60. år 96. Efter lovens § 14, stk. 6, kan pensionen efter  

 pensionistens fyldte 60. år ikke frakendes eller nedsættes til lavere  

 pension, medmindre pensionisten samtykker.
Reglen er begrundet i et hensyn til pensionisten.
Der bør efter det 60. år  

 være ro om pensionsspørgsmålet, således at der kun sker de forandringer i  

 pensionen, der følger af indtægtsreguleringen.
 Reglen afskærer ikke pensionisten fra selv at rejse sag om frakendelse, se  

 pkt. 95.
 Bistandstillæg, plejetillæg og invaliditetsydelse kan dog uden  

 pensionistens samtykke frakendes og ændres, indtil pågældende fylder 67 år.
 Ændring eller bortfald af pension efter § 14, stk. 1-2 og stk. 3, nr. 1 og  

 2.
 97. Pension efter disse bestemmelser skal frakendes,  

 eller der skal ske overflytning til anden pensionsform, hvis der er sket en  

 væsentlig varig forbedring eller forringelse af erhvervsevnen som følge af en  

 ændring i den fysiske eller psykiske invaliditet.
 Frakendelse eller overflytning skal ligeledes ske, hvis en pensionist med  

 uændret invaliditet har en arbejdsindtægt, der vedvarende overstiger et beløb  

 svarende til det dobbelte af grundbeløbet for en enlig, jf. § 44, stk. 1, nr.  

 2. Det dobbelte grundbeløb udgør pr. 1. oktober 1987 80.184 kr. årligt.  

 Pensionen skal i almindelighed inddrages, uanset hvilken pensionsform den  

 pågældende har fået tilkendt.
Denne frakendelsesregel må dog ses i sammenhæng med reglen i  

 pensionslovens § 15, stk. 2, og det kan betyde, at pensionen bevares, selvom  

 indtægten overstiger det dobbelte grundbeløb.
Det er tilfældet, hvis en  

 pensionist med pension efter § 14, stk. 3, nr. 1, ikke tjener over halvdelen  

 af det, der er normalt inden for hans fagområde, eller en pensionist med  

 pension efter § 14, stk. 2, nr. 1, ikke tjener over tredjedelen af det  

 normale inden for hans fagområde.
 Pension efter § 14, stk. 3, nr. 2 skal endvidere frakendes, hvis der  

 indtræder en varig forbedring af forsørgelsesgrundlaget, således at  

 ansøgerens og en eventuel ægtefælles samlede forsørgelsesgrundlag overstiger  

 udelukkelsesgrænsen, der gælder ved tilkendelse af pensionen, se pkt. 74.
For pensionister, der får pension efter § 14, stk. 3, nr. 2, gælder  

 således principielt 2 økonomiske grænser.
Hvis det forudsættes, at  

 vurderingen af erhvervsevnen er uændret, kan en gift pensionist således  

 bevare sin pension, når hans egen arbejdsindtægt ligger under det dobbelte  

 grundbeløb samtidig med, at ægteparrets samlede indtægter ikke overstiger ca.  

 111.000 kr. årligt.
Ændring eller bortfald af pension efter § 14, stk. 3, nr. 3 98. Pension efter § 14, stk. 3, nr. 3 frakendes, hvis  

 der indtræder en væsentlig og varig forbedring af pensionistens  

 forsørgelsesmuligheder, således at betingelsen for tilkendelse ikke længere  

 er opfyldt.
Frakendelse på grund af forbedret forsørgelsessituation kommer på  

 tale, når ansøgerens og en eventuel ægtefælles samlede indtægter vedvarende  

 overstiger udelukkelsesgrænserne der er nævnt i pkt. 74.
Ændring eller bortfald af bistandstillæg, plejetillæg og  

 invaliditetsydelse 99. Bistandstillæg, plejetillæg og invaliditetsydelse  

 kan frakendes, hvis betingelserne for disse ydelser ikke længere er opfyldt,  

 jf. lovens § 44, stk. 1, nr. 3.
Bistands- og plejetillæg kan frakendes eller ændres indtil det 67. år, se  

 lovens § 14, stk. 6. Frakendelse kan ske, hvis der er en klar bedring af den  

 tilstand, som i sin tid bevirkede, at tillægget blev givet.
Frakendelse kan  

 også komme på tale, hvis funktionsniveau et er bedret betydeligt, uanset at  

 den invaliditet, der begrundede tillægget, er uændret.
 Invaliditetsydelse kan dog ikke frakendes på grund af lang tids  

 tilvænning, der bevirker, at modtageren ikke længere gør en indsats ud over  

 det sædvanlige, som det var forudsat ved tilkendelsen.
Tidspunkt for ændring eller bortfald 100. Hvis revaliderings- og pensionsnævnet træffer  

 afgørelse om, at pensionen skal ændres eller bortfalde, fastsætter nævnet  

 samtidig, fra hvilket tidspunkt dette skal ske.
 Ved frakendelse kan nævnet beslutte, at pensionen bevares i 3 måneder fra  

 afgørelsestidspunktet, jf. pensionslovens § 59, stk. 1, nr. 4.
Hvilende pension 101. Efter pensionslovens § 59, stk. 2, kan  

 revaliderings- og pensionsnævnet bestemme, at retten til pension efter § 14,  

 stk. 1, 2 og 3, nr. 1 og 2, skal være hvilende.
Nævnet skal beslutte,  

 indenfor hvilket tidsrum pensionen skal være hvilende.
Dette tidsrum kan dog  

 højst fastsættes til 3 år.
 Pensionen efter § 14, stk. 3, nr. 3, kan ikke gøres hvilende.
At pensionen gøres hvilende vil sige, at pensionsudbetalingen ophører, men  

 at der er adgang til at få pensionsudbetalingen genoptaget i hvileperioden  

 alene ved henvendelse til det sociale udvalg.
Det kan ske, hvis det viser  

 sig, at forudsætningerne om erhvervsindtægtens størrelse ikke holder.
Reglen er en beskyttelsesforanstaltning, og dens formål er at støtte  

 pensionistens forsøg på at gå i arbejde.
Ved ordningen skabes der tryghed  

 for, at der er et stabilt forsørgelsesgrundlag at falde tilbage på, hvis  

 bestræbelserne mislykkes.
Bestemmelsen om hvilende pension anvendes, når den pågældende har  

 erhvervsindtægt, eller et forestående arbejdsforsøg kan antages at føre til  

 en sådan indtægt.
Der skal være tale om erhvervsindtægter, der er så store,  

 at pensionen ikke kan bevares, selv om der fortsat er lægeligt grundlag for  

 pensionen.
 Baggrunden kan også være, at det anses for tvivlsomt, om den pågældende  

 efter sin helbredstilstand at dømme vil være i stand til varigt at have en  

 erhvervsindtægt af en sådan størrelse, at pensionen må frakendes.
For pensionister, der får mulighed for revalidering, kan pensionen gøres  

 hvilende under revalideringsforsøget.
Hvilende pension er normalt en  

 forudsætning i de tilfælde, hvor der iværksættes revalidering på det  

 almindelige arbejdsmarked med lønlignende ydelse (mindsteløn) efter  

 bistandslovens § 42.
I andre tilfælde kan man dog lade pensionsretten bestå selv under mere  

 langvarige revalideringsforanstaltninger.
Dette kan fx tænkes i situationer,  

 hvor helbredsforholdene og måske især prognosen vil gøre tilbagebetaling af  

 studiegæld urimelig belastende.
 Når omstændighederne taler for det, kan der tilkendes invaliditetsydelse i  

 den periode, hvor pensionen er gjort hvilende.
Pensionsudbetalingen kan som nævnt genoptages af det sociale udvalg, hvis  

 pågældende henvender sig, inden hvileperioden er udløbet.
Samtidig med  

 genoptagelsen af pensionsudbetalingen skal det sociale udvalg give meddelelse  

 herom til revaliderings- og pensionsnævnet.
 Hvis pågældende ikke har henvendt sig inden udløbet af hvileperioden, skal  

 det sociale udvalg forelægge sagen for nævnet, som skal tage stilling til, om  

 pensionsretten skal frakendes.
 Ved henvendelse efter udløbet af hvileperioden kan det sociale udvalg ikke  

 genoptage pensionsudbetalingen.
 Efter det fyldte 60. år kan pensionen kun frakendes eller gøres hvilende  

 med pensionistens samtykke, jf. pensionslovens § 14, stk. 6. En hvileperiode  

 bør derfor ikke strække sig ud over 60-årsalderen, medmindre nævnet føler sig  

 sikker på pågældendes fortsatte ret til den tilkendte pension.
 Ansøgning om social pension, beregning og  

 udbetaling m.v.
Ansøgning og sagsbehandling Indgivelse af ansøgning 102. Det er en forudsætning for udbetaling af pension,  

 at der indgives ansøgning til det sociale udvalg i bopælskommunen.
Overgang  

 til folkepension fra førtidspension og invaliditetsydelse fra den 1. i  

 måneden efter det fyldte 67. år sker dog uden ansøgning.
 Personer med bopæl i udlandet skal indgive ansøgning til den seneste  

 bopælskommune her i landet.
Dog gælder der særlige regler om ansøgning fra personer med ret til  

 pension fra et andet EF-land eller et land, med hvilket Danmark har indgået  

 overenskomst om social sikring, se kap.
V i cirk. og kap.
III i vejledning om  

 EF-reglerne om social sikring af vandrende arbejdstagere m.fl.
 For søfolk uden fast bopæl i Danmark indgives ansøgningen til det sociale  

 udvalg i den kommune, i hvilken det pågældende skib hører hjemme.
 Spørgsmålet om hvilken kommune, der er bopælskommune, er iøvrigt omtalt i  

 kapitel XVI.
103. Det sociale udvalg har pligt til at underrette  

 personer, der nærmer sig den almindelige pensionsalder, om deres ret til  

 folkepension.
Der skal således sendes en meddelelse til alle personer, der  

 fylder 67 år, og som ikke i forvejen modtager social pension.
Meddelelse skal  

 desuden sendes til personer, der fylder 70 år og som ikke i forvejen modtager  

 pension.
Meddelelse skal sendes i så god tid, at den pågældende vil have  

 mulighed for at indgive ansøgning og få udbetalt pension fra den 1. i måneden  

 efter at aldersbetingelsen er opfyldt.
104. Ansøgning om pension kan indgives af ansøgeren  

 selv eller af andre med samtykke fra ansøgeren, fx af den praktiserende læge  

 eller af socialrådgiveren på et sygehus.
Hvis en person af helbredsmæssige  

 årsager ikke kan varetage egne interesser, kan der dog søges om pension uden  

 samtykke fra ansøgeren.
Ansøgning om pension kan indgives skriftligt eller ved, at den pågældende  

 personligt henvender sig til social- og sundhedsforvaltningen.
Henvendelse om  

 økonomisk bistand anses ikke for ansøgning om pension.
Kun ved udtrykkelig  

 anmodning om pension anses ansøgning for indgivet.
Det sociale udvalg kan efter pensionslovens § 21 og dagpengelovens § 49  

 rejse sag om tilkendelse af førtidspension for en person, der ikke selv  

 ønsker at søge pension.
Det kan ske i forbindelse med behandling af sager om  

 social bistand, sygedagpenge og lignende.
105. Ansøgning anses for indgivet den dato, hvor  

 ansøgningen modtages i kommunen.
Det har betydning for, fra hvilket tidspunkt  

 pension tidligst kan tilkendes, se pkt. 151.
Når det sociale udvalg rejser sagen, anses pensionen for søgt den dato,  

 hvor der træffes beslutning om det.
Datoen for beslutningen skal fremgå af  

 pensionssagen.
 Når det sociale udvalg genoptager en sag til kontrol efter kendelse fra  

 revaliderings- og pensionsnævnet, anses kontrolsagen for rejst på den dato,  

 der er fastsat i kendelsen.
Uanset om der er fastsat kontrol, skal det sociale udvalg efter lovens §  

 44 løbende undersøge, om der er forandringer, der kan begrunde, at der rejses  

 sag om ændring.
I sådanne tilfælde følges den almindelige regel, og pension  

 anses da for søgt den dato, hvor der træffes beslutning om det.
 Socialforvaltningen skal meddele ansøgeren datoen for modtagelse af  

 ansøgning om førtidspension og invaliditetsydelse eller datoen for udvalgets  

 beslutning om at rejse sag.
 106. Ved ansøgning om folkepension skal det sociale  

 udvalg udlevere skemaer til brug for ansøgningen.
 Ved ansøgning om førtidspension og invaliditetsydelse skal det sociale  

 udvalg anvende det skema, der er udarbejdet af Kommunernes Landsforening i  

 samarbejde med Amtsrådsforeningen og Sikringsstyrelsen, se § 3, stk. 2 i  

 cirk.
Sagsbehandling Vejledning af ansøgeren 107. Det følger af bistandslovens regler, at det  

 sociale udvalg har pligt til at rådgive og vejlede ansøgeren.
 Det må undersøges, om der i stedet for førtidspension kan være ret til  

 andre former for hjælp eller bistand, se § 5 i cirk.
Hvis der er brug for det, må udvalget søge vejledning hos amtskommunens  

 socialcenter, arbejdsformidlingen eller andre særlige sagkyndige.
Det er  

 væsentligt, at der så tidligt som muligt iværksættes  

 revalideringsforanstaltninger fremfor anbefaling af førtidspension.
 Selv om udvalget kan anbefale alternative muligheder, kan ansøgeren dog  

 kræve, at pensionssagen behandles, se § 2, stk. 1 i bekg. (SIS).
Der bør vejledes om, at en social pension begrænser muligheden for at  

 modtage arbejdsløshedsdagpenge og efterløn.
Der henvises til vejledningens  

 pkt. 90. Begrænsningerne gælder allerede fra ansøgningens indgivelse.
 Der bør endvidere vejledes om mulighederne for forskud på pension og om  

 sammenhængen mellem førtidspensionen og sygedagpenge, se pkt. 66 i  

 Sikringsstyrelsens vejledning af 30. januar 1987 om dagpenge fra det sociale  

 udvalg.
Der skal endvidere gives vejledning om pensionisternes rettigheder efter  

 anden lovgivning.
Det gælder f.eks. med hensyn til boligstøtte, nedsat radio-  

 og TV-licens, rejserabatordningen m.v.
Indhentelse af oplysninger 108. Det sociale udvalg skal indhente de oplysninger,  

 der har betydning for afgørelse af sagen.
 Oplysninger, der vedrører enkeltpersoners rent private forhold, må som  

 hovedregel kun indhentes fra anden myndighed, når der foreligger et samtykke  

 fra ansøgeren, jf. § 29 i forvaltningsloven.
 Samtykke bør indhentes, selv om der er hjemmel i pensionsloven til at  

 afkræve oplysninger af andre, både myndigheder og private.
 § 29  i forvaltningsloven sigter på, at ansøgeren skal  

 have mulighed for indflydelse på sin sag, og gives lejlighed til at overveje,  

 om pågældende med henblik på at opnå en begunstigelse vil afsløre rent  

 private forhold.
 Ved nægtelsen af samtykke må ansøgeren acceptere at få en lavere ydelse  

 end det ansøgte eller evt. afslag.
Samtykke i disse tilfælde kan også sikres ved, at man tilkendegiver, at  

 man efter pensionslovens § 22, stk. 2, vil indhente alle oplysninger, der er  

 nødvendige til brug for sagens behandling, hvis man ikke indenfor en vis  

 frist hører nærmere fra ansøgeren.
Ved fastsættelse af fristen bør der gives  

 ansøgeren en vis tid formentlig 10 -14 dage til at overveje spørgsmålet.
Også i de tilfælde, hvor det sociale udvalg rejser pensionssagen, bør det  

 forsøges at få samtykke til indhentelse af de nødvendige oplysninger.
Hvis  

 dette ikke kan lade sig gøre, kan oplysningerne efter forvaltningslovens §  

 28, stk. 2, nr. 2, indhentes under henvisning til pensionslovens § 22, stk.  

 2.
Udvalget kan også pålægge offentlige myndigheder at give oplysninger og  

 dokumentation.
Udskrifter m.v. kan kræves uden betaling.
Oplysning af sager om førtidspension og invaliditetsydelse 109. I sager om førtidspension og invaliditetsydelse  

 skal det sociale udvalg indhente nødvendige oplysninger inden sagen  

 forelægges for revaliderings- og pensionsnævnet.
Det afhænger naturligvis af karakteren af den enkelte sag, hvor omfattende  

 oplysninger, der skal indhentes.
Ligesom der kan være behov for, at enkelte  

 punkter er bedre belyst end andre.
 Akter i tidligere pensionssager, der anses for at kunne få betydning kan  

 indhentes i Sikringsstyrelsen.
 Hvis ansøgeren har været udsat for en arbejdsskade herunder en  

 erhvervssygdom, og det må antages, at der i arbejdsskadesagen foreligger  

 oplysninger, der kan have betydning for pensionssagen, kan sagsakter fra  

 arbejdsskadesagen indhentes i Sikringsstyrelsen.
 I det følgende omtales hvilke oplysninger, der normalt må foreligge,  

 førend en sag kan anses for tilstrækkelig oplyst.
Familieforhold Der skal normalt gives en beskrivelse af ansøgerens familieforhold.
Det  

 kan herunder, afhængig af sagens karakter, være nødvendigt at give en  

 beskrivelse af ansøgers opvækst og hidtidige levevilkår.
Det må oplyses, om  

 der er tale om et støttende familiemiljø, eller om der er belastende forhold  

 som fx dyberegående uoverensstemmelser, kriminalitet eller alkoholisme.
 Hvis der foreligger samliv af ægteskabslignende karakter, må det oplyses,  

 hvor længe samlivet har varet, og om der er fælles børn og fælles bolig.
 Særlige forhold, der kan have betydning for sagen, må anføres, således fx  

 om der i hjemmet forsørges unge børn, der er under uddannelse, eller om der  

 er familiemedlemmer, der kræver særlig pasning, pleje eller tilsyn på grund  

 af sygdom.
 Navnlig i sager om behovsbestemt pension må der gives en beskrivelse af  

 ansøgerens opvækst og hidtidige levevilkår.
Uddannelse Det må oplyses, om ansøgeren har gennemgået almindelig folkeskole eller en  

 udvidet skolegang, og da hvilke afsluttende prøver pågældende har.
Hvis der  

 har været en unormal skolegaang, f.eks. hjælpeskole, hyppige skoleskift eller  

 mange forsømmelser, må der gøres rede for baggrunden.
 Desuden må det oplyses om ansøger har gennemgået en efterfølgende  

 teoretisk eller praktisk uddannelse.
Erhvervsforløb Ansøgerens erhvervsforløb må belyses med en kort, men dækkende beskrivelse  

 af de enkelte arbejdsforhold.
Det er normalt forløbet gennem de sidste 4-5  

 år, der navnlig er af betydning.
For årene længere tilbage kan det være  

 tilstrækkeligt at angive arten af de forskellige beskæftigelser, uden  

 nøjagtig oplysning om varigheden.
 Hvis ansøgeren er hjemmearbejdende, vil det dog ofte være nødvendigt med  

 mere detaljerede oplysninger om erhvervsarbejde for årene forud herfor til  

 belysning af tilknytningen til arbejdsmarkedet og fastlæggelse af  

 bedømmelsesgrundlaget.
 For de senere år oplyses arbejdets art og arbejdstidens længde, samt om  

 der har været tale om aflønning, der er normal for det pågældende fagområde.
 Hvis ansøgeren i sit hidtidige erhvervsforløb har været udsat for særligt  

 belastende arbejdsfunktioner, der har medvirket til arbejdets opgivelse,  

 medtages dette.
Hvis der har været tale om et beskyttet arbejdsforhold, må det anføres.  

 Ligeledes må det oplyses, om der på arbejdspladsen har været taget hensyn til  

 ansøgeren, f.eks. lempeligere arbejdstid, hjælp af arbejdskammerater, lettere  

 arbejde til normalløn.
Desuden må det bemærkes, om pågældende har haft  

 vanskeligheder ved transport til og fra arbejde.
Tidspunktet for det definitive eller det delvise arbejdsophør må anføres,  

 og årsagen til det.
Det må pointeres, om der har været tale om mangel på  

 arbejde, herunder rationalisering på arbejdspladsen, ulykkestilfælde,  

 ansøgerens eventuelle manglende evne til at følge arbejdstempo eller eventuel  

 opstået personlig konflikt med foresatte eller kolleger.
For selvstændige må arbejdsfunktionerne nøje belyses, således fx om  

 pågældende selv deltager i det forefaldende arbejde, antallet af medarbejdere  

 i virksomheden, om pågældendes indsats i forhold til tidligere er reduceret,  

 fx ved tilsynsfunktioner, indkøb o.lign.
Desuden må det oplyses, om denne  

 eventuelle reduktion skyldes sygdom eller måske er en naturlig følge af  

 virksomhedens udvikling.
 Hvis ægtefællen tager aktivt del i virksomheden, må hans eller hendes  

 arbejdsbyrde beskrives før og efter ansøgerens sygdom, og hvis denne har  

 nødvendiggjort fremmed medhjælp, angives medhjælpens omfang og aflønning.
 For landmænd og disses ægtefæller angives ejendommens størrelse,  

 ejendomsvurderingen, driftsform (malkekvæg, kvægopdræt eller svineavl eller  

 ren markafgrøde), mekaniseringsgrad, vedligeholdelsestilstand af ejendommen,  

 besætningens størrelse, og hvis der har været ændringer i disse forhold,  

 grunden hertil.
 For hjemmearbejdende skal det oplyses, hvilke huslige funktioner  

 pågældende kan klare, og hvilke pågældende ikke kan klare.
 Revalidering m.v.
 Hvis der har været forsøg på revalidering eller direkte erhvervsplacering,  

 må forløbet nærmere beskrives.
 Hvis revalidering m.v. er opgivet, må begrundelsen anføres, fx om det  

 skyldes ansøgerens helbredstilstand, alder, manglende evner, manglende  

 interesse, særlige forhold i hjemmet eller manglende beskæftigelsesmuligheder  

 på egnen.
Indtægts- og formueforhold Der må normalt gives oplysning om arten og størrelsen af ansøgerens  

 indtægter og formue i de seneste 3 år.
Tilsvarende oplysninger for ægtefællen  

 er nødvendige for at vurdere retten til behovsbestemte pensionsformer og for  

 at kunne fastlægge bedømmelsesgrundlag.
Ofte vil der også være brug for at indhente oplysninger om indtægter, der  

 vedrører perioder, der ligger længere tilbage i tiden.
Det gælder fx, når  

 bedømmelsesgrundlaget skal fastlægges for personer, der tidligere har været  

 erhvervsaktive.
 Der må indhentes oplysninger om det aktuelle forsørgelsesgrundlag samt  

 forventede ændringer i forsørgelsesgrundlaget.
Lægelige oplysninger Det sociale udvalg må indhente alle foreliggende oplysninger af betydning  

 for pensionsvurderingen, fx udskrivningsbreve, udskrifter af  

 hospitalsjournaler, psykologiske tests.
Ofte vil det være påkrævet at anmode  

 om en erklæring fra egen læge efter undersøgelse af ansøgeren eller en  

 udtalelse fra ansøgerens egen læge ud fra det journalmateriale, lægen i  

 forvejen er i besiddelse af.
Disse oplysninger fra egen læge vil ofte tjene  

 som sikkerhed for, at alle helbredsmangler, der kan være årsag til  

 erhvervsmæssig eller social utilstrækkelighed, kommer med i vurderingen.
Hvis ansøgerens situation ikke skønnes at være tilstrækkeligt forklaret  

 hermed, må kommunen i samarbejde med den lægelige medarbejder tage stilling  

 til, om yderligere lægelige oplysninger er påkrævet.
Det kan dreje sig om  

 undersøgelser, ambulant eller under indlæggelse, ligesom kommunen kan pege på  

 behandlingsmuligheder, som må forsøges, før den aktuelle tilstand kan anses  

 for varig.
Ansøgeren har efter lovens § 22, stk. 2 pligt til at medvirke til sagens  

 oplysning, herunder ved at lade sig undersøge og behandle.
Ansøgeren kan dog  

 ikke mod sin vilje undergives nogen operation eller behandling, der kan  

 medføre fare for liv eller førlighed.
 Når det sociale udvalg indhenter oplysninger, som amtskommunen skal betale  

 efter lovens § 25, skal det ske efter retningslinier, der aftales mellem den  

 enkelte amtskommune og kommunen.
 Det er iøvrigt af hensyn til ansøgeren og af økonomiske og tidsmæssige  

 grunde hensigtsmæssigt, at amtet medvirker ved indhentelse af lægelige  

 oplysninger.
110. Det sociale udvalg skal sørge for, at der er  

 mulighed for at benytte lægelig sagkundskab ved behandling af sager om  

 førtidspension og invaliditetsydelse.
Det gælder både med hensyn til, hvilke  

 lægelige oplysninger der er nødvendige i sagen og med hensyn til vurderingen  

 af ansøgerens samlede situation.
 Tilrettelæggelse af den lægelige bistand må tilpasses de stedlige forhold.  

 Som lægelig medarbejder kan anvendes læger, der er knyttet til kommunen eller  

 eventuelt ansøgerens egen læge.
 111. Det sociale udvalg og amtskommunens socialcenter  

 skal samarbejde om behandling af sager om førtidspension og  

 invaliditetsydelse, se § 9 i cirk.
Det er hensigtsmæssigt, at det sociale udvalg så tidligt som muligt  

 inddrager socialcentret med henblik på en undersøgelse af, om der findes  

 mulige alternativer til pension.
Efter bistandslovens § 12 skal  

 socialcentrene yde de sociale udvalg vejledning i sager om social bistand,  

 navnlig ved at stille sagkyndige til rådighed for udvalgene.
Det er det sociale udvalg, der skal sørge for, at sagerne er så godt  

 belyst, at nævnet kan træffe afgørelse.
Det er væsentligt, at der ved  

 behandling af pensionssager er tæt kontakt mellem kommunerne og  

 socialcentret, således at kommunerne, når der er brug for det, kan forhandle  

 med socialcentret.
Hensigten er at fremme behandlingen af sagerne mest muligt  

 og undgå unødig administration.
 Samarbejdsformen aftales mellem kommunen og socialcentret.
 Samarbejdet kan fx ske ved, at socialcentrets medarbejder deltager i  

 sagsforberedende møder i kommunen.
 112. Det sociale udvalg skal forelægge sagen for  

 revaliderings- og pensionsnævnet, se § 10 i cirk.
Udvalget kan ikke uden ansøgerens samtykke henlægge sagen eller stille den  

 i bero, da det er revaliderings- og pensionsnævnet, der har kompetence til at  

 træffe afgørelse om retten til pension.
Hvis ansøgeren ønsker en afgørelse på  

 det foreliggende grundlag, skal udvalget således forelægge sagen for nævnet,  

 selvom udvalget ikke finder, at grundlaget er tilstrækkeligt for en egentlig  

 indstilling.
Kommunen skal påse, at betingelserne om indfødsret og bopæl er opfyldt.  

 Hvis betingelserne ikke er opfyldt, skal kommunen give afslag på ansøgningen.  

 Afgørelsen kan ankes til amtsankenævnet.
Sagen kan dog forelægges nævnet,  

 hvis en kendelse har betydning for dagpengeret.
 113. Det sociale udvalg skal foretage en samlet  

 social/erhvervsmæssig og helbredsmæssig vurdering på grundlag af alle  

 oplysninger, som er nødvendige for en afgørelse.
 På det grundlag afgiver udvalget indstilling til revaliderings- og  

 pensionsnævnet om pensionsform eller afslag, se § 11 i cirk.
Indstillingen skal udførligt begrundes.
Hvis der er tvivl med hensyn til  

 fx pensionsform, må der redegøres for det i begrundelsen.
Udvalget skal underrette ansøgeren om indstillingen og begrundelsen  

 herfor.
I meddelelsen til ansøgeren, som må have mulighed for at se sagens  

 akter, må det understreges, at det er nævnet, der træffer afgørelsen, og at  

 det sociale udvalgs indstilling ikke binder nævnet.
 Hvis der på grundlag af indstillingen er mulighed for at udbetale forskud,  

 skal ansøgeren underrettes herom, se § 16 i cirk.
Det følger af forvaltningsloven, at ansøgeren har ret til at gøre sig  

 bekendt med sagen, hvis ansøgeren ønsker det.
Adgangen til at få oplysninger  

 gælder alle akter, medmindre fx hensynet til ansøgeren taler imod.
Da afgørelser om aktindsigt ifølge forvaltningslovens § 16 træffes af  

 myndigheden, der i øvrigt har afgørelsen af den pågældende sag, hører  

 afgørelserne i pensionssager formelt under nævnene.
Der er dog ikke noget til  

 hinder for, at en kommune kan formidle aktindsigt, når den har en stiltiende  

 forståelse herom med nævnet.
Kommunen kan imidlertid ikke give afslag på en  

 anmodning om aktindsigt, men må i så fald forelægge den for nævnet.
Afgørelser om, hvorvidt der er aktindsigt i sygehusjournal efter § 9 i lov  

 om offentlighed i forvaltningen, træffes af sygehuset.
Når nævnet har  

 modtaget sygehusjournaler, er det nævnet, der træffer afgørelse om aktindsigt  

 efter § 15 i forvaltningsloven.
Journalerne kan i visse tilfælde være  

 forsynet med en påtegning om, at disse ikke må gøres til genstand for  

 aktindsigt, men det er nævnet, der træffer den endelige afgørelse i sådanne  

 tilfælde.
Der er tilsigtet overensstemmelse mellem bestemmelserne i de to  

 love, men der er ikke nødvendigvis sammenfald i alle tilfælde.
Nævnsmødeoplæg er undtaget fra aktindsigt efter § 12. Denne bestemmelse  

 har til hensigt at beskytte den interne beslutningsproces.
Der er dog tale om  

 minimumsregler, og et nævn kan derfor beslutte at udvide aktindsigten.  

 Beslutningsprotokoller, som ikke indeholder mindretalsudtalelser, roteringer  

 mv., vil være undergivet aktindsigt efter § 13.
 Konklusionen i socialcentrets indstilling til nævnene er omfattet af  

 aktindsigt, såfremt beslutningen i protokollen alene går ud på tiltrædelse af  

 indstillingen.
114. Hvis en ansøger om førtidspension er medlem af en  

 arbejdsløshedskasse, skal det sociale udvalg underrette Direktoratet for  

 Arbejdsløshedsforsikringen både ved ansøgningen og ved afgørelsen.
Der  

 anvendes en særlig blanket, som kan fås ved henvendelse til Handicappedes  

 Kuverteringsbureau, Jonstrupvangvej 115-117, 2750 Ballerup, telefon nr.  

 02-974475. Der skal ikke gives meddelelse om invaliditetsydelse.
115. Sager, der skal forelægges revaliderings- og  

 pensionsnævnet til afgørelse, sendes af det sociale udvalg til socialcentret,  

 der virker som sekretariat for nævnet.
I Københavns og Frederiksberg kommuner  

 varetages sekretariatsopgaverne af kommunernes social- og  

 sundhedsforvaltninger.
Socialcentrene skal sørge for, at de akter, der har foreligget ved det  

 sociale udvalgs behandling af sagen, er fremsendt.
Socialcentrene skal tage  

 stilling til, om materialet er tilstrækkeligt til belysning af sagen eller må  

 suppleres med yderligere oplysninger.
Efter forvaltningslovens § 19 er der  

 pligt til partshøring, hvis ansøgeren ikke kan antages at være bekendt med  

 bestemte oplysninger om sagens faktiske omstændigheder, som er til ugunst for  

 ansøgeren.
Der er ikke pligt til partshøring, hvis ansøgeren ved, at oplysningerne  

 indgår i sagen.
For lægeerklæringer, der er udarbejdet til brug for  

 pensionssagen, er der derfor ikke pligt til partshøring.
 Hvis der er oplysninger, som ansøgeren er bekendt med, men ikke ved vil  

 indgå i afgørelsen af pensionssagen, er der pligt til partshøring, når  

 oplysningerne er til ugunst for ansøgeren og har væsentlig betydning for  

 afgørelsen.
Af tidsmæssige grunde bør socialcentrenes forpligtelse til at sikre  

 tilstedeværelsen af det fornødne oplysningsgrundlag så vidt det er muligt  

 opfyldes i et løbende samarbejde med socialforvaltningerne allerede fra et  

 tidligt tidspunkt i det kommunale forberedelsesarbejde i sammenhæng med, at  

 der ydes kommunerne fornøden bistand, se pkt. 111. Socialcentrets indgående  

 kendskab til praksis og til nævnets arbejdsmåde og centrets specialiserede  

 erfaring med pensionssager er vigtig for behandling af sagerne.
Dette gælder  

 også centrets muligheder for at trække på specialsagkyndig bistand, herunder  

 lægelig.
 Disse forhold har betydning, når der skal tages stilling til, hvilke  

 oplysninger der er nødvendige og tilstrækkelige, også når det vurderes,  

 hvilke revalideringsforanstaltninger, der eventuelt skal forsøges, førend  

 sagen forelægges for nævnet.
116. Den vejledning, socialcentrene skal give det  

 sociale udvalg, omfatter også de tilfælde, hvor nævnet imod det sociale  

 udvalgs indstilling giver afslag, fx med henvisning til uudnyttede  

 revalideringsmuligheder.
En udsættelse i nævnet af en sådan sag med henblik  

 på yderligere forhandling med kommunen vil ofte være mere hensigtsmæssig end  

 et afslag.
I andre tilfælde kan netop et (hurtigt) afslag på en mindre  

 velmotiveret pensionsansøgning styrke en ellers utilstrækkelig motivation  

 overfor rimelige revalideringsmuligheder.
Det er i de nævnte tilfælde  

 vigtigt, at den medarbejder i socialcentret, der skal forberede sagen til  

 forelæggelse i nævnet, er nøje informeret om primærkommunens mål og  

 argumentation i sagen.
 117. Sagsbehandlingen i socialcentret afsluttes med en  

 begrundet indstilling til nævnet.
 Socialcentrets rent administrative sekretariatsopgaver overfor  

 revaliderings- og pensionsnævnet fremgår af forretningsordenen for  

 revaliderings- og pensionsnævnene.
Afgørelsen fra revaliderings- og pensionsnævnet skal begrundes, når  

 ansøgeren ikke får fuldt ud medhold.
Om der er givet fuldt ud medhold må  

 afhænge af en konkret afvejning af, hvad ansøgeren har tilkendegivet, og  

 hvilke forventninger ansøgeren har haft til pensionsgrad og -form.
Det gælder  

 også, selv om der tilkendes en pension, der beløbsmæssigt er af samme  

 størrelse, men efter en anden bestemmelse, end der er søgt.
Der er således  

 pligt til begrundelse, hvis afgørelsen betyder, at ansøgeren stilles  

 dårligere.
Hvis der søges om førtidspension, uden at der er særlig  

 specifikation af pensionsgrad i sagen, må der som udgangspunkt være pligt til  

 begrundelse, hvis der ikke tilkendes højeste pension.
 Vedrørende tillæg til pensionen er det afgørende for begrundelsespligten,  

 at det er tilkendegivet, at der søges om tillæg.
 Videregivelse af fortrolige oplysninger til anden forvaltningsmyndighed må  

 kun finde sted, når oplysningerne er nødvendige til brug ved behandling af en  

 sag.
I forbindelse med afslutning af en pensionssag kan der derfor kun sendes  

 de oplysninger til kommunen, som er nødvendige til den videre behandling af  

 sagen, til beregning af pensionen eller iværksættelse af  

 revalideringsforanstaltninger o.lign. efter et afslag på pension.
Såfremt en  

 sag ankes, vil det være berettiget at sende oplysninger til Ankestyrelsen.
Til egen læge eller undersøgende sociallæge kan der i forbindelse med  

 anmodning om lægeundersøgelse sendes de oplysninger, både sociale og  

 lægelige, der er nødvendige for, at lægen kan udfærdige en fyldestgørende  

 erklæring.
Der kan i øvrigt kun sendes oplysninger under de samme betingelser  

 som til andre myndigheder.
Det betyder, at der ikke er adgang til  

 rutinemæssigt at sende nævnsoplæg, afgørelser m.v. til disse personer ved en  

 sags afslutning.
En generel antagelse om, at fremsendelse af sådanne  

 oplysninger er nødvendige for, at fx egen læge kan varetage en  

 rådgivningsfunktion over for borgeren, er ikke tilstrækkelig grund til at  

 fremsende fortrolige oplysninger.
Det samme gælder for den interesse  

 revaliderings- og pensionsnævnene ofte har i, at de gennem fremsendelse af  

 materiale ved en pensionssags afslutning kan udøve en form for  

 undervisningsvirksomhed over for personer, som ofte er involveret i  

 behandling af en pensionsansøgning.
 For samtlige situationer gælder, at der ikke er nogen begrænsning for,  

 hvilke oplysninger der kan indhentes eller videresendes, når ansøgeren har  

 givet samtykke hertil.
118. Udgifter til erklæringer m.v., som det pålægges  

 ansøgeren at skaffe, betales af henholdsvis det sociale udvalg og  

 amtskommunen.
I København og Frederiksberg betales udgifterne af de  

 pågældende kommuner, lovens §§ 22 og 25.
 Det sociale udvalg betaler udgifterne til generel helbredserklæring,  

 statusbedømmelse eller lignende.
Amtskommunen betaler udgifter til øvrige erklæringer, undersøgelser og  

 behandlinger, uanset om det er det sociale udvalg eller revaliderings- og  

 pensionsnævnet, der har pålagt ansøgeren at skaffe dem.
Det gælder fx  

 speciallægeundersøgelser og psykologiske undersøgelser.
 Udgifterne betales kun efter lov om social pension, hvis de ikke afholdes  

 efter anden lov, dvs. navnlig efter lov om sygesikring eller lov om  

 sygehusvæsenet.
 Hjælp til rejseudgifter, der betales af amtskommunen efter lovens § 25,  

 beregnes efter de retningslinier, der er fastsat i § 46 i socialministeriets  

 bekendtgørelse nr. 862 af 11. december 1986 om ydelse af hjælpemidler efter  

 bistandslovens § 58.
 Der ydes hjælp til udgifter, der vedrører ansøgeren selv samt ledsager,  

 når ledsagelse er absolut påkrævet.
Beregning 119. De sociale pensioner består af flere forskellige  

 ydelser, se pkt. 3-6, 33, 43-48. Visse af ydelserne er uafhængige af  

 indtægtsforhold, medens andre indtægtsreguleres.
 Uafhængig af indtægtsforhold er folkepensionens grundbeløb til personer  

 over 70 år, førtidsbeløb, invaliditetsbeløb, erhvervsudygtighedsbeløb,  

 bistandstillæg, plejetillæg, invaliditetsydelse, ventetillæg, venteydelse,  

 alderstillæg, husligt bistandstillæg og afløsningsbeløb.
 De indtægtsregulerede ydelser er pensionens grundbeløb til personer under  

 70 år, invaliditetstillæg, pensionstillæg, personligt tillæg, ægteskabstillæg  

 og hustrutillæg.
For de indtægtsregulerede ydelser gælder ikke samme regler for beregning  

 af ydelsen.
Der kan således være forskelle med hensyn til hvilke personers  

 indtægt og hvilke indtægtsarter, som indgår i indtægtsgrundlaget for  

 beregning af pension.
Endvidere er der forskelle med hensyn til  

 beregningsmæssige fradrag og tillæg, ligesom der kan gælde forskellige satser  

 for nedtrapning af ydelserne.
 Ved lov nr. 151 af 19. marts 1986 om indkomstskat og formueskat for  

 personer m.v. (personskatteloven) er der som led i skattereformen gennemført  

 væsentlige ændringer af reglerne om indkomstopgørelse og skatteberegning for  

 personer.
Loven har virkning fra og med indkomståret 1987 og får derfor først betydning for indtægtsgrundlaget for social pension fra den 1. januar 1989.
Opgørelse af indtægtsgrundlaget Grundbeløb til 67-69-årige Indtægt ved personligt arbejde 120. Indtægtsgrundlaget for grundbeløbet er  

 forskelligt for pensionister i alderen fra 67 til 70 år, og pensionister  

 under 67 år.
 For de 67-69-årige indtægtsreguleres grundbeløbet på grundlag af  

 pensionistens indtægt ved personligt arbejde, således som den indgår i  

 socialindkomsten efter § 2 i lov om socialindkomst, se pensionslovens § 27.
 Indtægt ved personligt arbejde i udlandet, herunder i en EF-medlemsstat,  

 skal medregnes.
 Indtægt ved personligt arbejde fremkommer dels som lønindtægt eller  

 indtægt, der træder i stedet for lønindtægt, dels som indtægt ved  

 pensionistens personlige arbejde i egen virksomhed, i hvis drift den  

 pågældende tager aktivt del, hvis disse indtægter indgår i socialindkomsten  

 efter § 2 i socialindkomstloven, se § 21 i bekg. (SM).
 Som arbejdsindtægt anses også andre indkomstarter, som indgår i den  

 skattepligtige almindelige indkomst, og som fremkommer ved pensionistens  

 personlige arbejde, eksempelvis honorarer og mødediæter.
Lønindtægt Ydelser som dagpenge efter dagpengeloven og arbejdsløshedslovgivningen,  

 der midlertidigt træder i stedet for lønindtægt, medregnes som sådan.
 Ydelser efter bistandslovens kap. 9 og ydelser efter lov om  

 arbejdsskadeforsikring og lov om ulykkesforsikring med dertil sluttede love  

 og anordninger samt lov om besættelsestidens ofre, skal derimod ikke medtages  

 ved indtægtsreguleringen på grundlag af arbejdsindtægt.
 Som lønindtægt medregnes arbejdsgiveradministrerede pensionsbidrag, som  

 indgår i socialindkomsten, jfr. socialindkomstlovens § 2, stk, 1, nr. 3 og 4,  

 se § 22, stk. 1 i bekg. (SM).
 I lønindtægten foretages kun fradrag for udgifter til erhvervelse, sikring  

 eller vedligeholdelse af indtægten samt lønmodtagerfradrag, jf.  

 socialindkomstlovens § 2, stk. 1, nr. 1, og stk. 2, nr. 1, se § 22, stk. 2 i  

 bekg. (SM).
Indtægt fra egen virksomhed Indtægt fra egen virksomhed medregnes kun som indtægt ved personligt  

 arbejde, hvis pensionisten tager aktivt del i driften af virksomheden, se §  

 23 i bekg. (SM). Hvis en indtægt stammer fra egen virksomhed, hvor  

 pensionisten ikke deltager aktivt i driften, betragtes den som formueindkomst  

 og medregnes således ikke.
En tilsvarende bedømmelse foretages af  

 skattemyndighederne ved fordeling af indtægter fra erhvervsmæssig virksomhed  

 mellem ægtefæller efter kildeskattelovens § 26, jf. skattedepartementets  

 cirkulære nr. 155 af 6. oktober 1983 om ændringer i ægtefællebeskatningen.
 Socialforvaltningen kan ved bedømmelsen af, om en virksomhedsindtægt skal  

 betragtes som en indkomst ved personligt arbejde eller formueindkomst, søge  

 vejledning hos skattemyndighederne.
 De skatteregler, der er henvist til i det følgende, er gældende til og med  

 indkomståret 1986.
Kapitalerstatninger, herunder alle meenerstatninger der er bevilget efter  

 den 1. april 1987 efter lov om arbejdsskadeforsikring, jf.
Socialministeriets  

 bekendtgørelse nr. 450 af 25. juni 1987, indgår ikke i den skattepligtige  

 indkomst og dermed ikke i indtægtsgrundlaget ved beregning af de  

 indtægtsafhængige pensionsydelser.
Erstatningen vil dog i de tilfælde, hvor  

 den ikke er særlig undtaget, indgå i beregningen af et eventuelt formuetillæg  

 til socialindkomsten.
Kapitalerstatning udbetalt efter lov nr. 219 af 23. april 1986 om  

 erstatning for skader ved LSD-behandling og afkast heraf kan ikke medføre  

 nedsættelse af ydelser, der iøvrigt måtte tilkomme den pågældende efter den  

 sociale lovgivning.
Det samme gælder godtgørelse til blødere, der har fået  

 konstateret HIV-smitte (det virus, der forårsager AIDS-sygdom) efter  

 behandling med blodprodukter, samt afkastet af godtgørelsen.
Afrunding af indtægtsgrundlaget 121. Den opgjorte indtægt i hele kroner, således som  

 den er opgjort i pkt. 120, nedrundes til nærmeste beløb, der kan deles med  

 100.
Overskud af udlejningsejendomme og indtægt ved bortforpagtning af fast  

 ejendom medregnes i almindelighed ikke ved opgørelsen af indtægt ved  

 personligt arbejde.
Overskud af udlejningsejendomme medregnes dog, når  

 pensionisten i det daglige deltager i driften af virksomheden, som fx når  

 pensionisten har ejendomsadministration som erhverv, eller hvor arbejdet med  

 udlejningen i øvrigt kan sidestilles hermed.
Deltagelse i kommanditselskab, interessentskab m.v. er ikke i sig selv  

 tilstrækkeligt til, at virksomhedens overskud skal medregnes som indtægt ved  

 personligt arbejde.
Kun hvis denne deltagelse kan betegnes som aktiv, vil  

 overskuddet kunne medregnes.
 Rente- og udbytteindtægter m.v. fra egen virksomhed medregnes tilsvarende  

 kun, hvis pensionisten tager aktivt del i virksomhedens drift.
 Indtægt ved personligt arbejde i egen virksomhed opgøres med udgangspunkt  

 i virksomhedens nettooverskud, d.v.s. indkomsten ved virksomheden efter  

 fradrag for udgifter til erhvervelse, sikring eller vedligeholdelse af  

 indkomsten samt andre fradrag, som indrømmes ved opgørelse af den  

 skattepligtige indkomst, hvis de er knyttet til indkomsterhvervelsen, jf.  

 socialindkomstlovens § 2, stk. 1, nr. 1, og stk. 2, nr. 2, 3 og 5, se § 23 i  

 bekg. (SM).
 Med andre ord anerkendes kun fradrag for udgifter, som har forbindelse med  

 virksomheden, og som tillige er omfattet af socialindkomstlovens § 2, jf.  

 afsnit 2 i Socialministeriets cirkulære af 15. oktober 1980 om  

 socialindkomst.
Fradrag, som vedrører selvstændig virksomhed, vil typisk være lønudgifter,  

 udgifter til forsikring og vedligeholdelse af erhvervsejendom, afskrivninger  

 m.v.
Endvidere kan de renteudgifter, der vedrører den erhvervsmæssige gæld,  

 fratrækkes.
For landbrugsejendomme og andre ejendomme, der både anvendes til  

 beboelse og erhverv, kan den fordeling af ejendomsværdien, der har fundet  

 sted på henholdsvis beboelsesdelen og erhvervsdelen anses for vejledende.
Er  

 lånet udelukkende optaget til finansiering af erhvervsbygninger, kan  

 renteudgifterne i det hele henføres til arbejdsindkomsten.
 En tilsvarende fordeling af prioritetsrenter foretages af  

 skattemyndighederne ved opgørelse, af arbejdsindkomst efter kildeskattelovens  

 § 26, stk. 3, litra b og c.
I overskuddet fratrækkes indkomst, som ved beskatning er henført til en  

 medarbejdende ægtefælle.
Indkomst som medarbejdende ægtefælle opgøres efter  

 de regler, der anvendes af skattemyndighederne.
Hvis den medarbejdende  

 ægtefælle selv er pensionist under 70 år, medregnes indtægten som  

 medarbejdende ægtefælle som arbejdsindtægt ved beregning af pågældendes egen  

 pension.
 I overskuddet fratrækkes desuden 4 pct. af nettoværdien af  

 erhvervsaktiverne, se § 23 i bekg. (SM). Fradraget sker, fordi  

 virksomhedsindkomst kan opfattes som en kombination af formueindtægt af den  

 investerede kapital og aflønning af virksomhedsindehaverens arbejdsindsats.
 Opgørelsen af indtægten ved personligt arbejde som beskrevet ovenfor er  

 som udgangspunkt den samme som opgørelsen for pensionister under 67 år, se  

 pkt.127.
Fradragsbeløb for 67-69-årige 122. Ved beregning af grundbeløbet for 67-69-årige  

 nedsættes den opgjorte indtægt med et fradragsbeløb.
Beløbet er af samme  

 størrelse for gifte og enlige.
Indtægtsreguleringen af grundbeløbet begynder således først, når  

 arbejdsindtægten overstiger et beløb på 35.600 kr., lovens § 27, stk. 3. Pr.  

 1. oktober 1987 udgør beløbet kr. 57.000. Fra 1. januar 1990 forhøjes  

 fradragsbeløbet fra 35.600 kr. med 6.100 kr. til 41.700 kr.
Beløbene  

 reguleres en gang årlig pr. 1. januar, første gang pr. 1. januar 1988 jf.  

 lovens § 49.
Eksempel 6 En enlig selvstændig erhvervsdrivende på 68 år har anbragt sin samlede  

 formue på 500.000 kr. i erhvervsaktiver i virksomheden.
Formuen er opgjort som forskellen mellem værdien af aktiverne på den ene  

 side og gældsforpligtelserne på den anden side.
Nettooverskuddet af  

 virksomheden er opgjort til 101.050 kr.
Ved opgørelsen af overskuddet er ikke  

 fratrukket 10.000 kr. i renteudgifter, der kan henføres til den  

 erhvervsmæssige gæld.
 4 pct. af nettoværdien af erhvervsaktiverne på 500.000 kr. dvs. 20.000 kr.  

 betragtes som forrentning af den investerede kapital og skal derfor  

 fratrækkes ved opgørelsen af arbejdsindtægten.
 Arbejdsindtægten udgør herefter 101.050 kr. - 10.000 kr. - 20.000 kr. =  

 71.050 kr.
 Fradragsbeløbet for indtægter ved personligt arbejde for 67-69-årige  

 folkepensionister er 57.000 kr.
 Den beregnede indtægt bliver herefter 71.050 kr. - 57.000 kr. = 14.050  

 kr., der nedrundes til 14.000 kr.
 Efter tabel 5 beregnes et fradrag i grundbeløbet på 700 kr.
Pensionisten får således udbetalt et grundbeløb på 3.341 kr. - 700 kr. = 2.641 kr. om måneden.
Grundbeløb til personer under 67 år Socialindkomsten som udgangspunkt 123. For pensionister under 67 år indtægtsreguleres  

 grundbeløbet med udgangspunkt i pensionistens socialindkomst.
I socialindkomsten indgår en række indkomstelementer, som ikke indgår i  

 den skattepligtige indkomst.
Omvendt er der visse fradrag, som anerkendes ved  

 opgørelsen af den skattepligtige indkomst , men som ikke skal fratrækkes ved  

 opgørelsen af socialindkomsten.
 Det er omtalt i Socialministeriets cirkulære af 15. oktober 1980 og 25.  

 juni 1981 hvilke indkomst- og fradragselementer, der medtages ved opgørelsen  

 af socialindkomsten.
 Opgørelse af indtægtsgrundlaget sker med udgangspunkt i den del af  

 socialindkomsten, der er nævnt i socialindkomstlovens § 2, stk. 1, dvs. før  

 formuetillæg og ejerboligfradrag.
 Anvendelsen af socialindkomsten betyder, at der ikke er direkte  

 forbindelse med reglerne for opgørelsen af den skattepligtige indkomst og  

 indkomstgrundlaget for pensionen.
Socialindkomsten er indskudt som bindeled mellem skattelovgivningen og  

 pensionslovgivningens regler.
Gennem socialindkomstloven reguleres, hvilke  

 skatteregler, der skal have betydning for beregningsgrundlaget, og hvornår  

 disse skatteregler skal have betydning fra.
Socialindkomsten opgøres på grundlag af ansættelsen af skattepligtig  

 indkomst og formue for det senest afsluttede indkomstår.
Socialindkomsten  

 anvendes med virkning fra 1. januar i det andet kalenderår efter det  

 indkomstår, for hvilket socialindkomsten er opgjort.
 Ved beregning af pension i 1987 er det de skatteregler, der var gældende i  

 1985, der skal anvendes.
 Socialindkomsten anvendes ikke direkte ved pensionsberegningen, idet der  

 efter lovens § 28 foretages en række beregningsmæssige fradrag og tillæg, se  

 punkt 124-136.
Fradrag i socialindkomsten ved beregning af grundbeløb Ydelser uden tilbage betalingspligt efter kap. 9 i lov om social bistand 124. Med virkning fra 1. juli 1987 ophæves kap. 10,  

 varig hjælp, i lov om social bistand.
Fradrag for ydelser uden  

 tilbagebetalingspligt foretages herefter kun efter lovens kap. 9.
 Baggrunden for fradraget er, at det ikke er hensigtsmæssigt, at hjælp  

 efter bistandsloven, fordi den indgår i socialindkomsten, skal føre til  

 reduktion af pensionen, med den følge, at der må ydes yderligere hjælp efter  

 bistandsloven.
 Sociale pensioner m.v.
 125. Ved opgørelse af indtægtsgrundlaget skal ikke  

 medregnes skattepligtige sociale pensionsydelser, som indgår i  

 socialindkomsten.
 Såfremt man medtog de skattepligtige pensionsydelser i indtægtsgrundlaget,  

 ville det i praksis umuliggøre en eentydig beregning af pensionen, idet den  

 beregnede pension da ville påvirke sig selv.
 På denne baggrund skal der foretages fradrag for skattepligtig pension  

 efter lov om social pension.
 Det samme gælder for skattepligtig pension, som indgår i socialindkomsten  

 og er udbetalt efter lovgivning i en medlemsstat i De europæiske Fællesskaber  

 og beregnet efter artiklerne 46, 50 og 51 i forordning nr. 1408/71 om  

 anvendelse af de sociale sikringsordninger på arbejdstagere og selvstændige  

 erhvervsdrivende og deres familiemedlemmer, der flytter inden for  

 Fællesskabet.
Tilsvarende gælder for pension udbetalt efter lovgivningen i et land, med  

 hvilket der er indgået overenskomst om samordning af pension.
Endvidere skal  

 der ske fradrag for grundpension udbetalt efter artikel 19, stk. 5,  

 (overskydende pension) i den nordiske konvention om social tryghed.
Ydelser efter lov om arbejdsmarkedets tillægspension 126. Pension udbetalt efter lov om Arbejdsmarkedets  

 Tillægspension skal fradrages ved beregning af grundbeløbet.
 Bestemmelsen har betydning for førtidspensionister over 62 år med ret til  

 ATP-pension efter afdød ægtefælle, jf. § 11 i lov om Arbejdsmarkedets  

 Tillægspension.
 Fradragsbeløb for arbejdsindtægter m.v.
 127. Indtægt ved personligt arbejde m.v. indgår fuldt  

 ud i socialindkomsten, men der gælder ved opgørelsen af indkomstgrundlaget  

 ved beregning af grundbeløb et fradragsbeløb på 10.400 kr., dog 15.700 kr.  

 såfremt pensionisten er gift.
Pr. 1. oktober 1987 er de nævnte beløb henholdsvis 16.600 kr. og 25.100  

 kr.
Ved beløbenes regulering hver 1. januar anvendes reguleringspristallet  

 for foregående oktober.
 Fradraget skal anvendes, dels hvor der er tale om arbejdsindtægt ved  

 personligt arbejde, dels hvor pensionisten har indtægt af anden art end  

 formueindtægt og pensionsindtægt m.v., som nævnt under pkt. 128.
 Opgørelsen af pensionistens indtægt ved personligt arbejde sker på samme  

 måde som for pensionister over 67 år, se pkt. 120.
Til indtægt af anden art end formueindtægt og pensionsindtægt henregnes  

 f.eks. erstatning for tab af erhvervsevne eller af forsørger, der udbetales  

 som løbende årlig rente efter arbejdsskadeforsikringsloven, lov om erstatning  

 til besættelsestidens ofre og lov om erstatning til skadelidte værnepligtige  

 m.fl.
Omfattet af fradragsreglen er også erstatning for varigt meen, når den  

 efter arbejdsskadeforsikringsloven og efter lov om erstatning til skadelidte  

 værnepligtige m.fl. udbetales som løbende årlig ydelse.
 Med virkning fra 1.1.1989 bortfalder fradragsbeløb for arbejdsindtægter  

 m.v.
 Fradragsbeløb for pensionsindtægter m.v.
 128. Socialindkomsten nedsættes ved beregning af  

 grundbeløbet med 40 pct. dog mindst op til 11.700 kr. af livrente, pension  

 med løbende udbetalinger eller anden indtægt, der kan ligestilles hermed.
 Der vil således altid være ret til et fradrag på mindst 11.700 kr. for  

 pensionsindtægter m.v., d.v.s. at pensionsindtægter op til 11.700 kr. er uden  

 betydning for beregning af grundbeløbet.
 Når 40 pct. af pensionsindtægten m.v. overstiger mindstebeløbet på 11.700  

 kr. anvendes dette højere fradrag.
Pr. 1. oktober 1987 er beløbet 18.700 kr.
Ved beløbets regulering hver 1.  

 januar anvendes reguleringspristallet for foregående oktober.
 Fradraget omfatter såvel offentlige som private pensioner og ligeledes  

 pensionslignende ydelser til personer, der har været ansat i offentlig  

 tjeneste uden at have opnået pensionsret og til sådannes efterladte.
 Omfattet af fradraget er pension fra staten, folkeskolen, folkekirken, en  

 kommune, en stats- eller kommunegaranteret pensionsordning, eller fra  

 koncessionerede telefonselskaber og private jernbaneselskaber, der ydes i  

 henhold til lov eller vedtægt m.v.
 Omfattet af fradraget er endvidere f.eks. udbetalinger fra  

 indekskontrakter, amerikansk alderspension fra Social Security og ATP fra de  

 nordiske lande.
 Med virkning fra 1.1.1989 bortfalder fradragsbeløb for pensionsindtægter  

 m.v.
Tillæg til socialindkomsten ved beregning af grundbeløb Samordningsfradrag i tjenestemandspension 129. Ved opgørelsen af indkomstgrundlaget for  

 personer, der modtager tjenestemandspension, skal ved beregning af  

 grundbeløb, medtages bruttetjenestemandspensionen, dvs.  

 tjenestemandspensionen inden samordningsfradrag.
Da opgørelse af socialindkomsten alene omfatter  

 nettotjenestemandspensionen er det i pensionsloven fastsat, at  

 socialindkomsten skal forhøjes med fradrag i statspension i henhold til §§ 2  

 og 3 i lov nr. 81 af 21. marts 1959 samt fradrag i henhold til kapitel 9 i  

 lov om tjenestemandspension.
Det samme gælder tilsvarende fradrag, der med  

 hjemmel i lov eller vedtægt foretages i anden pension fra staten eller i  

 pension fra folkeskolen, folkekirken, en kommune, en stats- eller  

 kommunegaranteret pensionsordning eller fra koncessionerede telefonselskaber  

 og private jernbaneselskaber.
Med virkning fra 1.1.1989 bortfalder samordningsfradraget i  

 tjenestemandspension for førtidspensionister.
Fra denne dato skal der ikke  

 længere tillægges et samordningsfradrag ved beregning af grundbeløb til  

 førtidspensionister.
Pensioner, som reglen får betydning for, omregnes med  

 virkning fra denne dato.
På pensioner, tilkendt for perioden før 1.1.1989,  

 anvendes reglen for denne periode.
Forhøjelse af indtægtsgrundlaget ved bortgivelse 130. Ved bekg. (SM) §§ 24-26 er fastsat nærmere regler  

 om forhøjelse af indkomstgrundlaget i tilfælde af bortgivelse.
 Som hidtil forhøjes beregningsgrundlaget kun ved pensionistens  

 dispositioner til fordel for andre, men ikke ved dispositioner til fordel for  

 pensionisten selv.
 Ved beregning af den fiktive indtægt anvendes 8 pct. af det bortgivne  

 beløb ud over 8.000 kr. årlig for hver gavemodtager.
 131. De sociale myndigheder skal i de praktisk mest  

 forekommende bortgivelsessituationer anvende den opgørelse, som  

 amtsskatteinspektoraterne foretager.
 Dette betyder, at der ved opgørelsen af det bortgivnes værdi anvendes  

 samme mindstegrænse på 8.000 kr., som anvendes ved beregning af gaveafgift.  

 Derudover anerkendes, at beløb ydet til hjemmeboende børns underhold og  

 såkaldte »møbelgaver« ikke betragtes som bortgivelse.
 For ægtepar, der har ydet gaver fra både fælleseje og særeje gælder dog,  

 at der alene anerkendes et fradrag på 8.000 kr., for hver gavemodtager i  

 modsætning til gaveafgiftreglerne, hvor 8.000 kr.'s fradrag anvendes både ved  

 bortgivelse fra fælleseje og fra hver ægtefælles særeje.
 Ved overdragelse af fast ejendom beregnes gaveafgiften på grundlag af  

 handelsværdien.
 Rentefri lån til børn anses efter amtsskatteinspektoraternes gældende  

 praksis ikke for at være en disposition, som medfører gaveafgift af den  

 anslåede renteindtægt.
 En sådan rentefrihed betragtes derfor ikke som bortgivelse.
 Er skyldforholdet ikke reelt, kan der i selve udlånet ligge et gavemoment.  

 Også her vil gaveafgiftsmyndighedernes praksis være afgørende for, om lånet  

 er gaveafgiftspligtigt og dermed omfattet af reglerne for bortgivelse ved  

 beregning af pension.
Gaveafgiftsberegning foretages sædvanligvis kun een gang om året, idet  

 samtlige beløb, som er bortgivet i løbet af et kalenderår, afgiftsbehandles  

 under eet.
Fristen for indgivelse af gaveanmeldelserne er normalt 1. februar  

 i året efter, at gaven er givet.
 Amtsskatteinspektoratet, inden for hvis område giveren bor, sender kopi af  

 gaveafgiftsberegningen til det sociale udvalg i giverens bopælskommune.
I mange bortgivelsessituationer vil der ikke være anledning til omregning  

 af pension efter den forventede fremtidige indtægt.
Ved vurderingen af, om  

 beregningen efter bortgivelse vil give et andet resultat end det hidtidige,  

 må bortfaldet af formueindtægten og den fiktive indtægt nemlig tages i  

 betragtning samtidig.
Hvis omregning dog skal ske, inden  

 amtsskatteinspektoratets opgørelse foreligger, må det sociale udvalg foretage  

 en foreløbig beregning af den forhøjelse, bortgivelsen vil medføre.
Det  

 sociale udvalg kan om fornødent indhente en udtalelse fra  

 amtsskatteinspektoratet om det bortgivne beløbs størrelse.
132. Arveforskud såvel til nært beslægtede som til  

 andre anses for bortgivelse.
Det er nu præciseret i bekendtgørelsen, at gaver  

 til andre end nært beslægtede kun betragtes som bortgivelse, når gaven er  

 skattepligtig for modtageren.
Gaver til f.eks. kommuner omfattes således ikke  

 af bortgivelsesreglerne.
133. Foruden ved de egentlige bortgivelsessituationer  

 sker der forhøjelse af indtægtsgrundlaget ved afkald på underholdsbidrag  

 eller ved afkald på en tilsvarende ydelse.
Forhøjelsen beregnes fortsat kun  

 af det beløb, der overstiger 8.000 kr.
 Det sociale udvalg kan, jf. pensionslovens § 45, om fornødent indhente en  

 uforbindende og vejledende udtalelse fra statsamterne om, på hvilket niveau  

 underholdsbidraget ville blive udmålt.
 Der sker endvidere en forhøjelse af indtægtsgrundlaget ved afkald på  

 retten til at sidde i uskiftet bo.
 Forhøjelsen beregnes med 8 pct. af det udskiftede beløb efter fradrag af  

 8.000 kr.
Ved det udskiftede beløb forstås det beløb, der falder i arv til børn  

 m.v., bortset fra arv til efterlevende ægtefælle.
Forhøjelsen sker kun ved  

 frivilligt afkald på retten til at sidde i uskiftet bo.
 Ved afkald på falden arv beregnes forhøjelsen ligeledes med 8 pct. af det  

 beløb, der er faldet i arv, bortset fra 8.000 kr.
134. Forhøjelsen af socialindkomsten vedvarer for en  

 periode af indtil 10 år fra bortgivelsen.
Den fastsatte forhøjelse anvendes  

 uændret i hele perioden.
Forhøjelsen vedrørende afkald på underholdsbidrag  

 anvendes dog kun for den periode, hvor underholdsbidrag kunne være tildelt.
Forhøjelsen af socialindkomsten sker hos den, der har foretaget  

 dispositionen.
Såfremt der foreligger en gaveanmeldelse, vil det fremgå af  

 denne, hvem der har foretaget dispositionen.
 Reglerne om bortgivelse anvendes ved afgørelser truffet efter 1. oktober  

 1984, uanset hvornår dispositionen er foretaget.
Nulstilling 135. Hvis opgørelsen efter pkt. 123-134 giver et  

 negativt resultat, indgår dette ikke i indtægtsregrundlaget, lovens § 28,  

 stk. 3. Med andre ord skal der ske en nulstilling inden formuetillægget  

 medregnes, se pkt. 136. Det betyder, at den beregnede indtægt aldrig kan  

 blive mindre end formuetillægget.
Formuetillæg efter ejerboligfradrag 136. Ved opgørelse af indtægtsgrundlaget medregnes  

 formuetillæg efter ejerboligfradrag, se pensionslovens § 28, stk. 4 og §§ 4  

 og 5 i lov om socialindkomst.
 Ved opgørelsen medregnes formuetillægget beregnet som en andel af den  

 skattepligtige formue efter en særlig skala.
I formuetillægget foretages ejerboligfradrag for personer, der selv eller  

 hvis ægtefælle opfylder aldersbetingelserne for at modtage folkepension eller  

 i henhold til lov om social pension m.v. modtager førtidspension eller  

 forskud herpå.
Fradrag for ejerbolig foretages ligeledes for kvinder, der ved  

 udgangen af kalenderåret 1984 var enlige og fyldt 62 år.
 Reglerne om opgørelse af formuetillæg og ejerboligfradrag er beskrevet i  

 socialministeriets cirkulære af 15. oktober 1980 om socialindkomst, afsnit 3  

 og 4.
Afrunding 137. Den beregnede indtægt i hele kroner, således som  

 den er opgjort efter pkt. 123-136, nedrundes til nærmeste beløb, der kan  

 deles med 100.
Generelt fradragsbeløb 138. Ved beregning af grundbeløb for personer under 67  

 år gælder et generelt fradragsbeløb.
Indtægtsreguleringen af grundbeløbet  

 begynder først, når indtægten opgjort efter reglerne i pkt. 123-137  

 overstiger et beløb på 9.900 kr. og 19.900 kr. for henholdsvis enlige og  

 gifte.
 Pr. 1. oktober 1987 er det generelle fradragsbeløb ved beregning af  

 grundbeløb på 15.800 kr. og 31.800 kr, for henholdsvis enlige og gifte.  

 (Gældende indtil 1.1.1989).
 Gældende fra 1.1.1989:
Fradragsbeløb Ved beregning af grundbeløb for personer under 67 år nedsættes den  

 opgjorte indtægt med et fradragsbeløb.
Beløbet er af samme størrelse for  

 enlige og gifte.
Indtægtsreguleringen af grundbeløbet begynder først, når  

 indtægten opgjort efter reglerne i pkt. 123-126 og i pkt. 130-137 overstiger  

 et beløb på 35.600 kr.
 Fra 1. januar 1990 forhøjes fradragsbeløbet med 7.400 kr. til 43.000 kr.  

 Beløbene reguleres en gang årlig pr. 1. januar, lovens § 49.
Eksempel 7 En pensionist har en socialindkomst før formuetillæg på 30.000 kr.
Pensionisten har et parcelhus med ejendomsværdien 600.000 kr. samt en  

 likvid formue på 30.000 kr.
Der er prioritetsgæld i huset på 60.000 kr.
 Den skattepligtige formue hvoraf formuetillægget beregnes udgør således:
 Ejerboligfradrag ialt 14.350 kr.
 Da ejerboligfradraget ikke kan overstige formuetillægget bliver  

 formuetillæg - ejerboligfradrag = 0 kr.
 Pensionistens socialindkomst bliver herefter 30.000 kr.
Opgørelse af indtægtsgrundlaget for tillæg Invaliditetstillæg 139. Indtægtsgrundlaget for invaliditetstillægget  

 opgøres på samme måde som ved grundbeløbet for personer under 67 år, se pkt.  

 123-138.
Pensionstillæg, ægteskabstillæg, hustrutillæg og personligt tillæg efter §  

 17, stk. 1 og 2 140. Pensionstillægget, ægteskabstillægget,  

 hustrutillægget og personligt tillæg efter § 17, stk. 1 og 2  

 indtægtsreguleres på grundlag af pensionistens og en eventuel samlevende  

 ægtefælles samlede indtægter. Ægtefællernes samlede socialindkomst opgøres  

 efter reglerne i socialindkomstlovens § 3 og § 4, stk. 3, se pkt. 18 i  

 cirkulæret om socialindkomst.
Indtægten opgøres som ved beregning af grundbeløbet for personer under 67  

 år, idet der dog ikke foretages fradrag for ATP.
Der foretages heller ikke  

 fradrag for arbejdsindtægter m.v. og fradrag for pensionsindtægter m.v., se  

 fradrag, der iøvrigt bortfalder pr. 1.1.1989, pkt. 126, 127 og 128. Der skal  

 ikke ske fradrag for overskydende pension efter artikel 19, stk. 5, i den  

 nordiske konvention som social tryghed.
 Tillægget for fiktiv indtægt ved bortgivelse, pkt. 131, finder ved  

 opgørelsen af indtægtsgrundlaget for pensionstillæg, ægteskabstillæg,  

 hustrutillæg og personligt tillæg efter § 17, stk. 1 og 2 anvendelse for  

 begge ægtefæller.
 141. Indtægtsreguleringen af pensionstillægget  

 begynder, når indtægten opgjort efter pkt. 140 overstiger et fradragsbeløb på  

 6.400 kr. for enlige og 9.300 kr. for gifte.
 Pr. 1. oktober 1987 er fradragsbeløbet ved beregning af pensionstillæg  

 10.200 kr. og 14.900 kr. for henholdsvis enlige og gifte.
 Ægteskabstillægget og hustrutillægget indtægtsreguleres i fortsættelse af  

 pensionstillægget, se pkt. 145 (gældende indtil 1.1.1989).
 Gældende fra 1.1.1989:
 Fradragsbeløb ved beregning af pensionstillæg.
 Indtægtsreguleringen af pensionstillægget begynder, når indtægten opgjort  

 efter pkt. 140 overstiger et fradragsbeløb på 6.400 kr. for enlige og 9.300  

 kr. for gifte. Ægteskabstillægget indtægtsreguleres i fortsættelse af  

 pensionstillægget, se pkt. 145.
 Fradragsbeløbet forhøjes med 4.000 kr. for enlige og 6.100 kr. for gifte  

 hver 1. januar fra 1991 til 1995.
 Beløbene reguleres en gang årlig pr. 1. januar jf. lovens § 49.
 På side 86 er i skemaform gengivet en samlet oversigt over bortfald og  

 ændring i størrelsen af de fradragsbeløb, der skal anvendes ved beregning af  

 grundbeløbet og pensionstillæg i perioden frem til 1995.
Fra 1. januar 1988 reguleres alle fradrag en gang årligt pr 1. januar på  

 grundlag af reguleringspristallet for foregående oktober.
For at gøre tallene  

 i skemaet sammenlignelige er alle skemaets tal angivet pr. 1. oktober 1987.
Nedsættelse af pension (indtægtsreguleringen) Anvendelse af tabellerne Grundbeløb 142. Grundbeløbet nedsættes med 60 pct. af  

 indtægtsgrundlaget opgjort efter henholdsvis pkt. 120-122 for de 67-70 årige  

 og pkt. 123-138 for pensionister under 67 år.
Det indtægtsregulerede månedlige grundbeløb opgøres ved brug af tabel 5. I  

 tabellen opgøres nedsættelsen af grundbeløbet særskilt for hundredekroners  

 (I), tusindekroners (II) og titusindekroners indtægtsbeløb (III), hvorefter  

 den samlede nedsættelse af grundbeløbet som følge af indtægtsreguleringen  

 fremkommer som summen af de særskilt opgjorte beløb.
Den samlede nedsættelse  

 fratrækkes det fulde grundbeløb, som er angivet i tabel 1.
 Til brug for kommunernes vejledning af pensionisterne er der i tabel 7  

 angivet indtægtsgrænser for bortfald af grundbeløb.
Eksempel 8 a.
Indtægten for en enlig førtidspensionist er efter pkt. 123-137 opgjort  

 til 29.500 kr.
Det fradragsfri indtægtsbeløb efter pkt. 138 for en enlig  

 pensionist er 15.800 kr.
 Den indtægt, der skal benyttes ved beregning af fradraget i pensionen,  

 bliver så 29.500 kr. - 15.800 kr. = 13.700 kr.
Fradraget i det månedlige grundbeløb ved denne indtægt er ifølge tabel 5 :  

 500 kr. (III) 150 kr. (II) + 35 kr. (I) = 685 kr.
Fuldt grundbeløb for en  

 enlig pensionist er ifølge tabel 1 : 3.341 kr.
Den pågældende pensionist får  

 altså udbetalt et månedligt grundbeløb på 2.656 kr. (3.341 kr. - 685 kr.).
b.
Hvis der i stedet er tale om et ægtepar, hvor den ene ægtefælle er  

 førtidspensionist (med en beregnet indtægt på 54.700 kr.), og den anden  

 ægtefælle ikke er berettiget til pension, udgør fradragsbeløbet 31.800 kr.,  

 og den indtægt, der benyttes ved beregning af fradraget, bliver så 54.700 kr.  

 - 31.800 kr. = 22.900 kr.
Fradraget ved denne indtægt er ifølge tabel 5 :  

 1.000 kr. (III) + 100 kr. (II) + 45 kr. (I) = 1.145 kr.
 Fuldt grundbeløb er -for ikke-samgifte pensionister- 3.341 kr. så den  

 pågældende pensionist får altså udbetalt 2.196 kr. i månedligt grundbeløb.
c.
Begge ægtefæller modtager førtidspension.
Hustruen har en  

 arbejdsindtægt på 30.300 kr., mens mandens arbejdsindtægt udgør 70.000 kr.  

 Hustruens beregnede indtægt bliver 30.300 kr. - 25.100 kr. = 5.200 kr.
Denne  

 indtægt er mindre end det fradragafri beløb på 31.800 kr.
Hustruen modtager  

 derfor fuldt grundbeløb på 3.069 kr. månedligt.
For mandens arbejdsindtægt gives samme fradrag som for hustruen, således  

 at den beregnede indtægt bliver 70.000 kr. - 25.100 kr. = 44.900 kr.  

 Fradragsbeløbet er 31.800 kr., så den indtægt, der benyttes ved beregning af  

 fradraget i pensionen, bliver 44.900 kr. - 31.800 kr. = 13.100 kr.
Fradraget  

 ved denne indtægt udgør ifølge tabel 5 : 500 kr. (III) + 150 kr. (II) + 5 kr.  

 (I) = 655 kr.
Manden får altså udbetalt 3.069 kr. - 655 kr. = 2.414 kr. i  

 månedligt grundbeløb.
Eksempel 9 En enlig førtidspensionist har en beregnet indtægt på 37.300 kr.  

 Fradragsbeløbet er 15.800 kr., så fradraget skal beregnes efter en indtægt på  

 21.500 kr.
Ifølge tabel 5 bliver fradraget ved denne indtægt 1.000 kr. (III)  

 + 50 kr. (II) + 25 kr. (I) = 1.075 kr. og det månedlige grundbeløb er  

 herefter 3.341 kr. - 1.075 kr. = 2.266 kr.
Berettiger bopælstiden kun til  

 17/40 af fuld pension, divideres grundbeløbet med 40 og ganges med 17.
 Det månedlige grundbeløb udgør således:
--------------------------------------------------------------------- Invaliditetstillæg 143. Invaliditetstillæg udbetales til  

 folkepensionister, som har ret til tillægget i henhold til tidligere  

 lovgivning jf. lovens § 71.
 Alle modtagerne vil i dag være over 70 år og således have ret til  

 grundbeløb uden indtægtsregulering.
 Indtægtsgrundlaget for invaliditetstillæget er det samme som for  

 grundbeløbet til personer under 67 år, og nedtrapningen af ydelsen er  

 ligeledes 60 pct.
 Invaliditetstillægget vil bortfalde ved følgende beregnede Indtægtsbeløb:
For enlige pensionister 22.500 Eksempel 10 Et ægtepar, hvor begge ægtefæller er folkepensionister har efter fradrag i  

 folkepensionen i socialindkomsten en indtægt på 36.600 kr.
Fradragsbeløbet  

 ved beregning af pensionstillæg for gifte pensionister er 14.900 kr.
Den  

 indtægt, der skal benyttes ved beregningen af fradraget i pensionisternes  

 pensionstillæg, bliver derfor 21.700 kr.
Fradraget i pensionstillægget beregnes ud fra kolonnen »Samgifte  

 pensionister« i tabel 6. Fradraget bliver efter denne tabel 250,00 kr.  

 (III) + 12,50 kr. (II) + 8,75 kr. (I) = 271,25 kr.
Fuldt pensionstillæg til  

 samgifte pensionister er 710 kr. månedlig.
De pågældende pensionister skal  

 altså hver have udbetalt et månedligt pensionstillæg på 710 kr. - 271,25 kr.  

 = 438,75 kr., der afrundes til 439 kr.
Pensionstillæg og personligt tillæg 144. Pensionstillægget nedsættes med 30 pct. af  

 indtægtsgrundlaget for pensionstillægget opgjort efter pkt. 140-141.
 Hvis begge ægtefæller har ret til pensionstillæg er fradragsprocenten 15  

 for hver ægtefælle.
 Pensionstillæggets størrelse ved forskelligt indtægtsgrundlag findes ved  

 brug af tabel 6.
 Kolonnen for »Samgifte pensionister« omfatter tilfælde, hvor  

 begge ægtefæller opfylder betingelserne for at modtage pensionstillæg.
I tabellen opgøres nedsættelsen af pensionstillægget særskilt for  

 hundredekroners (I), tusindekroners (II) og titusindekroners indtægtsbeløb  

 (III), hvorefter den samlede nedsættelse som følge af indtægtsreguleringen  

 fremkommer som summen af de særskilt opgjorte beløb.
Den samlede nedsættelse  

 fratrækkes det fulde pensionstillæg, som er angivet i tabel 1.
 Indtægtsgrundlaget for beregning af personligt tillæg efter lovens § 17,  

 stk. 1 og 2 er det samme, som gælder ved beregning af pensionisttillægget se  

 pkt. 140. Der gælder dog et særligt fradragsbeløb i indtægtsgrundlaget for  

 personligt tillæg, der for en enlig udgør 10.600 kr. og for gifte 16.000 kr.  

 pr. 1. april 1987 jf. lovens § 29, stk. 3.
 Personligt tillæg ydet efter § 17 stk. 1 og 2 nedsættes med 1 pct. for  

 hver 300 kr, for enlige og 450 kr. for gifte i indtægtsgrundlaget efter § 29.
Ægteskabstillæg hustrutillæg 145. Indtægtsgrundlaget for ægteskabstillæg og  

 hustrutillæg, er det samme som for pensionstillægget, se pkt. 140-141.
 Tillæggene reguleres i fortsættelse af pensionstillægget og nedsættes med  

 30 kr. årligt for hver 100 kr. ægtefællernes årlige indtægt overstiger den  

 indtægt, hvor pensionstillægget som følge af indtægtsregulering er reduceret  

 til 0.
 Nedsættelsen af pensionstillæg og ægteskabstillæg eller hustrutillæg som  

 følge af indtægtsregulering opgøres ved anvendelse af kolonnen »Andre  

 pensionister« i tabel 6. Selve nedsættelsen foretages på samme måde som  

 ved pensionstillægget, se pkt. 144.
 Den samlede nedsættelse fratrækkes summen af pensionstillæg og henholdsvis  

 ægteskabstillæg eller hustrutillæg, som er angivet i tabel 1.
 Til brug ved kommunernes vejledning af pensionisterne er der i tabel 7  

 angivet indtægtsgrænser for bortfald af tillæg.
 Ved udgangen af 1988 vil ægtefæller til pensionister, der modtager  

 hustrutillæg, selv være overgået til folkepension, og tillægget vil være  

 bortfaldet.
 Ægteskabstillægget indtægtsreguleres i fortsættelse af pensiontillægget og  

 modtagere af dette tillæg vil derfor blive stillet bedre efterhånden som  

 fradragsbeløbet for pensionstillægget forhøjes se pkt. 141.
Eksempel 11 En enlig folkepensionist har efter fradrag af folkepensionen i  

 socialindkomsten en indtægt på 20.800 kr.
Fradragsbeløbet ved beregning af  

 pensionstillæg til enlige pensionister er 10.200 kr.
Den indtægt, der skal  

 benyttes ved beregning af fradrag i pensionstillæg efter tabel 6, bliver så  

 10.600 kr.
 Fradraget ved denne indtægt findes i kolonnen »Andre  

 pensionister« og udgør 250,00 kr. (III) + 15,00 (I) kr. = 265,00 kr.
Det månedlige pensionstillæg til den pågældende pensionist er så 661 kr.  

 (fuldt pensionstillæg og ikke-samgifte pensionister) - 265,00 kr. = 396,00  

 kr.
Berettiger bopælstiden kun til 11/40 af fuld pension, divideres  

 pensionstillægget med 40 og ganges med 11. Det månedlige pensionstillæg udgør  

 således:
 396 kr.
 ------- X 11 = 108,90 kr., hvilke afrundes til 109 kr.
40 Brøkpension 146. Indtægtsopgørelsen til brug ved beregning af  

 brøkpension, se afsnit 1, kap. 7 foretages på samme måde som for personer,  

 der er berettiget til fuld pension.
Det er ved den praktiske beregning ikke  

 nødvendigt at foretage en forholdsmæssig nedsættelse af indtægt og fradrag.  

 Nedsættelsen i forhold til bopælstiden kan ske som sidste led i beregningen.
Ved brug af tabellerne ved beregning af grundbeløb og tillæg til  

 pensionister, der er berettiget til brøkpension opgøres først den månedlige  

 ydelse, der svarer til den fulde beregnede indtægt.
Dette beløb nedsættes i  

 forhold til det antal fyrretyvendedele af den fulde pension, pågældende er  

 berettiget til.
Det herefter fremkomne beløb afrundes til nærmeste  

 kronebeløb.
Afrunding af den beregnede pension 147. De beregnede pensionsydelser efter pkt. 120-146  

 afrundes til nærmeste med 12 delelige beløb, således at de udgør hele  

 kronebeløb på månedsbasis.
Eksempel 12 En folkepensionist, der har en formueindtægt på 9.800 kr., er gift med en  

 kvinde på 64 år, der har en arbejdsindtægt på 15.800 kr., og som ikke er  

 pensionist. Ægteparret har således en samlet bruttoindtægt ud over pensionen  

 på 25.600 kr.
Fradragsbeløbet ved beregning af pensionstillæg er for gifte  

 pensionister 14.900 kr.
Den indtægt, der benyttes ved beregning af fradraget  

 i pensions- og ægteskabstillægget, er derfor 10.700 kr.
Fradraget ved denne  

 indtægt findes i kolonnen »Andre pensionister« i tabel 6 og udgør  

 250,00 kr. (III) + 17,50 kr. (I) = 267,50 kr.
 Fuldt månedligt pensions- og ægteskabstillæg udgør tilsammen 1.087 kr.
 Den pågældende pensionist får altså udbetalt 1.087 kr. - 267,50 kr. =  

 819,50 kr., der afrundes til 820 kr. månedlig, forudsat begge ægtefæller på  

 grundlag af deres bopælstid er berettiget til fuld pension.
Eksempel 13 En enlig pensionist med almindelig førtidspension har en formueindtægt på  

 81.000 kr.
Ved hjælp af tabel 5 kan der beregnes et grundbeløb på 3.341 kr. -  

 3260 kr. = 81 kr.
Af tabel 7 fremgår, at pensionstillægget til en enlig pensionist  

 bortfalder for indtægter større end 36.600 kr.
Pensionstillægget bliver  

 derfor 0 kr.
Pensionistens samlede pension udgør derfor 81 kr. om måneden.
Da dette  

 beløb er lavere end minimumsbeløbet på 83 kr., udbetales det ikke.
Minimumsbeløb for udbetalt pension/bortregulering 148. Pensionen udbetales ikke, hvis den bliver mindre  

 end et minimumsbeløb.
Pr. 1. oktober 1987 er minimumsbeløbet for udbetalt  

 pension 996 kr. årligt, svarende til 83 kr. månedligt.
 I relation til minimumsbeløbet medregnes alle pensionsydelser bortset fra  

 personligt tillæg, se § 6 i bekg. (SIS).
 På grund af kravet om mindst 3 års bopæl i Danmark for ret til pension,  

 vil pensionen normalt fremover mindst skulle udbetales med 3/40 af de fulde  

 beløb.
 Personer, der efter de tidligere regler havde ret til at få udbetalt  

 pension med mindre end 3/40, bevarer denne ret, se lovens § 66, stk. 1. Det  

 gælder også, hvis brøkpensionen er mindre end minimumsbeløbet.
 Bistands- eller plejetillæg udbetales selvom grundbeløbet til en  

 folkepensionist i alderen 67-70 år er bortreguleret, se § 7 i bekg. (SIS).
 Selv om almindelig førtidspension og folkepension til de 67-69 årige er  

 helt bortreguleret, bevarer pågældende retten til efter anmodning på ny at få  

 udbetalt pension, hvis en beregning på et senere tidspunkt betinger det.  

 Revaliderings- og pensionsnævnet skal således ikke træffe fornyet afgørelse i  

 førtidspensionssager, hvor pensionen har været bortreguleret på grund af  

 indtægt.
 Bortfald af reglen om fradrag i den beregnede pension 149. § 32 i lov om  

 social pension er ophævet med virkning fra den 1. juli 1987.
Efter § 32 blev der før dette tidspunkt foretaget et fradrag på 20% i den  

 beregnede mellemste eller højeste førtidspension, når en pensionist havde  

 fået tilkendt erstatning efter arbejdsskadeforsikringsloven eller anden  

 tilsvarende lovgivning for samme lidelse ved et erhvervsevnetab på 65% eller  

 derover.
Fradraget blev foretaget i det beløb, hvormed renten for tab af  

 erhvervsevne oversteg et vist beløb, som pr. 1. april 1987 udgjorde 11.200  

 kr. for gifte og 7.900 kr. for enlige.
 Fradraget efter § 32 bortfalder med virkning for den beregnede pension for  

 juli måned 1987 og foretages således sidste gang for pensionen for juni måned  

 1987.
 Ved beregning af den mellemste eller højeste førtidspension for perioder,  

 der ligger forud for 1. juli 1987 foretages fradraget som før ophævelsen af §  

 32. Der henvises til pkt. 149 i Sikringsstyrelsens vejledning af 4. september  

 1984.
Den første pensionsberegning 150. Den første pensionsberegning skal ske på grundlag  

 af pensionistens forventede fremtidige indtægt.
Opgørelsen foretages således,  

 at de aktuelle indkomstforhold opregnes til helårsbasis.
 Ved førstegangsberegningen af pension vil der normalt være sket sådanne  

 ændringer i indtægtsforholdene, at socialindkomsten, der er udtryk for  

 pensionistens indtægtsforhold i en periode, der kan ligge op til 2 år før  

 pensioneringen, ikke kan antages at give et reelt billede af pensionistens  

 nuværende og kommende indtægter.
 For personer under 67 år skal den første pensionsberegning derfor ske på  

 grundlag af et samlet skøn over den ventede fremtidige indkomst og formue  

 opgjort efter retningslinierne i pkt. 123-138. Den forventede fremtidige  

 indkomst skal opgøres efter retningslinierne i socialindkomstloven med de  

 fravigelser, der er fastsat i pensionsloven.
For de 67-69 årige skal den første pensionsberegning ske på grundlag af et  

 skøn over den fremtidige indtægt ved personligt arbejde opgjort efter  

 retningslinierne i § 2 i lov om socialindkomst.
Der henvises til pkt. 120.
 Udbetaling mv.
Udbetalingstidspunkt 151. Pension, ydes fra den 1. i måneden efter  

 ansøgningens indgivelse, dog tidligst fra den 1. i måneden efter at lovens  

 aldersbetingelser er opfyldt.
Hvis revaliderings- og pensionsnævnet  

 fastsætter en senere dato i sin afgørelse ydes pension fra denne dato.
 Indtil 1. januar 1989 kan folkepension ydes fra et tidligere tidspunkt end  

 datoen for ansøgningens indgivelse, når der efter lov om tjenestemandspension  

 er foretaget samordning mellem tjenestemandspensionen og en social pension.  

 Pension kan i disse tilfælde ydes fra det tidligere tidspunkt, hvor sådan  

 samordning er foretaget, dog tidligst fra den 1. i måneden efter den  

 pågældende opfylder aldersbetingelserne.
 Med virkning fra 1. januar 1989 ophæves § 33, stk. 2 i lov om social  

 pension, idet en tjenestemandspensionist ved at undlade at søge folkepension  

 ikke efter dette tidspunkt får foretaget samordningsfradrag i sin  

 tjenestemandspension.
Reglen om udbetaling fra den 1. i måneden betyder, at pension som  

 hovedregel skal beregnes og udbetales for hele måneder.
Det gælder både, når  

 en person første gang bliver pensionsberettiget, og ved overgang fra en  

 pensionsform til en anden.
 I forbindelse med udskrivning fra institution vil det dog kunne ske, at  

 pensionsudbetalingen må genoptages med virkning fra en brudt dato.
 Omregning af pensionen i løbet af året ved ændringer i pensionistens  

 økonomiske eller personlige forhold skal ske fra den 1. i måneden, efter at  

 ændringen er sket, og forvaltningen er blevet gjort opmærksom herpå.
 Pensionen skal udbetales månedsvis forud, således at beløbet er til  

 pensionistens disposition senest den sidste bankdag i den foregående måned.
Pensionen bliver ofte bogført på pensionistens konto et antal dage, før  

 pensionisten kan disponere over beløbet.
Kommunen skal meddele  

 dispositionsdatoen til pensionisten og det pågældende pengeinstitut.
En sådan  

 meddelelse om dispositionsdatoen har bl.a. betydning for mulighederne for at  

 tilbageføre beløbet, hvis pensionisten dør inden den 1. i den følgende måned,  

 se nedenfor pkt. 189.
Udbetalingsmåde 152. Der er ikke fastsat regler for, på hvilken måde  

 pensionen skal udbetales.
Det er således overladt de enkelte kommuner at  

 afgøre, om pensionen skal udbetales kontant, ved check, overførsel til konto  

 i pengeinstitut eller på anden måde.
Kommunens praktiske muligheder begrænses  

 dog af forudsætningen om, at der tages størst muligt hensyn til den enkelte  

 ydelsesmodtager, ligesom det må forudsættes, at borgerne stilles lige overfor  

 de udbetalingsmåder, kommunen anvender.
Forskud på pension 153. Forskud på førtidspension skal udbetales, hvis  

 det sociale udvalg skønner det sandsynligt, at ansøgeren får tilkendt  

 pension.
Betingelsen for at yde forskud vil normalt være opfyldt i  

 førtidspensionssager, hvor det sociale udvalgs indstilling til nævnet lyder  

 på tilkendelse af pension.
Selv om der endnu ikke foreligger indstilling fra  

 kommunen kan der være grundlag for at udbetale forskud, og i  

 undtagelsestilfælde kan det være berettiget at afvise forskud, selv om der  

 foreligger en positiv indstilling til nævnet.
 Hvis revaliderings- og pensionsnævnet giver afslag på ansøgningen, kan der  

 normalt ikke ydes forskud under en eventuel ankesags behandling i Den Sociale  

 Ankestyrelse, idet der ikke længere kan siges at være sandsynlighed for at  

 pågældende får tilkendt pension.
 Det sociale udvalg skal oplyse en ansøger om førtidspension om muligheden  

 for at få udbetalt forskud på pension.
 I forbindelse med en ansøgning om førtidspension og forskud herpå bør det  

 sociale udvalg henlede ansøgerens opmærksomhed på de skattemæssige problemer  

 i forbindelse med tildeling og afslag på social pension, eventuelt henvise  

 til skatteforvaltningen med henblik på en nærmere orientering.
 Forskud skal normalt udbetales med de beløb, som ville gælde for den  

 forventede pension, dvs. med den type pension, som udvalget indstiller til  

 revaliderings- og pensionsnævnet og beregnet efter indtægtsreguleringsregler  

 mv.
Forskud kan ydes både på pension og på eventuelle tillæg, herunder  

 bistands- eller plejetillæg og personlige tillæg.
Der kan dog ikke ydes  

 forskud på invaliditetsydelse.
Hvis der på samme tid søges invaliditetsydelse  

 og bistands- eller plejetillæg, vil det ikke blot være udelukket at give  

 forskud på invaliditetsydelse, men der vil heller ikke kunne gives forskud på  

 tillægget.
Forskud på pension giver ikke ret til forskud på børnetilskud.
En eventuel  

 nødvendig hjælp til dækning af udgifter ved børns forsørgelse må derfor  

 afholdes som forskud på personligt tillæg med tilbagebetalingspligt.
 Forskud på pension er en foreløbig pensionsudbetaling, der bliver endelig,  

 hvis forskudsmodtageren får ret til den pensionsydelse, der er udbetalt  

 forskud på.
Hvis der tilkendes en pension, der svarer til det ydede forskud, anses  

 forskuddet som endelig udbetaling af pension, og forskudsbeløbet afkortes i  

 det pensionstilgodehavende modtageren har for ansøgningsperioden.
Denne  

 periode vil typisk være for tiden fra den 1. i måneden efter ansøgningens  

 indgivelse, men hvis tilkendelse er sket med virkning fra et senere  

 tidspunkt, da fra dette senere tidspunkt.
Forskud på pension er en foreløbig udbetaling af den pension, som  

 modtageren har krav på for ansøgningsperioden som helhed, og forskuddet kan  

 derfor afkortes i den pension eller de tillæg modtageren har krav på for  

 ansøgningsperioden, uanset tidspunktet for forskuddets udbetaling.
Forskud på  

 højeste pension udbetalt i en kortere del af ansøgningsperioden kan således  

 afkortes i modtagerens krav på mellemste førtidspension for hele  

 ansøgningsperioden eller for en længere del af denne.
Hvis der ikke tilkendes pension for ansøgningsperioden med et beløb, der  

 svarer til det ydede forskud, skal der efter bestemmelsen i pensionslovens §  

 35, stk. 2 kun ske tilbagebetaling, hvis modtageren har fremført åbenbart  

 urigtige oplysninger om sine forhold.
Hvis der gives afslag på pension, og  

 der ikke foreligger svig hos forskudsmodtageren omkonteres forskuddet til  

 hjælp ydet efter bistandsloven.
 Om fyldestgørelse af krav i anledning af udbetaling af ydelser efter  

 bistandsloven og efter dagpengeloven i tilgodehavende pension henvises til  

 pkt. 187.
Underretning om tjenestemandspension 154. Af hensyn til samordningen mellem social pension  

 og tjenestemandspension skal det sociale udvalg give underretning om  

 udbetaling af førtidspension til myndigheder, der udbetaler  

 tjenestemandspension, i tilfælde, hvor pensionisten modtager  

 tjenestemandspension eller tjenestemandspensionslignende ydelser.  

 Underretning skal også gives om indtægtsregulering af grundbeløbet til  

 folkepensionister i alderen 67-70 år, her omfatter underretningspligten også  

 ægtefæller.
 Underretningspligten er løbende og gælder også, når der indtræder  

 ændringer i størrelsen af den udbetalte førtidspension eller folkepension  

 iøvrigt.
 Som bilag 7 til denne vejledning er optrykt en fortegnelse over  

 pensionsanvisningsområder inden for staten, folkeskolen, folkekirken og  

 statsgaranterede pensionsordninger mv.
 Med virkning fra 1.1.1989 ændres lov om tjenestemandspension.
 Herefter trækkes kun samordningsfradrag i egenpension, der udbetales til  

 personer, der får udbetalt højeste førtidspension eller er 67 år og samtidig  

 får udbetalt folkepension.
 Underretningspligten vil herefter kun omfatte denne gruppe pensionister.
Administration af pension 155. Det sociale udvalg bestemmer, på hvilken måde  

 pensionen skal udbetales, hvis pensionisten skønnes ude af stand til selv at  

 administrere pensionen.
Udvalget kan rejse sag om, at pensionisten  

 umyndiggøres, se pensionslovens § 36.
Bestemmelsen bør administreres med varsomhed.
Det er ikke tilstrækkeligt,  

 at pensionisten fx har en psykisk lidelse, hvis denne ikke giver sig udslag  

 i, at pågældende er ude af stand til at administrere sin økonomi.
Når administration er besluttet, kan den månedlige pension fx  

 administreres således, at udvalget sørger for betaling af rimelige faste  

 udgifter og overlader pensionisten mindre beløb til personlige fornødenheder  

 med kortere mellemrum.
Pensionen kan fx også indsættes på en konto i et  

 pengeinstitut, hvorpå pensionisten kun kan hæve med visse begrænsninger.
Da pensionens formål er forsørgelse, bør der ikke tilstræbes nogen  

 opsparing udover, hvad der følger af almindelig budgetlægning.
Der skal føres  

 regnskab med pensionen.
Når et større beløb udbetales, fx i forbindelse med pensionstilkendelsen,  

 kan beløbet indsættes på en konto i et pengeinstitut i pensionistens navn  

 under Finanstilsynet.
Kontoen forsynes med en påtegning om, at der ikke kan  

 hæves på kontoen uden samtykke fra udvalget.
Det sociale udvalg bør ikke uden et retsgyldigt samtykke fra pensionisten  

 overlade administration af et bestemt beløb til en privatperson der i  

 virkeligheden må sidestilles med en værge uden at myndighedslovens regler  

 herom har været anvendt.
Hvis det sociale udvalg med pensionistens samtykke  

 overlader administrationen til en privatperson, fx pensionistens ægtefælle,  

 forældre eller andre pårørende, bør pensionen ikke indsættes på  

 administratorens konto uden begrænsninger og uden regnskabspligt.
Udbetaling af pension i udlandet 156. Pension kan i et vist omfang udbetales til  

 pensionister med bopæl i udlandet, jf. vejledningens afsnit I pkt. 20. Se  

 også pkt. 19 om udbetaling under midlertidigt ophold i udlandet.
 For pensionister med bopæl i udlandet skal social- og  

 sundhedsforvaltningen med regelmæssige mellemrum forlange en attest fra  

 pensionisten i udlandet til bevidnelse af pensionistens adresse og af, at  

 pensionisten stadig er i live.
 Herudover skal social- og sundhedsforvaltningen fx een gang årligt  

 forlange en erklæring med oplysning om pensionistens indtægts- og  

 formueforhold samt om eventuel ægtefælleindkomst, hvis det har betydning for  

 størrelsen af den udbetalte pension.
 Det er social-og sundhedsforvaltningen, som skal opgøre socialindkomsten  

 for en pensionist, der på grund af ophold i udlandet ikke er skattepligtig  

 her i landet, jf. § 1, stk. 3, i skatteministeriets bekendtgørelse nr. 547 af  

 5. december 1980 vedrørende socialindkomsten.
 Med hensyn til opgørelsen af socialindkomsten i disse tilfælde henvises  

 der til socialministeriets bekendtgørelse nr. 449 af 15. oktober 1980 om  

 henregning til socialindkomsten af indkomster, der er undtagne fra den  

 almindelige skattepligt samt til socialministeriets cirkulære af 15. oktober  

 1980 om socialindkomst, pkt. 6.
Som eksempel på, hvorledes leveattest og erklæring om indtægtskontrol kan  

 udformes, henvises der til blanketter, som er udarbejdet af Kommunernes  

 Landsforening.
KLJ. 16.16.070 og 16.16.071.
Ændring af pension Årlig fastsættelse 157. Pensionen fastsættes hver 1. januar med virkning  

 fra denne dato.
Ligeledes hver 1. januar fastsættes for den enkelte  

 pensionist en personlig tillægsprocent, hvorefter de personlige tillæg  

 beregnes, se pkt. 198.
 Den årlige fastsættelse sker som hovedregel på grundlag af  

 socialindkomsten med de særlige fravigelser som nævnt under pkt. 124-134.
 For de 67-69-årige skal den årlige fastsættelse ske på grundlag af  

 pensionistens arbejdsindtægt, som den indgår i socialindkomsten, se pkt. 120.
Den nævnte hovedregel fraviges for modtagere af pension, der inden for de  

 to foregående kalenderår har fået beregnet pension på grundlag af den  

 forventede fremtidige indkomst.
Det kan ske, enten fordi der har været tale  

 om en førstegangsberegning, eller fordi pensionen har været omregnet i løbet  

 af året, se pkt. 150 og 158. I disse situationer vil det ved den årlige  

 fastsættelse den følgende og næstfølgende 1. januar være nødvendigt at  

 fastsætte en forventet fremtidig indkomst, idet socialindkomsten ikke kan  

 forventes at være udtryk for pensionistens indkomst i det år pensionen  

 vedrører.
Hvis pågældende fx bliver pensionist den 1. juli 1987 vil først  

 indkomsten i 1988 være udtryk for en stabiliseret indkomst.
Indkomsten i 1988  

 er imidlertid først grundlag for den årlige fastsættelse af pensionen for  

 1990. Ved de årlige fastsættelser 1. januar 1988 og 1989 må derfor anvendes  

 en forventet fremtidig indkomst.
 For de 67-69-årige, hvor indtægtsreguleringen kun løber over en periode af  

 3 år skal pensionen de 2 første år således beregnes på grundlag af den  

 forventede indtægt og kun det sidste år beregnes efter hovedreglen.
Omregning i løbet af året 158. Omregning i løbet af året skal ske, hvis  

 pensionistens eller ægtefællens indtægt mere end rent midlertidigt ændres så  

 meget at en ny pensionsberegning på grundlag af den aktuelle indkomst  

 opregnet til helårsbasis (den forventede fremtidige indtægt) nu vil give et  

 andet resultat.
Endvidere skal der ske omregning, hvis der indtræder  

 ændringer i de personlige forhold, som har betydning for pensionens  

 størrelse.
Opgørelsen foretages på samme måde som ved den første  

 pensionsberegning, se pkt. 150.
 Til nærmere vejledning gennemgås nogle af de oftest forekommende  

 situationer.
 159. Ved indtægtsforøgelser, der ikke med sikkerhed  

 kan betragtes som vedvarende, beror omregningsspørgsmålet i indtil 2-3  

 måneder.
 Ophører ekstraindtægten, vil den først indgå i indtægtsgrundlaget ved den  

 årlige fastsættelse det næstfølgende år på grundlag af den slutlignede  

 indkomst for det år, pensionisten har haft ekstraindtægter.
Hvis indtægten vedvarer ud over 2-3 måneder, omregnes pensionen straks  

 derefter, dvs. fra den 1. i måneden efter.
Hvis det ny indtægtsniveau  

 fortsætter, tages det tidligere, lavere indtægtsniveau ikke i betragtning ved  

 den årlige fastsættelse pr. 1. januar.
 Ophører indtægten derefter, omregnes der straks igen (fra den 1. i måneden  

 efter).
160. Den fremgangsmåde der er nævnt under pkt. 159 må  

 betragtes som mindre hensigtsmæssig i de forholdsvis sjældne tilfælde, hvor  

 en ekstraindtægt af betydelig størrelse har karakter af eengangsindtægt eller  

 dog kun vedrører en kortere periode.
I sådanne tilfælde er det vigtigt af  

 hensyn til pensionisten, at indtægtens virkning på pensionen ikke udskydes  

 til den årlige fastsættelse det næstfølgende år.
I stedet kan man henføre  

 indtægten til en 12-måneders periode, begyndende på det tidspunkt, da  

 indtægten er til den pågældendes rådighed.
 161. Indtræder der varig forøgelse af formueindtægten,  

 fx ved salg af fast ejendom, anses indtægtsforøgelsen for indtruffet på  

 salgsdagen, således at pensionen kan omregnes med virkning fra den 1. i  

 måneden efter ændringen.
 Ved dødsbobehandling, hvadenten behandlingen finder sted ved privat eller  

 ved offentlig skifte, omregnes pensionen fra skæringsdagen for opgørelsen af  

 arven til de enkelte arvinger.
 Ved udlodning af større a' contobeløb kan pensionen omregnes fra dette  

 tidspunkt.
162. Sæsonindtægter og lignende kan behandles sådan,  

 at pensionen i indtægtsperioden beregnes efter en årsindtægt på 12 den  

 månedlige sæsonindtægt, og at den resten af året fastsættes uden hensyn til  

 sæsonindtægten.
Ved fast tilbagevendende sæsonindtægter må det betragtes som  

 principielt korrekt, at pensionen løbende beregnes efter hovedreglen, dvs. på  

 grundlag af indtægten i det senest slutlignede indkomstår.
Den lige nævnte  

 alternative fremgangsmåde vil dog efter omstændighederne kunne være mere  

 hensigtsmæssig.
163. Omregning i løbet af året kan også blive aktuel,  

 hvis pensionistens socialindkomst ændres som følge af ændring af ansættelsen.  

 Pensionen skal da omregnes for fremtiden på grundlag af den ændrede  

 socialindkomst.
Herudover kan der eventuelt blive tale om efterregulering  

 (enten tilbagebetaling eller efterbetaling) af allerede udbetalt pension, se  

 pkt. 167.
164. Omregning af pension kan ligeledes blive aktuel i  

 tilfælde af indgåelse af ægteskab eller ophævelse af samliv mellem  

 ægtefæller.
Omregning skal eksempelvis i tilfælde af samlivsophævelse ske  

 dels fordi pensionen nu fremover skal beregnes efter satsen for enlige, dels  

 fordi det efter samlivsophævelsen alene er pensionistens indtægt, der skal  

 indgå i indtægtsgrundlaget for de indtægtsregulerede tillæg.
 Omregning skal ske ikke blot ved separation og skilsmisse, men også ved  

 faktisk samlivsophævelse.
165. Samlivet anses for ophævet, når en pensionist  

 under ophold på en institution under sygehusvæsenet er visiteret til ophold  

 på plejehjem under bistandsloven.
Tilsvarende anses samlivet for ophævet, når  

 det sociale udvalg har skønnet, at en pensionist må anses for plejepatient  

 eller i øvrigt skønnes uegnet til mere varig udskrivning til eget hjem, uden  

 at pågældende er visiteret til ophold på plejehjem.
 Samlivet anses også for ophævet, hvis en af ægtefællerne har fået ophold  

 på plejehjem eller en institution anerkendt efter § 112, stk. 1 i  

 bistandsloven, medmindre opholdet forventes at blive så kortvarigt, at  

 pensionen ikke skal nedsættes fra udgangen af måneden efter  

 indlæggelsesmåneden.
 Den første pensionsberegning for ægtefællerne som enlige foretages med  

 virkning fra det tidspunkt, pensionen nedsættes eller inddrages under  

 opholdet.
 Skattemæssigt betragtes samlivet som ophørt ved indlæggelsesårets udgang,  

 se kildeskattelovens § 4, stk. 4.
Efter sambeskatningens ophør sker beskatningen af en formue hos den  

 ægtefælle, til hvis bodel formuen hører.
Dette sker, indtil der eventuelt  

 træffes aftale om deling af fællesboet.
Afsættes der beløb til forsørgelse af  

 den hjemmeboende ægtefælle eller børn i henhold til bistandslovens § 85, stk.  

 2, kan beløbet fratrækkes ved indkomstopgørelsen for pensionisten på  

 plejehjem.
Forsørgelsesbeløbet beskattes hos modtageren.
Pensionsberegningen sker på grundlag af den forventede indtægt for hver  

 ægtefælle opgjort efter de retningslinier, der gælder for opgørelse af  

 socialindkomsten.
Det er derfor nødvendigt allerede fra dette tidspunkt at  

 foretage en opgørelse over ægtefællernes særeje og bodele, selv om  

 sambeskatningen først ophører med udgangen af optagelsesåret.
På grundlag  

 heraf beregnes forventet formueindtægt og formuetillæg.
Formuetillæg beregnes  

 af den del af formuen, der er henført til den pågældende pensionists bodel.
 Ved opgørelsen over ægtefællernes bodele og særeje vil man normalt kunne  

 tage udgangspunkt i den fordeling af formuen, som er godkendt af  

 skattemyndighederne.
 Ved beregningen af pension for den hjemmeboende ægtefælle skal der som  

 forventet indkomst medregnes indtægter af egen bodel og særeje samt eventuelt  

 formuetillæg, samt et eventuelt afsat forsørgelsesbeløb efter bistandslovens  

 § 85, stk. 2.
 Ejerboligfradrag beregnes for den ægtefælle, til hvis bodel en ejerbolig  

 er henført.
 Hvis ejerboligen hører til begge ægtefællers bodele, beregnes der  

 formuetillæg til hver af ægtefællerne efter den del af ejendomsværdien, som  

 er henført til hver ægtefælle.
166. Omregning kan endvidere blive aktuel ved bortfald  

 af pension som følge af bortregulering af pensionens grundbeløb, idet taksten  

 for samgifte pensionister, ikke længere skal anvendes for den ægtefælle, der  

 fortsat skal have udbetalt pension.
I tilfælde, hvor pensionen bevares i form  

 af førtidsbeløb, invaliditetsbeløb, bistandstillæg eller plejetillæg, skal  

 der dog ikke ske omregning til taksten for enlige.
Efterregulering 167. Efterregulering af allerede udbetalt pension kan  

 ske, hvis socialindkomsten ændres som følge af en ændret ansættelse.
 Hvis den nye socialindkomst fastsættes til et lavere beløb, således at  

 indkomstgrundlaget for pensionen skulle have været lavere, skal pensionisten  

 have efterbetalt den for lidt udbetalte pension.
Er situationen den omvendte, dvs. at den nye socialindkomst fastsættes til  

 et højere beløb end den gamle, kan der eventuelt blive tale om  

 tilbagebetaling af den for meget udbetalte pension.
Om der skal ske  

 tilbagebetaling afhænger af, om pensionisten har tilsidesat sin  

 oplysningspligt.
Tilbagebetaling 168. Pension (og andre sociale ydelser) der er bestemt  

 til at anvendes til almindelige leveomkostninger kan som hovedregel ikke  

 kræves tilbage.
 Der gælder visse begrænsede undtagelser fra denne hovedregel, dels efter  

 lovens § 42, dels efter almindelige retsprincipper om tilbagebetaling af  

 urigtigt udbetalte beløb.
 § 42  fastslår, at hvis en pensionist har tilsidesat  

 sin oplysningspligt efter § 41 eller iøvrigt mod bedre vidende uberettiget  

 har modtaget pension, skal pensionisten eller dennes dødsbo tilbagebetale det  

 beløb, der er modtaget med urette.
Bestemmelsen omfatter de tilfælde, hvor pensionisten har udvist svig, dvs.  

 tilfælde, hvor pensionisten forsætligt har fremkaldt, vedligeholdt eller  

 udnyttet en vildfarelse hos det sociale udvalg.
Herudover omfatter  

 bestemmelsen tilfælde, hvor pensionisten ikke har gjort sig skyldig i svig  

 ved modtagelsen, men hvor han dog har vidst, at udbetalingen beroede på en  

 misforståelse hos kommunen.
 Når en fejlagtig udbetaling skyldes en misforståelse, som pensionisten  

 hverken har fremkaldt med vilje eller været opmærksom på ved modtagelsen af  

 beløbet, kan der kun kræves tilbagebetaling i de tilfælde, hvor fejlen  

 skyldes forkerte oplysninger, som stammer fra pensionisten, og hvor kommunen  

 ikke har haft rimelig mulighed for at opdage, at der var noget forkert.
Spørgsmålet om tilbagebetaling har været aktuelt i tilfælde, hvor  

 pensionisten selv har været i god tro, og hvor det er ægtefællens forhold,  

 der er årsag til, at der er udbetalt pension med urette.
Der kan i sådanne  

 tilfælde gøres krav gældende mod den ægtefælle, der var i ond tro, ud fra  

 dansk rets almindelige erstatningsregler.
 Efter seneste domspraksis kan der i modsætning til, hvad der tidligere har  

 været antaget i sådanne tilfælde, ikke gøres krav gældende mod den  

 repræsenterede ægtefælle.
Tilbagebetaling af personligt tillæg 169. Det sociale udvalg kan undtagelsesvis træffe  

 beslutning om tilbagebetaling af personlige tillæg.
Tilbagebetaling kan kræves, Tilbagebetaling kan endvidere kræves, Tilbagebetaling kan endvidere kræves, Endelig kan tilbagebetaling kræves, Hvis der til dækning af udgifter ved børns forsørgelse er ydet personligt  

 tillæg i forbindelse med forskud på pension, og der derefter ved tilkendelse  

 af pension sker efterbetaling af børnetilskud, omfattes tilfældet af 2). Der  

 skal derfor tages forbehold om tilbagebetaling, uanset at situationen også  

 dækkes af 3).
170. I forbindelse med tilbagebetalingskrav vil det  

 ofte være nødvendigt at aftale en afdragsordning med pensionisten.
Der må ved  

 fastsættelsen af afdragsordninger tages hensyn til pensionistens mulighed for  

 at forsørge sig selv og sin familie med de midler, der er tilbage.  

 Tilbagebetalingen kan ske ved modregning i den fremtidige pension.
Om  

 modregning se pkt. 187.
Frakendelse, overflytning og hvilende pension 171. Det sociale udvalg skal i visse tilfælde rejse  

 sag om frakendelse eller overflytning til anden pension, se lovens § 44.  

 Pensionisten kan også selv rejse sag om frakendelse eller ændring af pension.  

 Pension på helbredsmæssigt grundlag kan desuden gøres hvilende, se lovens §  

 59, stk. 2. Der henvises til pkt 92-100.
 Frakendelsesbestemmelsen i § 44 er derimod uanvendelig på pension, som  

 udbetales efter bestemmelsen i § 3, stk. 2 i lov nr. 248 af 8. juni 1983 om  

 ændring af lov om invalidepension mv. og ophævelse af enkepension mv., idet  

 pensionsretten for personkredsen, der modtager pension efter denne  

 bestemmelse, ikke har beroet på, at indtægten lå under udelukkelsesgrænsen.
Overgang fra førtidspension til folkepension 172. Personer, som modtager førtidspension eller  

 invaliditetsydelse, overgår til folkepension fra den 1. i måneden efter det  

 fyldte 67. år, se lovens § 37.
 Overgang til folkepension sker uden ansøgning herom, se pkt. 102.
 Et eventuelt bistands- eller plejetillæg bevares ved overgang til  

 folkepension.
 Udbetaling af pension under ophold på institution mv.
 173. Nedsættelse eller inddragelse af pension kan  

 finde sted på alle institutioner under sygehusvæsenet, enten hvis den  

 pågældende er visiteret til plejehjem efter bistandsloven, se lovens § 46,  

 stk. 1, eller må anses for plejepatient eller i øvrigt skønnes uegnet til  

 mere varig udskrivning til eget hjem, se lovens § 46, stk. 2.
For personer, der har ophold på institutioner efter bistandslovens § 112,  

 stk. 1, eller ved strafafsoning eller andre frihedsberøvende foranstaltninger  

 i henhold til dom, udbetales pension indtil udgangen af den måned, der følger  

 efter optagelsesmåneden, se lovens § 46, stk. 4 og 5. Udbetalingsperioden  

 svarer til den periode, der gælder for plejehjem.
Der gælder ligeledes en  

 dispensationsbestemmelse, i lighed med reglen for plejehjem.
 Reglerne om udbetaling af pension under institutionsophold er noget  

 forskellige og afhænger dels af institutionstypen dels af opholdets art og  

 forløb.
Der kan være tale om følgende former: Nedsættelse af pension, således at  

 der af pensionen udbetales et beløb til personlige fornødenheder og eventuelt  

 et beløb til dækning af husleje og lignende.
Den resterende del af pensionen  

 udbetales ikke, men anvendes i visse tilfælde til betaling for opholdet.
Inddragelse af pension.
Beløb til personlige fornødenheder udbetales ikke  

 af pensionen.
 Udbetaling af pension, men således at pensionen indgår i den indtægt,  

 hvoraf en eventuel opholdsbetaling beregnes.
En del af reglerne er imidlertid fælles for alle eller de fleste  

 institutionstyper, hvor pensionen nedsættes eller inddrages.
Disse regler  

 omtales i pkt. 174-178. De særlige regler for de enkelte institutionstyper  

 omtales i pkt. 179-184. Endelig findes en kort beskrivelse af reglerne for de  

 institutioner mv., hvor pensionen bevares, i pkt. 185.
 Reglerne om betaling for opholdet med andre indtægter end pensionen  

 omtales kun i det omfang, de skal ses i særlig sammenhæng med  

 pensionsreglerne.
Fælles regler i situationer, hvor pensionen kan nedsættes eller inddrages 174. Der er ikke begrænsninger i adgangen til at  

 ansøge om og få tilkendt pension under institutionsophold, uanset  

 institutionstypen, se bekg. (SM) § 27. Det må især anbefales, at der ansøges  

 om pension i de tilfælde, hvor pensionen anvendes til betaling for opholdet,  

 og hvor betalingen med andre indtægter derfor kan blive mindre.
Det kan også  

 i visse tilfælde have betydning for den pågældendes ret til at få dækket  

 særlige udgifter, at der er tilkendt pension, ligesom det kan være af  

 betydning, at pensionen i givet fald kan udbetales fra udskrivningsdagen.
Der  

 bør ikke ansøges om bistands- eller plejetillæg medmindre dette sker med  

 henblik på en forventet udskrivning fra institutionen.
Hvis der tilkendes pension under opholdet, kan pensionen ikke udbetales  

 for opholdsperioder, der ligger udover de opholdsperioder, der er nævnt i  

 lovens § 46. Pension der er søgt under opholdet, skal derfor normalt  

 nedsættes eller inddrages fra tilkendelsestidspunktet.
Inddragelse efter  

 lovens § 46, stk. 1 og 2, forudsætter imidlertid, at der er truffet særlig  

 beslutning herom.
Det sociale udvalg må derfor i disse tilfælde være  

 opmærksom på, om en sådan beslutning bør træffes, og i givet fald behandle  

 sagen herom i sammenhæng med ansøgningen om pension.
 Selv om pensionen er nedsat eller inddraget, bevarer den pågældende sin  

 status som pensionist, se bekg. (SM) § 28. Det betyder, at der ikke på ny  

 skal ansøges om pension, når betingelserne for nedsættelse eller inddragelse  

 ikke længere er til stede, og at der i særlige tilfælde kan udbetales  

 personligt tillæg til den pågældende.
 Er den pågældende gift med en pensionist, skal pensionerne til begge  

 ægtefæller omregnes som til enlige pensionister, se pkt. 165. Omregningen  

 sker med virkning fra det tidspunkt, hvor pensionen nedsættes eller  

 inddrages.
 Hvis pension er nedsat eller inddraget, gælder dette for alle de  

 bestanddele, hvormed pensionen udbetales, herunder invaliditetsydelse, se  

 bekg. (SM) § 28.
 For bistands- og plejetillæg gælder dog, at disse i alle tilfælde kun  

 udbetales indtil udgangen af den måned, der følger efter indlæggelses- eller  

 optagelsesmåneden ved ophold på en institution omfattet af lovens § 4 6,  

 eller plejehjem efter bistandsloven.
175. Ved opholdsperioder forstås perioder såvel med  

 som uden pension.
Ved beregning af 6-måneders perioden efter lovens § 46,  

 stk. 2, bortses fra samtlige måneder, hvori den pågældende er blevet indlagt.  

 Perioden anses i øvrigt for at være forløbet, når den pågældende har været  

 indlagt i 180 dage.
Den aktuelle opholdsperiode og opholdsperioder inden for  

 det sidste 1 1/2 år regnet fra seneste indlæggelsestidspunkt, indgår i  

 opgørelsen.
Udskrives den pågældende til eget hjem, ophold hos pårørende eller  

 lignende genoptages pensionsudbetalingen fra udskrivningsdagen, og der  

 foretages i givet fald omregning af pensionen til satsen for samgifte.
Sker  

 udskrivning alene med henblik på kortvarigt ophold uden for institutionen og  

 senere genindlæggelse genoptages pensionsudbetalingen dog ikke, se bekg. (SM)  

 § 33. Det kan fx være tilfældet, hvor der er tale om ferieophold, indlæggelse  

 på sygehus til behandling, ophold hos pårørende i forbindelse med højtider  

 eller lignende.
Der er i disse tilfælde ofte mulighed for at udbetale et  

 særligt beløb i kostpenge til den pågældende, jf. bl.a.
Socialministeriets  

 cirkulærskrivelse af 20. februar 1980 for beboere på plejehjem.
 Ved fornyet ophold gælder samme regler, som ved første indlæggelse eller  

 optagelse, se bekg. (SM) § 33, stk. 2 og 3. Det er således nødvendigt, at der  

 træffes ny beslutning om inddragelse efter lovens § 46, stk. 2. Såfremt den  

 pågældende fortsat er visiteret til plejehjem efter bistandsloven, er en ny  

 beslutning herom dog ikke påkrævet ved nedsættelse af pensionen efter lovens  

 § 46, stk. 1.
Ved flytning mellem institutioner med henblik på mere varigt ophold på  

 tilflytningsinstitutionen udbetales en nedsat eller inddraget pension ikke  

 påny, selv om der gælder mere gunstige regler for tilflytningsinstitutionen  

 end fraflytningsinstitutionen.
Ligeledes udbetales en pension, der endnu ikke  

 er nedsat eller inddraget, kun til det tidligste tidspunkt, der gælder for  

 ophold på en af de to institutioner, se bekg. (SM) § 34. Det er i disse  

 tilfælde ikke nødvendigt, at der træffes særlig beslutning efter lovens § 46,  

 stk. 1 eller 2, hvis tilflytning til sygehusinstitutionen sker fra en anden  

 institution, der er omfattet af reglerne om pensionsinddragelse eller  

 nedsættelse.
Det her nævnte gælder kun for tidspunktet for nedsættelsen eller  

 inddragelsen.
For så vidt angår selve formen for denne, anvendes reglerne for  

 tilflytningsinstitutionen.
176. Når pension er nedsat efter lovens § 46, stk. 1,  

 og når den pågældende har ophold på plejehjem og visse forsorgshjem efter  

 bistandsloven, udbetales et beløb til personlige fornødenheder af pensionen,  

 jf. bistandslovens §§ 84 og 118 og § 110. Er pensionen inddraget efter § 46,  

 stk. 2, er der efter sygehusloven ret til et tilsvarende beløb.
Der henvises  

 til Indenrigsministeriets regler herom.
For personer omfattet af lovens § 46,  

 stk. 4, kan der ligeledes udbetales et beløb til personlige fornødenheder.  

 Til personer under 60 år ydes et beløb fastsat af amtsrådet inden for  

 rammerne af beløbene efter bistandslovens § 84, jf.
Socialstyrelsens  

 cirkulæreskrivelse af 19. marts 1980 og senest Socialstyrelsens  

 cirkulæreskrivelse af 19. september 1986. Til personer over 60 år ydes  

 beløbet efter bistandslovens § 84.
Beløb til dækning af udgifter til husleje og lignende skal udbetales til  

 enlige pensionister, der har fået nedsat pensionen efter lovens § 46, stk. 1.  

 Beløbet kan endvidere ydes til pensionister enlige, som gifte der er omfattet  

 af lovens § 46, stk. 4 og 5, og personer, der er optaget på plejehjem efter  

 bistandsloven, hvis der er rimelig udsigt til, at den pågældende kan  

 udskrives inden for et tidsrum af omkring 3 måneder efter optagelsen.
I bekg.  

 (SM) § 29 er det nærmere angivet, til hvilke formål beløbet kan ydes.
Der er  

 herved tilsigtet samme praksis som efter bistandsloven.
 Det nævnte beløb afholdes af pensionen og kan derfor ikke overstige denne,  

 men der kan eventuelt udbetales hjælp i form af personligt tillæg til de  

 pågældende, hvis der er et særligt behov herfor.
177. Det forudsættes, at det sociale udvalg i  

 nødvendigt omfang samarbejder med den pågældende institution i sager om  

 nedsættelse eller inddragelse af pension.
Dette gælder især, hvor den  

 fortsatte udbetaling af pension beror på udvalgets afgørelse og en  

 indstilling fra institutionen, se lovens § 46, stk. 1 og 2, samt stk. 4 og 5,  

 for så vidt angår udbetaling af beløb til dækning af udgifter til husleje og  

 lignende.
Det bør i alle tilfælde undersøges, om den pågældende kan udskrives  

 til eget hjem eller lignende, se bekg. (SM) § 30 og cirk. §§ 22-24.
 Når nedsættelse eller inddragelse af pension bliver aktuel, skal udvalget  

 vejlede pensionisten og en eventuel ægtefælle om konsekvenserne heraf og om  

 mulighederne for hjælp, både efter pensionsloven og anden lovgivning,  

 herunder bistandsloven, se cirk. § 25.
178. En udenlandsk pension, der i kraft af en  

 konvention træder i stedet for en dansk pension, og som ikke fra  

 udbetalingslandet nedsættes eller bortfalder som følge af  

 institutionsopholdet, anvendes til betaling for opholdet efter de regler, der  

 gælder om den danske pension for den pågældende institution, se bekg. (SM) §  

 36. Bestemmelsen anvendes på den udenlandske pension, der senere må forventes  

 afløst af en dansk pension.
Dette vil fx være tilfældet med udenlandsk  

 pension ydet efter den nordiske konvention.
Er der tale om ophold på plejehjem efter bistandsloven, bevares et beløb  

 til personlige fornødenheder af pensionen, mens resten anvendes som betaling  

 for opholdet.
På institutioner, hvor en dansk pension ville være blevet  

 inddraget, anses hele pensionen som betaling for opholdet, og beløb til  

 personlige fornødenheder udbetales efter de regler, der gælder for de  

 pågældende institutioner.
 Det sociale udvalg må i disse tilfælde underrette den udenlandske  

 pensionsanvisende myndighed om, at den pågældende har fået ophold på en  

 institution, og at en dansk pension i denne situation ville være blevet  

 nedsat eller inddraget.
 Pensionen eller den del heraf, der anses som betaling for opholdet, indgår  

 som indtægt for den pågældende institution og fragår i givet fald i det  

 beløb, der anmeldes til refusion, eller opkræves som betaling fra en anden  

 myndighed.
Anden udenlandsk pension, herunder pension efter EF-forordning nr. 1408/71  

 skal behandles som anden indtægt ud over dansk pension.
Særlige regler for de  

 enkelte institutionstyper Institutioner under sygehusvæsenet 179. Pensionen nedsættes, når det sociale udvalg under  

 en pensionists indlæggelse på en institution under sygehusvæsenet træffer  

 bestemmelse om, at pensionisten skal optages på plejehjem efter  

 bistandsloven, se lovens § 46, stk. 1. Bestemmelsen vedrører alle  

 institutioner under sygehusvæsenet, dvs. også de psykiatriske institutioner,  

 jf.
Indenrigsministeriets cirkulære af 19. september 1984 om inddragelse og  

 udbetaling af lommepenge til patienter på institutioner under sygehusvæsenet.
 Fra udgangen af måneden efter den måned, hvor afgørelse om optagelse på  

 plejehjem er truffet af det sociale udvalg, udbetales pensionen med et beløb  

 til personlige fornødenheder, svarende til de beløb der er fastsat i  

 bistandslovens §§ 84 og 118.
Der sker alene en nedsættelse af pensionen.
Den del af pensionen, som ikke  

 kommer til udbetaling, betragtes ikke som betaling for opholdet.
 Pension til enlige pensionister udbetales foruden med et beløb til dækning  

 af personlige fornødenheder (lommepenge) også med et beløb til dækning af  

 udgiften til husleje o.l.
 Beløbet ydes for perioden til optagelse på plejehjem og bortfalder senest,  

 når bistandslovens betalingsregler kommer til anvendelse, dvs. med udgangen  

 af måneden efter måneden for optagelsen på plejehjem.
Som anført gælder ordningen kun, når bestemmelsen om optagelse på  

 plejehjem vedrører enlige pensionister.
Når der træffes tilsvarende  

 bestemmelse for en gift pensionist, må eventuel hjælp til opretholdelse af  

 boligen ydes til den hjemmeboende ægtefælle som personligt tillæg, hvis den  

 pågældende er pensionist, og ellers som hjælp efter bistandsloven.
 Beslutningen om optagelse på plejehjem sker efter reglerne i  

 bistandslovens § 83, stk. 2. Beslutningen bør derfor ikke træffes alene fordi  

 den pågældende eventuelt langvarigt er indlagt på sygehus, men kun hvis det i  

 øvrigt ikke skønnes sandsynligt, at den pågældende kan klare sig i eget hjem,  

 og sygehusopholdet derfor i realiteten træder i stedet for et  

 plejehjemsophold eller midlertidig indlæggelse på sygehus fra plejehjem.
 180. Pensionen inddrages, når det sociale udvalg under  

 en pensionists indlæggelse på en institution under sygehusvæsenet træffer  

 bestemmelse efter lovens § 46, stk. 2, om, at den pågældende må anses for  

 plejepatient eller i øvrigt skønnes uegnet til mere varig udskrivning til  

 eget hjem.
 Inddragelsen sker fra udgangen af måneden efter den måned, hvor afgørelsen  

 er truffet, dog tidligst efter en samlet indlæggelsestid på 6 måneder ud over  

 indlæggelsesmåneden regnet fra 11/2 år forud for indlæggelsen, jf. pkt. 175.  

 Der udbetales fra inddragelsestidspunktet et beløb til personlige  

 fornødenheder efter sygehusloven svarende til beløbet efter bistandslovens §§  

 84 og 118.
 Pensionen anvendes ikke til betaling for opholdet.
 Afgørelsen om inddragelse af pension efter lovens § 46, stk. 2, skal  

 træffes i nært samarbejde med amtsrådet, eller den myndighed amtsrådet  

 bemyndiger hertil, normalt den pågældende institution under sygehusvæsenet,  

 der skal afgive en indstilling i sagen.
 Afgørelsen kan kun træffes, når den pågældendes ophold hovedsagelig er af  

 plejemæssig karakter eller den pågældende som følge af sit behandlingsbehov  

 skønnes uegnet til mere varig udskrivning til eget hjem, se bekg. (SM) § 30.
 Bestemmelsen omfatter herefter de psykiatriske patienter, der til  

 stadighed opholder sig på sygehusene med behov for hyppig behandling, og  

 psykiatriske plejepatienter, der er sygehusmæssigt færdigbehandlede, som  

 opholder sig på institutioner under sygehusvæsenet.
Bestemmelsen omfatter endvidere pensionister dømt til behandling på  

 hospital for sindslidende.
Dom til behandling på hospital for sindslidende,  

 kan ikke sidestilles med strafafsoning eller andre frihedsberøvende  

 foranstaltninger.
 Reglen i § 46, stk. 2, omfatter ligeledes patienter med ophold på  

 somatiske sygehusafdelinger, men disse vil bortset fra egentlige pleje- og  

 ventetidspatienter, der som oftest allerede vil være plejehjemsindstillede og  

 hermed omfattet af reglen i § 46, stk. 1, normalt kunne forventes at blive  

 udskrevet til eget hjem.
En særlig gruppe somatiske patienter, der er omfattet af reglen i § 46,  

 stk. 2, er patienterne på Kolonien Filadelfia's epileptikerafsnit, som ved  

 institutionens overgang fra særforsorg til somatisk sygehus ved særforsorgens  

 udlægning fik ret til at få pensionen udbetalt.
Der er her i vidt omfang tale  

 om kroniske patienter, som vil forblive institutionsanbragte.
Udover denne  

 gruppe vil bestemmelsen således kun sjældent finde anvendelse på somatiske  

 patienter.
 Kravene til institutionens indstilling er beskrevet i cirkulærets § 23,  

 stk. 2. Der skal herefter foretages en vurdering af pensionistens funktioner  

 både ud fra lægelige og sociale kriterier samt en vurdering af den  

 pågældendes muligheder for at forbedre sin tilstand med henblik på ophold  

 udenfor institution.
Der skal foretages en konkret vurdering af, om der - med den viden man har  

 på vurderingstidspunktet - er rimelig udsigt til, at patienten vil kunne  

 udskrives til eget hjem.
Denne vurdering må ifølge sagens natur vedrøre en  

 nogenlunde overskuelig periode, og i praksis vil det derfor normalt være et  

 spørgsmål om, hvorvidt patienten vil kunne forventes udskrevet til eget hjem  

 inden for de nærmeste par år.
En usikker eller hypotetisk antagelse af, at  

 patienten i en mere ubestemt fremtid måske vil kunne udskrives til eget hjem,  

 bør således ikke danne grundlag for en fortsat pensionsudbetaling under  

 sygehusopholdet.
Der er ved gennemførelsen af § 46, stk. 2, lagt vægt på, at  

 administrationskrævende foranstaltninger i videst muligt omfang undgås.
På  

 denne baggrund bør en sag om inddragelse først rejses, når patienten har haft  

 en indlæggelsesperiode, om hvilken det må siges, at den ikke eller næppe vil  

 føre til udskrivning.
Først på dette tidspunkt er der anledning til en  

 særskilt registrering af patientens indlæggelsesperioder.
På de fleste  

 psykiatriske institutioner, foretages allerede en sådan registrering og der  

 gives meddelelse om indlæggelse til pensionistens opholdskommune.
Det kan  

 være hensigtsmæssigt at videreføre en sådan - allerede etableret - praksis,  

 men det må understreges, at inddragelse af pension efter § 46, stk. 2, altid  

 forudsætter en konkret vurdering af pensionistens situation, og at der ikke  

 kan foretages automatisk pensionsinddragelse.
Det er forudsat, at initiativet til at rejse sag om pensionsinddragelse  

 ligger hos amtsrådet eller den myndighed, amtsrådet bemyndiger hertil,  

 sædvanligvis ledelsen af den pågældende institution.
Selvom forpligtelsen  

 påhviler amtsrådet, kan det sociale udvalg dog altid rejse en sådan sag og på  

 denne baggrund anmode vedkommende myndighed om en indstilling i sagen.
Sagen  

 bør i øvrigt, hvor dette er hensigtsmæssigt, rejses inden udløbet af  

 6-måneders-perioden.
Plejehjem mv. efter bistandsloven 181. Pensionen nedsættes efter reglerne i  

 bistandslovens §§ 84 og 85 for pensionister, der har ophold på plejehjem  

 efter bistandslovens §§ 79 og 112, stk. 2, samt på forsorgshjem eller en  

 tilsvarende institution efter bistandslovens § 105 når disse er bestemt til  

 længerevarende ophold for personer, der er hjemløse eller ikke kan tilvænne  

 sig det almindelige samfundsliv.
 Fra udgangen af måneden efter indlæggelsesmåneden dog ved ophold på de  

 nævnte forsorgshjem allerede fra den måned, der følger efter  

 indlæggelsesmåneden, jf. bistandslovens § 110 kommer pension kun til  

 udbetaling med et beløb til personlige fornødenheder, lommepengebeløbet, jf.  

 bistandslovens §§ 84 og 118.
Pensionisten betaler for opholdet med den del af pensionen, som ikke  

 udbetales.
Det får betydning på grund af reglerne for betaling med indtægt  

 ved siden af pensionen.
Medens ikke-pensionister betaler 100 pct. af  

 indtægten for opholdet, betaler pensionister kun med 60 pct. af indtægten  

 udover pensionen.
Da opholdsbetalingen ikke kan overstige den faktiske udgift  

 ved opholdet, betyder det, at den ikke-udbetalte del af pensionen kan bevirke  

 en nedsættelse af betalingen med andre indtægter.
Der kan fra nedsættelsestidspunktet tillige ydes et beløb til dækning af  

 udgifter til husleje og lignende, jf. pkt. 176. Der henvises i øvrigt til  

 pkt. 113-122 i cirkulære af 22. december 1986 om institutioner under  

 kommunerne.
I følge bistandslovens § 85 a er der efter den 1. januar 1989  

 mulighed for at en kommunalbestyrelse kan beslutte, at beboerne i et eller  

 flere plejehjem i kommunen får udbetalt social pension under ophold i  

 plejehjem.
Beboerne betaler herefter for de ydelser, som de modtager som led  

 i plejehjemsopholdet.
Døgninstitutioner for børn og unge efter bistandslovens § 96 182. Pensionen inddrages med udgangen af måneden efter  

 den måned en pensionist har fået ophold på en døgninstitution for børn og  

 unge efter bistandslovens § 96, se bekg. (SM) § 35.
 Pågældende kan dog beholde et beløb til dækning af udgifter til husleje og  

 lignende, såfremt der er rimelig udsigt til at pågældende vil kunne udskrives  

 inden for et tidsrum af omkring 3 måneder efter optagelsen.
 Pensionen anses ikke for bortfaldet, og der kan ydes personligt tillæg,  

 hvis betingelserne herfor er opfyldt.
Institutioner efter bistandslovens § 112, stk. 1 183. Pensionen inddrages med udgangen af måneden efter  

 den måned, en pensionist har fået ophold på en institution efter  

 bistandslovens § 112, stk. 1, for personer med vidtgående fysiske eller  

 psykiske handicap, se lovens § 46, stk. 4.
 Der udbetales fra inddragelsestidspunktet et beløb til personlige  

 fornødenheder og eventuelt et beløb til dækning af udgifter til husleje og  

 lignende, jf. pkt. 176. Beløbet til personlige fornødenheder udbetales som en  

 institutionsydelse, mens det særlige beløb til husleje mv. kan afholdes af  

 pensionen.
 Pensionen anvendes ikke til betaling for opholdet, men indgår i  

 beregningen over hvilket beløb den pågældende pensionist over 60 år eventuelt  

 skal betale af andre indtægter, der således kan nedsættes, hvis betalingen  

 inkl. den inddragne pension overstiger den fastsatte maksimumsbetaling.
Det påhviler den pågældende institution at underrette opholdskommunen om  

 pensionister, der får ophold på institutionen.
I underretningen skal der  

 indgå oplysning, om det skønnes, at pensionisten kan forlade institutionen  

 inden for et tidsrum af omkring 3 måneder efter optagelsen, se cirk. § 24.
Strafafsoning eller andre frihedsberøvende foranstaltninger i henhold til  

 dom 184. Pensionen inddrages med udgangen af måneden efter  

 den måned, pensionisten er blevet omfattet af en foranstaltning, der er nævnt  

 i lovens § 46, stk. 5.
 Bestemmelsen omfatter også varetægtsfængsling, når denne efterfølges af en  

 af de foranstaltninger, der er direkte nævnt i loven.
Det er en betingelse for pensionsinddragelse, at den pågældende er endelig  

 dømt.
Er en eventuel dom appelleret, og er den pågældende derfor fortsat  

 varetægtsfængslet, kan inddragelse af pension ikke finde sted, før en endelig  

 dom foreligger.
 Inddragelsen vil da kunne finde sted med tilbagevirkende kraft, men  

 pågældende bør i disse tilfælde underrettes herom på det tidspunkt, hvor den  

 periode, der er fastsat i loven, er forløbet.
 Bestemmelsen omfatter ikke dom til behandling på hospital for  

 sindslidende.
 Der påhviler vedkommende fængselsmyndighed mv. samme underretningspligt  

 som er gældende for institutioner efter bistandslovens § 112, stk. 1, jf.  

 Ju.min.cirk.skr. af 13. december 1984.
 Ved en frihedsberøvende foranstaltning i henhold til dom i en institution  

 uden for fængselsvæsenet anvendes princippet i pkt. 175, sidste afsnit,  

 gældende for flytning mellem institutioner.
Ved anbringelse på psykiatrisk specialsygehus ifølge endelig dom,  

 inddrages pensionen fra udgangen af måneden der følger efter  

 anbringelsesmåneden og ved forudgående egentlig varetægtsfængsling dog med  

 tilbagevirkende kraft, jf. lovens § 46, stk. 5, 2.pkt.
Ved anbringelse som et  

 varetægtssurrogat eller som led i en mentalundersøgelse af en sigtet på den  

 pågældende type institution finder lovens § 46, stk. 5, ikke anvendelse.
Ved  

 anbringelse på institutioner efter bistandslovens § 112, stk. 1, inddrages  

 pensionen uanset endelig dom efter lovens § 46, stk. 4.
Institutioner mv., hvor pensionen bevares under opholdet, men indgår i den  

 indtægt, hvoraf betalingen eventuelt beregnes 185. For de institutioner mv., hvor der ikke gælder  

 regler om ændring af pensionen under opholdet, og hvor der opkræves betaling,  

 indgår pensionen på lige fod med andre indtægter i den indkomst, hvoraf  

 betalingen beregnes.
Det gælder på følgende områder:
 Beskyttede boliger, bistandslovens § 79, stk. 2.
 Ifølge § 86 i bistandsloven betaler beboere i beskyttede boliger en leje,  

 der fastsættes af det sociale udvalg efter retningslinier udarbejdet af  

 Socialministeren.
I henhold hertil er det fastsat, at det beløb, der skal betales, udgør  

 betaling for leje af boligen og vedligeholdelse, lys og varme samt bistand og  

 pleje i boligen, herunder bistand af hjemmehjælper, samt deltagelse i  

 aktiviteter for pensionister.
Der henvises til pkt. 97 i Socialministeriets  

 cirkulære af 22. december 1986.
Med virkning fra den 1. januar 1989 ændres reglerne for betaling for  

 ophold i beskyttede boliger.
Efter bistandslovens § 86 betaler beboere i  

 beskyttede boliger fra denne dato en leje, der fastsættes efter regler, der  

 er udarbejdet af socialministeren under hensyn til reglerne i lov om  

 individuel boligstøtte.
For el og varme samt for praktisk bistand fastsættes  

 en betaling som for personer i egen bolig.
 De nærmere regler om beregning af lejen i beskyttede boliger er under  

 udarbejdelse.
Opførelse af plejehjem og beskyttede boliger efter bistandslovens § 81 kan  

 ikke påbegyndes efter den 1. januar 1988. Denne bestemmelse har sammenhæng  

 med den nye lov om boliger for ældre og personer med handicap, hvorefter alle  

 ældreboliger opføres som selvstændige boliger.
Beboerne i disse boliger  

 modtager pension.
 Allerede opførte plejehjem og beskyttede boliger kan dog fortsat drives  

 efter de gældende regler.
Familiepleje, bistandslovens § 68 Pensionen anvendes efter fradrag af et beløb til personlige fornødenheder  

 til dækning af udgifterne ved opholdet i plejehjemmet.
Efter bistandslovens §  

 68, stk. 2, fastsætter det sociale udvalg, hvilket beløb den plejeanbragte  

 skal have til rådighed til personlige fornødenheder.
Reglerne for  

 pensionister med ophold på institution er retningsgivende for beløbets  

 størrelse, jf. pkt. 46 i Socialministeriets cirkulære af 17. december 1986,  

 om bistand efter bistandslovens afsnit I-VI til personer med vidtgående  

 fysiske eller psykiske handicap.
Institutioner efter bistandslovens § 105 På herberger og beskyttede pensionater beregnet til midlertidigt ophold  

 for personer, der er hjemløse eller ikke kan tilvænne sig det almindelige  

 samfundsliv, udbetales pensionen uændret efter optagelsen på institutionen.  

 Betaling sker efter takster.
Bortfald af ikke hævet pension 186. Efter lovens § 40 udbetales pensionen ikke, når  

 den ikke er hævet i et år.
Pension, der er overført til bankkonto, anses for hævet af pensionisten  

 den 1. i udbetalingsmåneden.
Bestemmelsen kan således kun anvendes, når  

 pensionen har været udbetalt på anden måde.
 Bestemmelsen kan især tænkes anvendt, hvor forvaltningen har måttet  

 standse pensionsudbetalingen, fordi pensionisten ikke har opfyldt sin pligt  

 til at meddele flytning, udfylde leveattest mv.
Pensionen er bortfaldet for hele perioden, hvor den ikke har været hævet.  

 Udbetalingen genoptages med virkning fra den 1. i måneden, efter at  

 pågældende har rettet henvendelse herom.
Hvis der er tale om førtidspension  

 er det således ikke nødvendigt, at sagen forelægges revaliderings- og  

 pensionsnævnet på ny.
Retsforfølgning mod krav på pension, herunder  

 modregning i pensionskrav 187. Krav på pension kan efter lovens § 47 ikke gøres  

 til genstand for udlæg eller andre former for retsforfølgning, medmindre der  

 er forløbet 3 måneder fra den dag, hvor beløbet kunne kræves udbetalt.
Som følge af bestemmelsen om, at der ikke kan foretages retsforfølgning  

 mod kravet, må modregning i krav på pension i almindelighed anses for  

 afskåret.
Efter § 47, stk. 2 er der dog udtrykkelig hjemmel til modregning  

 for krav på tilbagebetaling af for meget udbetalt pension og boligstøtte.
 Herudover er der i dagpengelovens § 26, stk. 5 hjemmel til efter visse  

 nærmere regler at fyldestgøre krav for dagpenge ydet i ansøgningsperioden ved  

 fradrag i ansøgningsperiodens pensionstilgodehavende i det omfang dette  

 strækker til.
 Efter bestemmelsen i § 26, stk. 5 kan der ikke ske fradrag for ydede  

 dagpenge i krav på invaliditetsydelse.
 Efter dagpengelovens § 26, stk. 4 ophører dagpengeudbetalingen fra den 1.  

 i måneden efter at der er givet indstilling til revaliderings- og  

 pensionsnævnet, og der er truffet beslutning om forskud på pension.
 Den adgang til at foretage modregning i social pension, som fremgår af  

 pensionslovens § 47, stk. 2 og dagpengelovens § 26, stk. 5 stemmer med det  

 almindelige princip, at der uanset forbud mod kreditorforfølgning kan  

 modregnes i krav på en ydelse når der er en snæver indbyrdes sammenhæng  

 mellem denne ydelse og den ydelse, der ønskes modregnet.
En sådan sammenhæng mellem ydelserne foreligger både ved identiske ydelser  

 som når krav på for meget udbetalt pension ønskes modregnet i et  

 pensionstilgodehavende, og ved ydelser der typisk har til formål at dække  

 samme trangstilfælde, det vil sige samme behov hos en person i en given  

 periode.
Denne situation foreligger, hvor reglen i dagpengelovens § 26, stk.  

 5 er anvendelig, men også i tilfælde hvor der er ydet kontanthjælp i  

 ansøgningsperioden og der efterfølgende tilkendes pension, som tilsigter at  

 dække samme behov i samme periode.
Hvor modregningsretten beror på, at den ydelse, der søges modregnet i  

 pensionen, er ydet for samme periode og til samme formål som den senere  

 tilkendte pension (»dobbeltforsørgelsestilfældet«), se § 26, stk. 4  

 i bistandsloven, foretages der en periodevis opgørelse af det krav, der  

 ønskes gennemført ved modregning i pensionen.
Fradrag må kun ske i den del af  

 ansøgningsperiodens pensionstilgodehavende, som er tilkendt for samme  

 tidsrum, som den ydelse, der ønskes modregnet.
Modregningsadgangen efter dagpengelovens § 26, stk, 5 omfatter samtlige  

 pensionsbestanddele bortset fra invaliditetsydelse.
Når det gælder den  

 ulovbestemte modregning for ydet kontanthjælp i ansøgningsperioden må der  

 derimod ved en konkret bedømmelse i det enkelte tilfælde tages stilling til,  

 hvilket formål kontanthjælpen har tilsigtet at dække.
Fyldestgørelsesadgangen  

 må begrænses til sådanne bestanddele af den tilkendte pension, som tilsigter  

 at dække samme behov som den ydede kontanthjælp.
 Inden for rammerne af de særlige regler i kildeskattelovens § 73 og lov om  

 inddrivelse af underholdsbidrag § 5 kan der endvidere tilbageholdes beløb til  

 dækning af personlige skatter og af andre offentlige tilgodehavender, der kan  

 inddrives efter reglerne for skatteinddrivelse, fx tilbagebetalingspligtig  

 hjælp efter bistandsloven.
 Efter praksis kan der mellem pensionisten og socialforvaltningen indgås  

 aftale om, at der før udbetaling af pensionen skal ske fradrag for visse  

 ydelser.
 Det gælder således med hensyn til ophold i beskyttet bolig.
 Det gælder tillige i de tilfælde, hvor en pensionist, som er optaget på  

 plejehjem skal betale for opholdet af egne midler, og hvor et beløb svarende  

 til egenbetalingen efter aftale kan afkortes i det beløb, der efter  

 bistandslovens § 84 skal udbetales pensionisten til personlige fornødenheder,  

 se nærmere pkt. 112 i Socialministeriets cirkulære af 22. december 1986 om  

 institutioner under kommunerne.
 Sådanne aftaler om fradrag i pensionen før udbetaling kan når som helst  

 tilbagekaldes af pensionisten.
Forældelse 188. Krav på efterbetaling af for lidt udbetalt  

 pension er omfattet af den 5-årige forældelsesfrist i lov nr. 274 af 22.  

 december 1908. Forældelsesfristen regnes fra det tidspunkt pensionen kunne  

 kræves betalt, jf. lovens § 2.
 Krav på tilbagebetaling af for meget udbetalt pension, som skyldes, at  

 pensionisten har tilsidesat sin oplysningspligt efter pensionsloven er  

 omfattet af den 20-årige forældelsesfrist i Danske Lov 5-14-4. Hvis der  

 undtagelsesvis er krav på tilbagebetaling uden for de nævnte tilfælde  

 (condictio indebiti), forældes kravet på 5 år, medmindre modtageren har  

 udvist svig, jf. 1908-lovens § 1, stk. 1, nr. 6.
Standsning af pensionsudbetaling ved pensionistens død 189. Retten til pension ophører med udgangen af den  

 måned, hvori pensionisten dør, medmindre ægtefællen også modtager pension  

 eller pensionisten modtager hustrutillæg.
Hvis dødsfaldet indtræffer i  

 slutningen af en måned, på et tidspunkt hvor næste måneds pension er udbetalt  

 eller bogført på pensionistens konto i et pengeinstitut, skal beløbet søges  

 tilbagebetalt, se § 30 i cirk.
 Hvis dødsfaldet er indtruffet på eller efter dispositionsdatoen, anses  

 beløbet for udbetalt til pensionisten, og beløbet er derfor indgået i boet.
 Hvis dødsfaldet indtræffer inden dispositionsdagen, anses beløbet ikke for  

 udbetalt til pensionisten, og det skal derfor tilbageføres til kommunen, før  

 boet udlægges.
 Følgende 5 situationer er beskrevet i § 30 i cirk.
 De efterladte, der uretmæssigt har hævet pensionen inden  

 dispositionsdagen, hæfter efter Sikringsstyrelsens opfattelse personligt  

 efter almindelige erstatningsregler.
Pension til efterlevende ægtefælle 190. Pension til en efterlevende ægtefælle udbetales i  

 3 måneder efter udgangen af den måned, hvori dødsfaldet fandt sted, se lovens  

 § 48.
 Det er en betingelse for ret til efterlevelsespension, at begge ægtefæller  

 modtager pension efter lov om social pension, dvs. enten folkepension,  

 førtidspension eller invaliditetsydelse.
Der er ikke ret til efterlevelsespension, hvis pensionen ved dødsfaldet er bortreguleret på grund af indtægtsforholdene.
 Efterlevelsespensionen kan ikke udbetales, hvis samlivet mellem  

 ægtefællerne var ophævet ved dødsfaldet.
Samlivet anses for ophævet, når den ene af ægtefællerne har fået ophold på  

 institution, se nærmere pkt. 165. Da samlivet anses for ophævet fra det  

 tidspunkt pensionen nedsættes eller inddrages under opholdet, kan der ikke  

 udbetales efterlevelsespension, hvis dødsfaldet sker efter dette tidspunkt.
I  

 relation til efterlevelsespension anses samlivet ikke for ophævet, hvis begge  

 ægtefæller har fået ophold på samme institution, ligesom samlivet ikke anses  

 for ophævet, når en ægtefælle uden forudgående visitation efter  

 bistandslovens § 83, har fået aflastningsophold på et plejehjem.
Efterlevelsespension udbetales med ægtefællernes sammenlagte pension med  

 det beløb, der gælder ved dødsfaldet.
Den efterlevendes egen pension beregnes  

 i 3 måneders perioden således fortsat efter reglerne for samgifte  

 pensionister.
Pensionen pristalsreguleres på sædvanlig måde.
 Efterlevelsespension omfatter også bistands- og plejetillæg.
 Retten til efterlevelsespension i 3 måneder fra udgangen af den måned,  

 hvori dødsfaldet fandt sted, begrænses i øvrigt af bestemmelserne om  

 nedsættelse eller inddragelse af pension under ophold på institution.  

 Efterlevelsespension kan derfor kun udbetales frem til det tidspunkt, hvor  

 pensionen nedsættes eller inddrages.
 Reglerne om efterlevelsespension finder ikke anvendelse på beløb til  

 personlige fornødenheder.
Personligt tillæg Generelt om personligt tillæg 191. Med virkning fra 1. januar 1988 er der sket en  

 række ændringer i reglerne om personlige tillæg, se lov om social pension §  

 17.
Ændringerne berører ikke de principper, hvorefter almindeligt og særligt  

 personligt tillæg bliver tildelt, men angår tildelingen af varmetillæg og  

 beregningen af alle tildelte tillæg.
Skønnet ved tildelingen af almindeligt  

 og særligt personligt tillæg tilkommer som hidtil det sociale udvalg.  

 Tildeling af personligt tillæg omtales nærmere i punkterne 193-196 og 199.  

 Tildelt personligt tillæg beregnes efter bindende regler.
Beregningen omtales  

 nærmere i pkt. 198.
Der er fastsat generelle regler for personligt tillæg til varme både for  

 så vidt angår tildeling og beregning.
De generelle regler kan fraviges, hvis  

 det sociale udvalg fastsætter bestemmelser om at yde personligt tillæg til  

 varme med et højere beløb end fastsat efter de generelle regler.
Tildeling og  

 beregning af varmetillæg omtales i pkt. 197 og 198.
Der kan ydes personligt tillæg til alle pensionstyper, hvis pensionistens  

 økonomiske forhold er særlig vanskelige.
Der er ikke i loven begrænsninger  

 for, til hvilke formål tillæg kan ydes.
Dog forudsættes det, at pensionistens  

 forhold tages op til en konkret vurdering af behovet og betingelserne for  

 tildelingen.
 Personlige tillæg kan ydes som et eengangsbeløb eller som en løbende  

 ydelse.
 Personlige tillæg, der ydes løbende tages op til vurdering med jævne  

 mellemrum for at sikre, at betingelserne for ydelsen fortsat er til stede.
Ved kommunens afgørelse af om betingelserne for tildeling af almindeligt  

 og særligt personligt tillæg er opfyldt, må der i det konkrete tilfælde  

 anlægges en samlet vurdering af pensionistens økonomiske forhold.
Kommunen  

 kan ikke ved interne retningslinier begrænse personkredsen for personlige  

 tillæg ud fra størrelsen af den personlige tillægsprocent.
Pensionistens  

 eventuelle likvide formue kan ligesom pensionistens indtægt indgå i den  

 samlede vurdering, således at den likvide formues størrelse sættes i relation  

 til det formål, hvortil der søges personligt tillæg, herunder om der er søgt  

 personligt tillæg til en stor eengangsydelse eller til en løbende ydelse.
Som  

 en administrativ regel vil kommunen som udgangspunkt kunne anvende en  

 formuegrænse ved tildeling af personligt tillæg til andet end varme, forudsat  

 at der i konkrete tilfælde er mulighed for at fravige en sådan formuegrænse.
Der er fastsat bindende regler for beregningen af personlige tillæg,  

 herunder også varmehjælp.
De bindende regler omfatter indtægtsgrænser og  

 aftrapning af personligt tillæg for pensionister med indtægt inden for disse  

 grænser.
Personlige tillæg, der svarer til fuld ydelse udbetales ved  

 ekstraindtægter på indtil henholdsvis 10.600 kr. for enlige og 16.000 kr. for  

 gifte.
Tillæggene vil være aftrappet fuldt ud ved ekstraindtægter på  

 henholdsvis 40.600 kr. for enlige og 61.000 kr. for gifte.
Tallene er angivet  

 i pristal 160 svarende til 1. oktober 1987, se nærmere pkt. 198 om beregning.
Personlige tillæg efter § 17, stk. 2 til varmeudgifter ydes efter reglerne  

 i Socialministeriets bekendtgørelse af 23. december 1987, således at  

 personligt tillæg hertil udbetales, når betingelserne i §§ 11-18 i bekg. (SM)  

 er opfyldt.
Efter § 19 i bekg. (SM) kan det sociale udvalg dog for et år ad  

 gangen beslutte at fastsætte regler, hvorefter varmetillæg ydes med et højere  

 beløb end det beløb, der kan ydes efter §§ 11-18 bekg. (SM). Se nærmere herom  

 i pkt. 197. Varmehjælpen aftrappes efter samme regler som gælder for  

 personligt tillæg efter § 17, stk. 1.
 I tilfælde, hvor kommunen skønner, at pensionistens økonomiske forhold er  

 ganske særlig vanskelige, kan der undtagelsesvis udbetales personligt tillæg  

 efter § 17, stk. 3. Det kan eksempelvis være i tilfælde, hvor tillæg afholdt  

 efter § 17, stk. 1 og 2 må suppleres, eller hvor der i øvrigt ekstraordinært  

 er behov for tillæg, se nærmere herom i pkt. 199.
 Personligt tillæg ydes almindeligvis efter ansøgning, og kommunen bør  

 vejlede pensionisten om muligheden for hjælp.
Personlige tillæg ydes kun, når der ikke er mulighed for hjælp til det  

 pågældende formål efter andre regler i lovgivningen.
Der kan normalt ikke  

 ydes hjælp efter bistandslovens regler om kontanthjælp til pensionister.
Det  

 følger af bistandslovens afsnit III om kontanthjælp, at denne hjælp som  

 hovedregel ikke kan ydes til pensionister.
Hvis en person, der modtager  

 folkepen sion eller førtidspension, har behov for supplerende hjælp, må en  

 sådan ydes som personlig t tillæg.
Pensionister, der modtager brøkpension,  

 kan ligeledes få dækket et evt. ekstra hjælpebehov ved et personligt tillæg.  

 Ved fastsættelsen af et sådant personligt tillæg kan den disponible indkomst  

 en folkepensionist med fuld optjeningstid har til rådighed være vejledende.
Hjælp til en pensionists ikke pensionsberettigede ægtefælle afholdes som  

 hovedregel efter en selvstændig vurdering af dennes egen situation.
Den ikke  

 pensionsberettigede ægtefælle skal således i givet fald have hjælp efter  

 bistandsloven.
Udgifter vedrørende børns forsørgelse kan derimod dækkes af  

 personligt tillæg, hvor pensionisten har forsørgelsespligten alene eller  

 sammen med en pensionist.
Om eventuel tilbagebetaling af personlige tillæg  

 henvises til pkt. 169.
Refusion og rådighedsbeløb 192. Statskassen refunderer kommunens udgifter til  

 social pension med 100%. For personlige tillæg refunderes kommunens udgifter  

 dog kun med 75%.
Personlige tillæg ydet efter § 17, stk. 1 og 3 refunderes med 75% indenfor  

 et rådighedsbeløb, jf. § 49, stk. 3, 1. pkt.
Har det sociale udvalg efter §  

 19 i bekg. (SM) truffet beslutning om at fravige de generelle regler for  

 varmetillæg, refunderes samtlige varmeudgifter med 75% inden for et særligt  

 rådighedsbeløb til varmetillæg, jf. § 49, stk. 3,2. pkt.
Rådighedsbeløbene efter § 49, stk. 3, 1. og 2. pkt. er efter loven de  

 maksimale beløb, hvoraf staten henholdsvis yder refusion til udgifter  

 vedrørende personlige tillæg efter § 17, stk. 1 og 3, og § 17, stk. 2, 3.  

 pkt.
Hvis den enkelte kommune yder personlige tillæg udover  

 rådighedsbeløbene, sker det uden refusion fra staten.
 Udgifterne til varmetillæg efter § 17, stk. 2, 2. pkt., der er afholdt  

 efter de generelle regler refunderes efter den almindelige refusionsprocent  

 for personlige tillæg med 75% af hele beløbet.
Varmetillæg konteres for det år, hvori det kommer til udbetaling.  

 Ekstraregninger i forbindelse med afslutning af regnskabet for fyringssæsonen  

 1987/88 skal behandles efter reglerne i §§ 11-20 i bekg. (SM) om varmetillæg  

 og udgiftsføres og anmeldes til refusion som øvrige 1988-udgifter.
Ved  

 ekstraordinær stor efterregulering som følge af lav aconto varmehjælp i  

 efteråret 1987, kan der for så vidt varmetillægget efter §§ 11-20 i bekg.  

 (SM) ikke rækker, evt. ydes personligt tillæg efter § 17, stk. 3, hvis  

 betingelserne herfor i øvrigt er opfyldt.
 Hvis kommunen har afholdt udgifter til varmehjælp i 1987, men ikke  

 konteret disse inden årets udgang, kan de efter de sædvanlige regler konteres  

 på 1987-regnskabet i kommunernes supplements-periode.
Tildeling Almindeligt personligt tillæg Personligt tillæg efter § 17, stk. 1 193. Der kan ydes personligt tillæg efter § 17, stk. 1  

 som løbende ydelse eller som enkeltstående ydelse til pensionister, hvis  

 økonomiske forhold er særlig vanskelige.
Der er ikke i loven begrænsninger  

 med hensyn til de formål, der kan ydes tillæg til.
Det forudsættes  

 imidlertid, at pensionistens forhold tages op til en konkret vurdering og at  

 tillæg kun ydes, hvor kommunen skønner det nødvendigt eller hensigtsmæssigt.  

 Personligt tillæg kan fx ydes til udgifter til medicin, bistand- og pleje,  

 tandbehandling, fodbehandling, diæt, briller mv.
 Der er hverken sket ændring med hensyn til de formål, hvortil der ydes  

 personligt tillæg, eller med hensyn til størrelsen af tillægget ved fuld  

 ydelse.
 Personligt tillæg, der ydes løbende, tages op til vurdering med jævne  

 mellemrum for at sikre, at betingelserne for ydelsen fortsat er til stede.
 De personlige tillæg beregnes efter en personlig tillægsprocent, se pkt.  

 198.
Medicinhjælp 194. Ved lov om offentlig sygesikring er der fastsat  

 regler om størrelsen af det offentliges tilskud til medicin, herunder særlige  

 regler for pensionister og kronisk syge.
 De nærmere regler om tilskud efter sygesikringsloven er fastsat i  

 Indenrigsministeriets bekendtgørelse nr. 288 af 14. juni 1985 af fortegnelse  

 over lægemidler, der er tilskudsberettigede efter sygesikringsloven.
 Der er efter sygesikringsloven mulighed for, at lægen i enkelttilfælde kan  

 søge Sundhedsstyrelsen om tilskud til en patients udgifter til lægemidler,  

 der ikke er optaget i bekendtgørelsens fortegnelse.
 Medicinhjælp kan ydes til al medicin, der er tilskudsberettiget og  

 ordineret af en læge.
 Der kan endvidere efter kommunens skøn ydes hjælp til lægeordinerede  

 lægemidler, der ikke er tilskudsberettigede.
Til de lægemidler, hvor det offentlige efter sygesikringsloven yder  

 tilskud, kan der ydes supplerende hjælp op til 100 pct. af patientens egen  

 udgift.
For afsnit II-medicins vedkommende kan det eventuelt besluttes, at  

 der alene ydes hjælp med op til 100 pct. for bestemte lægemidlers  

 vedkommende.
I disse tilfælde bør lægemidlerne være anført på  

 medicinbevillingen.
 For så vidt angår lægeordineret medicin, der ikke er tilskudsberettiget  

 efter sygesikringsloven, bør størrelsen af hjælpen ikke overstige 75 pct. af  

 patientens egen udgift.
 Personligt tillæg til medicinudgifter beregnes efter pensionistens  

 personlige tillægsprocent, se pkt. 198. De foran angivne højeste procentdele  

 svarer til fuld ydelse.
Bistands-plejeydelse 195. Til personer over 67 år, som ikke modtager  

 bistands- eller plejetillæg efter pensionslovens § 37, jf. § 16, kan der ydes  

 personligt tillæg til dækning af pensionistens udgift til den fornødne hjælp  

 til bistand eller pleje.
Personligt tillæg kan her anses som et led i  

 bestræbelserne for at gøre det muligt for pensionisten at forblive i eget  

 hjem så længe som muligt.
Tillægget ydes kun i det omfang, behovet ikke  

 dækkes af hjemmehjælp og hjemmesygepleje.
For at personligt tillæg kan ydes, bør det dokumenteres, at pensionistens  

 tilstand i en længere periode eller varigt nødvendiggør bistand eller pleje  

 fra andre.
Pensionister, som af visitationsmyndigheden er anset for at  

 opfylde betingelserne for optagelse på plejehjem, må almindeligvis kunne få  

 personligt tillæg til bistand eller pleje, når de økonomiske betingelser i  

 øvrigt er opfyldt.
Men også andre pensionister, der har et bistands- eller  

 plejebehov uden derfor at have behov for at komme på plejehjem, kan have  

 behov for et personligt tillæg.
Fx vil blinde og stærkt svagtsynede ofte  

 kunne få et personligt tillæg.
I modsætning til bistands- eller plejetillæg bør personligt tillæg  

 maksimalt ydes i det omfang, pensionisten dokumenterer sine udgifter til  

 medhjælp.
Der kan også ydes personligt tillæg til hjælp fra eventuelle  

 pårørende, der har påtaget sig at bistå eller pleje pensionisten, når  

 pensionisten har udgifter derved.
 Pensionister, der modtager hjemmehjælp, kan bevilges personligt tillæg i  

 forbindelse med udgifter til nødvendig bistand eller pleje ud overden, der  

 kan afhjælpes gennem den kommunale hjemmepleje.
 Hvor det drejer sig om bistand til pensionistens personlige fornødenheder  

 anbefales det, at ydelsen udbetales med et beløb, der normalt ikke overstiger  

 bistandstillæg, jf. § 49, stk. 1, nr. 13 (fra 1.1.1989 § 49, stk. 1, nr. 10).
 Hvor det drejer sig om vedvarende pleje eller tilsyn, kan ydelsen  

 udbetales med et beløb, der normalt ikke overstiger plejetillæg, jf. § 49,  

 stk. 1, nr. 14 (fra 1.1.1989 § 49, stk. 1, nr. 11). Kun i ganske særlige  

 tilfælde bør der ydes hjælp, som overstiger nævnte tillæg.
 De personlige tillæg beregnes efter en personlig tillægsprocent, se pkt.  

 198.
Diætkost 196. Der kan ydes personligt tillæg til ekstraudgiften  

 i forbindelse med lægeordineret diætkost.
Ved diætkrævende sukkersyge kan der  

 ydes hjælp til merudgifter som følge af diæten med et månedligt beløb  

 svarende til fx 9% af pensionens grundbeløb for enlige den nærmest  

 forudgående 1. januar.
Ansøges der om tilskud herudover, bør udgifterne  

 nærmere dokumenteres.
Hvis pensionisten får udbragt varm mad som led i det  

 kommunale omsorgsarbejde, kan beløbet nedsættes til halvdelen.
Tillæg beregnes efter pensionistens personlige tillægsprocent.
Det nævnte  

 maksimumsbeløb svarer til fuld ydelse.
 Ved andre lidelser end sukkersyge bør tilsvarende hjælp kun ydes efter  

 forelæggelse af dokumentation for merudgiftens størrelse.
Varmetillæg Personligt tillæg efter § 17, stk. 2 197. Tildeling og beregning af varmetillæg sker efter  

 regler fastsat i §§ 11-18 bekg. (SM). Efter § 19 i bekg. (SM) kan det sociale  

 udvalg dog for et år ad gangen beslutte at yde varmetillæg med et højere  

 beløb end det beløb, der følger af §§ 12-14, jf. § 18 i bekg. (SM).
 Varmetillæg ydes efter ansøgning til pensionister i både eje- og  

 lejeboliger uanset opvarmningsform, når de økonomiske forhold giver grundlag  

 herfor.
Social- og sundhedsforvaltningen bør være opmærksom på tilfælde, hvor  

 varmeudgiften er meget høj i forhold til boligstørrelse og opvarmningsform,  

 og bør vejlede pensionister, der er ejere af helårsboliger, om låne- og  

 garantiordninger efter §§ 17 og 18 i lov om begrænsning af energiforbruget i  

 bygninger (varmesynsloven), jf.
Boligministeriets seneste lovbekendtgørelse  

 nr. 342 af 20. juni 1984.
 Varmetillæg ydes fuldt ud til pensionister, hvis indtæger ikke overstiger  

 indtægtsgrundlaget i lovens § 29, dvs. til pensionister, for hvem den årlig  

 fastsatte personlige tillægsprocent er 100. Hvis den personlige  

 tillægsprocent er fastsat til mindre end 100% ydes et varmetillæg, der svarer  

 til størrelsen af denne procent, se pkt. 198 om beregningen.
 Varmetillæg efter §§ 11-18 i Socialministeriets bekendtgørelse.
 Beløbsstørrelserne i dette afsnit er første gang de nævnes angivet i  

 henholdsvis lovens tal (pristal 100) og i pristal 160, svarende til 1.  

 oktober 1987. Derefter nævnes alene beløbsstørrelsen pr. 1. oktober 1987.
 Beregningsgrundlaget for personligt tillæg til varmeudgifter er  

 husstandens forventede årlige varmeudgift, dog højst 6.300/10.100 kr. med  

 fradrag af egenbetalingen.
 Som medlemmer af husstanden medregnes pensionistens ægtefælle,  

 hjemmeværende børn og andre der har fast ophold i boligen uden at være  

 logerende.
Ved opgørelse af pensionistens faktiske varmeudgift, skal der tages hensyn  

 til andre personer over 18 år i husstanden, da de på lige fod med  

 pensionisten må bidrage til dækning af varmeudgifterne.
Beregningsgrundlaget  

 for varmetillæg vil således være husstandens samlede varmeudgifter, der  

 ligger inden for 10.100 kr., delt med antallet af personer over 18 år i  

 husstanden.
Hvis der er flere enlige pensionister i husstanden beregnes  

 varmetillæg for hver pensionist.
 For gifte pensionister, herunder samgifte pensionister, der tilhører samme  

 husstand, beregnes alene eet varmetillæg på baggrund af de samlede  

 varmeudgifter inden for 10.100 kr.
Hvis gifte pensionister bor sammen med andre personer over 18 år vil  

 beregningsgrundlaget for varmetillæg også her være husstandens samlede  

 varmeudgifter inden for 10.100 kr., delt med antallet af personer over 18 år  

 i husstanden.
Der beregnes også her alene eet varmetillæg til gifte  

 pensionister på baggrund af det samlede beregningsgrundlag for ægtefællerne.
Egenbetalingen er årligt 1.500/2.400 kr. for enlige.
For gifte  

 pensionister er egenbetalingen 1 gange egenbetalingen for enlige svarende til  

 3.600 kr. pr. 1. oktober 1987.
Tillæg til varmeudgifter fra egenbetalingen og op til varmeudgifter på  

 10.100 kr. nedtrappes i 3 intervaller.
Intervallerne er fastsat således, at  

 pensionisten har interesse i at begrænse varmeforbrugets størrelse, da den  

 del af varmeudgifterne, der kan opnås varmetillæg til, bliver mindre for  

 hvert varmeudgiftsinterval, og er helt bortfaldet ved varmeudgifter over  

 10.100 kr. årligt.
 Varmetillæg ydes med den årligt fastsatte personlige tillægsprocent op  

 til:
 3/4 af udgifterne fra egenbetalingen op til 6.100 kr.
 1/2 af udgifterne fra 6.100 kr. op til 8.000 kr.
 1/4 af udgifterne fra 8.000 kr. op til 10.100 kr.
 Varmetillægget kan højst udgøre 4.250 kr. for enlige og 3.350 kr. for  

 gifte.
 Eksempler på beregning af varmetilskud:
Eksempel 14 En enlig pensionist Husstand: 1 person Husstandens årlige varmeudgift: 9.000 kr.
 Det fulde varmetillæg udgør:
Eksempel 15 En enlig pensionist Husstand: 3 personer Husstandens årlige varmeudgift: 10.000 kr.
 Beregningsgrundlaget for varmetillægget er 1/3 af varmeudgifterne inden  

 for 10.000 kr. = 3.333 kr.
 Det fulde varmetillæg udgør:
 3/4 af udgifterne fra 2.400 kr. til 3.333 kr. = 700 kr.
Eksempel 16 Gifte pensionister Husstand: 2 personer Årlige varmeudgift 10.000 kr.
 Det fulde varmetillæg udgør:
Eksempel 17 Gifte pensionister Husstand: 3 personer Årlige varmeudgift 12.000 kr.
 Beregningsgrundlaget for varmetillægget er 2/3 af varmeudgifterne inden  

 for 10.100 kr. = 6.733 kr.
 Det fulde varmetillæg udgør:
 I eksemplerne 16 og 17 beregnes varmetillægget på samme måde for en gift  

 pensionist, hvis ægtefælle ikke er pensionist, som for samgifte pensionister.
 I de ovenfor nævnte eksempler ydes varmetillægget herefter med den  

 fastsatte personlige tillægsprocent efter reglerne i lovens § 31, stk. 3, jf.  

 § 15 i bekg. (SM).
Fastsættelsen af den forventede årlige varmeudgift sker een gang årligt  

 med udgangspunkt i det hidtidige årlige varmeforbrug.
Opvarmes boligen med  

 samme energiform, som anvendes ved det almindelige husholdningsforbrug,  

 fratrækkes den del af udgiften, der anses for at være almindeligt  

 husholdningsforbrug.
Det beregnede årlige varmetillæg, der afrundes til nærmeste kronebeløb,  

 der kan deles med 12, udbetales månedligt forud sammen med de øvrige  

 pensionsydelser.
Hvis særlige forhold gør sig gældende, kan det sociale  

 udvalg udbetale varmetillægget på andre tidspunkter.
Det kan der være behov  

 for, når den opvarmningsmåde, der anvendes, medfører, at brændselsudgifterne  

 ikke kan udlignes ved en kontoordning eller lignende, men må afholdes af  

 pensionisten med korte mellemrum i fyringssæsonen, afhængig af  

 vejrforholdene.
Varmetillæg udbetales dog som hovedregel hver måned, uanset  

 at pensionistens udgifter til varme ikke forfalder månedsvis.
Ændrer beregningsgrundlaget sig væsentligt i løbet af året, omregnes det  

 årligt fastsatte varmetillæg på grundlag heraf.
Store ændringer i  

 beregningsgrundlaget kan bl.a. skyldes ændringer i husstandens størrelse.
Det  

 samme gør sig gældende, hvis der på grund af ændringer i indtægtsgrundlaget,  

 fastsættes en ny personlig tillægsprocent, se pkt. 198.
 Viser opgørelsen af varmeforbruget ved varmeårets udgang, at  

 varmeudgifterne har været større eller mindre end forudsat efter  

 beregningsgrundlaget, beregnes et endeligt varmetillæg på grundlag af  

 årsopgørelsen.
Det sociale udvalg træffer afgørelse om, hvordan efterreguleringen af  

 varmetillægget skal ske.
Vedrørende tilbagebetaling af personligt tillæg  

 efter lovens § 43, stk. 1, nr. 4 i de tilfælde, hvor pensionisten indbetaler  

 acontobeløb til dækning af varmeudgifter i følge varmeregnskab, henvises til  

 pkt. 169.
Varmetillæg efter § 19 i Socialministeriets bekendtgørelse Det sociale udvalg kan efter § 19 i bekg. (SM) for et år ad gangen træffe  

 beslutning om, at varmetillæg til kommunens pensionister ydes med et højere  

 beløb end det beløb, der følger af §§ 12, 13 og 14, jf. § 18 i bekg. (SM).
Det sociale udvalg kan således fravige de generelle regler for varmetillæg  

 under forudsætning af, at varmetillægget udbetales med et højere beløb end  

 efter de generelle regler.
Adgangen til at fravige de generelle regler er  

 indført med henblik på, at give det social udvalg mulighed for at sikre, at  

 nogle pensionister ikke får et mindre varmetillæg, end de har fået før 1.  

 januar 1988.
 Hvis det sociale udvalg har besluttet at fastsætte gunstigere regler for  

 ydelse af varmetillæg, kan dette alene ske ved at fastsætte et højere  

 maksimum for beregningsgrundlaget, en lavere egenbetaling, ved at medregne en  

 højere andel af beregningsgrundlaget eller ændre beløbsgrænserne i  

 beregningsgrundlaget efter § 14.
 Varmetillæg, der ydes efter regler fastsat af det sociale udvalg, skal  

 ligesom de øvrige personlige tillæg, beregnes efter den personlige  

 tillægsprocent, se pkt. 198.
Overgangsregel I de tilfælde, hvor beregningen af varmetillæg efter reglerne i kap.
IV i  

 bekg. (SM) som følge af den snævre tidsfrist for reglernes ikrafttræden ikke  

 kan ske pr. 1. januar 1988, kan sociale udvalg udbetale et a conto beløb til  

 varme.
A conto beløb kan fx udbetales efter de regler, kommunen hidtil har  

 anvendt.
Det forudsættes dog, at kommunen snarest muligt foretager en endelig  

 beregning af varmetillægget.
Hvis denne beregning viser, at der er udbetalt  

 for meget i varmetillæg, skal beløbet ikke tilbagebetales, men hvis der  

 derimod er udbetalt for lidt, skal der efterbetales.
Er der af andre årsager  

 udbetalt for meget, anvendes de almindelige tilbagebetalingsregler, jf. pkt.  

 169.
Beregning 198. Personlige tillæg efter § 17, stk. 1 og 2  

 indtægtsreguleres efter reglerne i lovens § 31, stk. 3 og § 15 i bekg. (SM).
 Indtægtsgrundlaget er det samme, som gælder ved beregningen af  

 pensionstillægget, se pkt. 140, dog gælder der et særligt fradragsbeløb for  

 personlige tillæg.
 Fradragsbeløbet og aftrapningsinterval angives første gang de nævnes  

 henholdsvis i lovens tal, (pristal 100) og i pristal 160, svarende til 1.  

 oktober 1987. Fradragsbeløbet udgør for en enlig 6.600/10.600 kr. og for  

 gifte 10.000/16.000 kr., jf. § 29, stk. 3.
 Aftrapningen sker gradvis for ekstraindkomster i intervallet 6.600/10.600  

 kr. 36.600/40.600 kr. for enlige og i intervallet 10.000/16.000 kr.  

 55.000/61.000 kr. for gifte.
Ved et indtægtsgrundlag på størrelse med eller mindre end fradragsbeløbet  

 vil der kunne udbetales personligt tillæg efter § 17, stk. 1 og 2, med det  

 der svarer til fuld ydelse for det der ydes hjælp til, altså med 100%»s  

 tillæg.
For hver 300 kr. ekstra i indkomst for enlige og 450 kr. i indkomst  

 for gifte herudover, nedsættes tillægsprocenten for de personlige tillæg med  

 1%, jf. § 31, stk. 3.
 På grundlag heraf fastsættes for den enkelte pensionist hver 1. januar en  

 personlig tillægsprocent, hvorefter de personlige tillæg beregnes.
 Tillægsprocenten fastsættes for et år af gangen i forbindelse med den  

 årlige fastsættelse af pensionen, jf. § 39.
Hvis der sker ændringer i indtægtsgrundlaget efter § 29 eller i de  

 personlige forhold, således at disse begrunder en ændring af den personlige  

 tillægsprocent, fastsættes en ny tillægsprocent på baggrund heraf.
Ved  

 omregning af pensionen i løbet af året, se pkt. 158-166, skal der samtidig,  

 hvis det ændrede indtægtsgrundlag begrunder det, fastsættes en ny personlig  

 tillægsprocent.
Indtægtsreguleringen betyder, at der ikke kan ydes personlige tillæg, hvis  

 indtægten beregnet efter § 29, stk. 1 og 3 overstiger 40.600 kr. for enlige  

 og 61.000 kr. for gifte.
Når forhøjelsen af fradragsbeløbene for beregning af  

 pensionstillæg er fuldt gennemført, svarer disse beløb til de indtægter, som  

 pensionisten kan have før aftrapningen af pensionstillægget påbegyndes.
Se  

 pkt. 141 om aftrapning af pensionstillæg i fortsættelse af personligt tillæg.  

 Fradragsbeløbet reguleres hver 1. januar på grundlag af reguleringspristallet  

 for foregående oktober.
For perioden fra 1. januar 1991 1. januar 1995  

 reguleres fradragsbeløbet dog ikke, og en evt. ændring af  

 reguleringspristallet for denne periode medfører ikke ændring af  

 fradragsbeløbet den 1. januar 1996 eller senere.
BILAG F Eksempler på beregning af den personlige tillægsprocent:
 (Se afsnittet om den årlige fastsættelse):
For en enlig pensionist ------------------------------------------------------------------- -------------------------------------------------------------------- Særligt personligt tillæg Personlige tillæg efter § 17, stk. 3 199. Udover hvad der følger af lovens § 17, stk. 1 og  

 2, kan der undtagelsesvis, når særlige omstændigheder taler for det, ydes  

 personligt tillæg, hvis pensionistens økonomiske forhold er ganske særligt  

 vanskelige, jf. § 17, stk. 3. Særligt personligt tillæg efter § 17, stk. 3  

 vil eksempelvis kunne ydes i de situationer, hvor det personlige tillæg  

 beregnet efter den personlige tillægsprocent ikke dækker udgifterne i  

 fornødent omfang, således at pensionistens økonomiske forhold betragtes som  

 ganske særlig vanskelige.
Der vil således i undtagelsestilfælde, hvor der er  

 tale om særligt høje varmeudgifter i forhold til indkomsten for den enkelte  

 pensionist, være mulighed for at supplere varmetillægget.
Særligt personligt  

 tillæg vil ligeledes kunne ydes i ganske akutte trangstilfælde.
 Tillæg ydet efter stk. 3 er ikke indtægtsregulerede og skal derfor ikke  

 aftrappes.
Klageadgang 200. Klage over afgørelser om ret til ydelser efter  

 pensionsloven sker efter de almindelige klageregler på det sociale område,  

 dvs. at klager over afgørelser indsendes til den myndighed, der har truffet  

 afgørelsen.
Afgørelsesmyndigheden genvurderer sagen og ændres afgørelsen  

 ikke, sendes klagen til klageinstansen.
Det sociale udvalgs afgørelser kan  

 indbringes for amtsankenævnet, mens revaliderings- og pensionsnævnets  

 afgørelser kan indbringes for den sociale ankestyrelse, se nærmere §§ 50 og  

 51 i loven.
 I forbindelse med afgørelser må der gives de enkelte ansøgere vejledning  

 om klagemuligheder, herunder om fremgangsmåder ved indgivelse af klage og  

 klagefrister.
 Der henvises i øvrigt til Socialministeriets bekendtgørelse nr. 122 af 28.  

 marts 1985.
 201. En direkte klage over den måde, en sag er blevet  

 behandlet på, kan rettes til de almindelige eller de sociale  

 tilsynsmyndigheder.
Administration Kommunerne Det sociale udvalg 202. Loven om social pension administreres af det  

 sociale udvalg, medmindre andet er bestemt, se lovens § 57. I de kommuner,  

 hvor der er magistratsordning, varetages administrationen dog af magistraten,  

 se den sociale styrelseslov.
Social- og sundhedsforvaltningen 203. Det sociale udvalgs kompetence forudsættes af  

 udvalget delegeret til social- og sundhedsforvaltningen i det omfang, der er  

 behov for det i den enkelte kommune.
Sagsbehandlingen vil således som oftest  

 blive varetaget af social- og sundhedsforvaltningen på det sociale udvalgs  

 vegne.
Bopælskommuneforpligtelse 204. Administrationen varetages som hovedregel af den  

 aktuelle bopælskommune.
Bopælskommuneforpligtelsen indebærer, at kommunen  

 skal modtage pensionsansøgningen, vejlede pensionisten, beregne og udbetale  

 pension mv.
For pensionister med bopæl i udlandet påhviler bopælskommuneforpligtelsen  

 den seneste bopælskommune her i landet.
Bopælskommuneforpligtelsen er dog i  

 visse tilfælde henlagt til Sikringsstyrelsen, bekg. (SIS) § 1, og cirk. § 26.
 205. En kommune bevarer pligten som bopælskommune,  

 hvis den får en pensionist optaget på en af følgende institutionstyper i en  

 anden kommune:
 For personer, der kommer i familiepleje (bistandslovens § 68) eller på  

 institution for hjemløse mv. (§ 105) påhviler bopælskommuneforpligtelsen  

 efter praksis den kommune, hvor pågældende opholder sig i familiepleje, eller  

 hvor institutionen ligger.
 Det vil kunne aftales mellem den faktiske opholdskommune og den  

 indlæggende kommune, hvilken af kommunerne der foretager beregning og  

 udbetaling af pension, se § 16 i Socialministeriets cirkulære af 10. december  

 1986 om kommunernes regnskabsaflæggelse og statsrefusion mv.
Flytning 206. Ved flytning til en anden kommune her i landet  

 skal pensionisten give meddelelse til fraflytningskommunen og henvende sig  

 til tilflytningskommunen om fortsat udbetaling af pension.  

 Fraflytningskommunen skal sende sagens akter til den nye kommune.
Om flytning  

 til Færøerne og Grønland henvises der til pkt. 22.
Hvis en førtidspensionsansøger flytter, inden sagen er videresendt til  

 revaliderings- og pensionsnævnet, må sagen som hovedregel oversendes til den  

 nye bopælskommune.
I tilfælde, hvor sagen er sendt til revaliderings- og  

 pensionsnævnet, må flytning til et andet amt på tilsvarende måde bevirke, at  

 sagen oversendes til nævnet i det nye amt.
Allerede afsagte kendelser må  

 naturligvis færdigekspederes.
Hovedreglen kan fraviges, når forholdene taler for det.
Det kan fx være  

 tilfældet, hvor en pensionsansøgning stort set er færdigbehandlet i  

 fraflytningskommunen eller nævnssekretariatet, og hvor flytningen ikke i sig  

 selv kan antages at medføre nogen ændring af indstillingen.
Her vil  

 oversendelse til tilflytningskommunen formentlig kun betyde merarbejde for  

 denne og forlænget ventetid for ansøgeren.
 Hvis ansøgeren kræver, at sagen viderebehandles i den nye bopælskommune  

 eller det nye amt, skal sagen dog oversendes.
Den regionale organisation Socialcentrene 207. I amtskommunerne skal socialcentrene bistå og  

 vejlede kommunernes sociale udvalg i sager om social pension, § 17, stk. 2 i  

 den sociale styrelseslov.
 Herudover påhviler det socialcentrene at varetage sekretariatsopgaver i  

 forhold til amtskommunens revaliderings- og pensionsnævn og amtsankenævnet.
Revaliderings- og pensionsnævnene 208. I hvert amt er der nedsat et revaliderings- og  

 pensionsnævn, § 18, stk. 1 i den sociale styrelseslov.
 De sager, der afgøres af nævnet, forberedes dels i primærkommunens social-  

 og sundhedsforvaltningen, dels i socialcentret.
Revaliderings- og pensionsnævnene træffer afgørelse i pensionssager og  

 nogle sager inden for bistandslovens område.
Nævnene og socialcentrene har  

 således mulighed for en koordineret sagsbehandling i relation til andre  

 sociale sagsområder, fx ved samtidig stillingtagen til alternative løsninger  

 i de sager, hvor pension ikke kan tilkendes.
 Udover pensionssagerne skal nævnet træffe afgørelse i sager om  

 etableringshjælp efter bistandslovens § 42, stk. 2, og støtte til  

 motorkøretøjer efter bistandslovens § 58, stk. 3. Hvis nævnet mener, at der  

 foreligger andre muligheder for hjælp efter bistandsloven, hvor det sociale  

 udvalg har kompetencen til at træffe afgørelse, kan sagen hjemvises til  

 fornyet behandling i udvalget.
Forretningsordenen for revaliderings- og pensionsnævnene fastsættes af  

 Socialministeren, § 18, stk. 3 i den sociale styrelseslov.
Afgørelsen kan i  

 visse sager træffes af formanden.
Der henvises til de nærmere bestemmelser i  

 Socialministeriets bekendtgørelse nr. 120 af 28. marts 1985 af  

 forretningsordenen for revaliderings- og pensionsnævnene.
 209. Inden for pensionsområdet har revaliderings- og  

 pensionsnævnet kompetence til at træffe følgende afgørelser, jf. § 18, stk. 2  

 i den sociale styrelseslov og pensionslovens § 59:
Nævnet kan vælge mellem de forskellige former for pension.
Hvis en  

 ansøgning om fx mellemste førtidspension ikke kan imødekommes, kan nævnet i  

 stedet tilkende almindelig førtidspension, hvis betingelserne herfor er  

 opfyldt.
 210. Nævnet afgiver vejledende udtalelser til  

 helbredsbedømmelsesnævnet i tjenestemandssager, se § 59, stk. 4.
 I tilfælde hvor en tjenestemand får tilkendt højeste eller mellemste  

 førtidspension drejer den vejledende udtalelse sig om omfanget af  

 tjenestemandens erhvervsevne på afskedigelsestidspunktet, jf.  

 tjenestemandspensionslovens § 7, stk. 1.
 Hvis tjenestemanden ikke ønsker at søge social pension, men alene  

 kvalificeret tjenestemandspension, afgiver revaliderings- og pensionsnævnet  

 en vejledende udtalelse om, hvorvidt erhvervsevnenedsættelsen ville berettige  

 tjenestemanden til højeste eller mellemste førtidspension.
Tilkendelse af kvalificeret svagelighedspension kræver ligesom tilkendelse  

 af mellemste eller højeste førtidspension en nedsættelse af erhvervsevnen til  

 en tredjedel eller derunder.
Finansministeriet lægger vægt på, at  

 afgørelserne træffes på et ensartet grundlag.
 I kendelser eller vejledende udtalelser i sager vedrørende tjenestemænd,  

 der ikke har været bedømt i fuldt erhverv, må nævnene give oplysning om det  

 anvendte bedømmelsesgrundlag, om en eventuel erhvervsevnenedsættelse gælder  

 udeerhvervet, og om invaliditetsgraden under forudsætning af  

 vurderingsgrundlaget fuldt selverhverv.
Helbredsbedømmelsesnævnets anmodning om en vejledende udtalelse fra  

 revaliderings- og pensionsnævnene kræver ikke samtykke fra tjenestemanden,  

 men må ses som et led i det almindelige princip om samarbejde mellem  

 offentlige myndigheder.
Helbredsbedømmelsesnævnet underretter tjenestemanden  

 om, at sagen er oversendt til udtalelse i revaliderings- og pensionsnævnet.  

 Tjenestemanden må herved være underrettet om, at dette eventuelt kan medføre,  

 at revaliderings-og pensionsnævnet vil anmode om yderligere oplysninger,  

 herunder speciallægeerklæringer, jf. herved tjenestemandspensionslovens § 32,  

 hvorefter ministeren kan kræve sådanne helbredsoplysninger, som han anser for  

 nødvendige.
Det kan videre kræves at den pågældende underkaster sig særlige  

 undersøgelser, eventuelt under indlæggelse til observation på et hospital.
211. Nævnet kan bestemme, at sagen bortfalder eller  

 ydelsen inddrages i de tilfælde, hvor en person ikke medvirker til nødvendige  

 undersøgelser, jf. § 24, optræning eller andre foranstaltninger, der må  

 antages mere varigt at kunne forbedre erhvervsevnen væsentligt.
Nævnets  

 formand kan midlertidigt standse udbetalingen, hvor formanden anser det for  

 sandsynligt, at afgørelsen vil gå ud på, at ydelsen skal inddrages.
Nævnet  

 skal herefter træffe sin afgørelse hurtigst muligt.
Den centrale organisation 212. Socialministeriet varetager den centrale ledelse  

 og administration og fører det overordnede tilsyn på pensionsområdet.
Sikringsstyrelsen bistår Socialministeriet ved administrationen af  

 pensionsloven herunder med opgaver af statistisk, budgetmæssig og  

 planlægningsmæssig karakter.
Sikringsstyrelsen bistår desuden kommunerne,  

 amtskommunerne, revaliderings- og pensionsnævnene, amtsankenævnene og den  

 sociale ankestyrelse, se lovens § 60.
 Sikringsstyrelsen træffer afgørelse om dispensation fra lovens krav om  

 fast bopæl her i landet, se § 3, stk. 4.
Sikringsstyrelsen, den 25. januar 1988 F.
B.
Svarrer /Gunner Harder Andersen Bilag 7 (* 1) Fortegnelse over pensionsanvisningsområder inden for staten, folkeskolen,  

 folkekirken og statsgaranterede pensionsordninger mv.
Statens Regnskabsdirektorat, Borgergade 18, 1071 København K.
Generaldirektoratet for statsbanerne, lønningskontoret, Sølvgade 40, 1349 København K.
Generaldirektoratet for post- og telegrafvæsenet, bogholderikontoret, Tietgensgade 39, II, 1530 København V.
Folketingets bureau, Christiansborg, 1218 København K.
 Samtlige amtskommuner.
Pensionskassen for tjenestemænd ansatte under Nationalforeningen til tuberkulosens bekæmpelse, Herlufsholmsvej 37, 2720 Vanløse.
Pensionsfonden af 1951, Postbox 68, 6300 Gråsten.
Pensionsfonden for Danmarks Radios tjenestemænd TV-byen 2860 Søborg Bilag 8 Eksempler på beregning af grundbeløbet efter 1. januar 1989 ved pristal  

 166 1. En kvindelig førtidspensionist har udover  

 førtidspensionen en arbejdsindtægt på 52.450 kr. og et hustrubidrag på 24.000  

 kr. fra en fraskilt ægtefælle.
Den samlede beregnede indtægt udgør herefter  

 76.450 kr., der nedrundes til nærmeste beløb deleligt med 100 kr., dvs.  

 76.400 kr.
 Fradragsbeløbet ved beregning af grundbeløbet er 59.100 kr. (pristal 166).  

 Den indtægt, der skal benyttes ved beregning af fradrag bliver 76.400 kr. -  

 59.100 kr. = 17.300 kr.
Fradraget i grundbeløbet ved denne indtægt udgør ifølge tabel 500 kr.  

 (III) + 350 kr. (II) + 15 kr. (I) = 865 kr.
Det månedlige grundbeløb bliver  

 altså 3.466 kr. (pristal 166) - 865 kr. = 2.601 kr.
2. En gift førtidspensionist, hvis ægtefælle ikke  

 modtager pension.
Førtidspensionisten har en samlet indtægt udover pensionen  

 på ialt 74.000 kr.
Heraf hidrører 14.000 kr. fra renteindtægter og 60.000 kr.  

 fra indtægter ved personligt arbejde.
 Fradragsbeløbet ved beregning af grundbeløbet er 59.100 kr. (pristal 166).  

 Den indtægt, der skal benyttes ved beregning af fradraget i grundbeløbet  

 efter tabel er derfor 74.000 kr. - 59.100 kr.(pristal 166) - 745 kr. = 2.721  

 kr.
3. Begge ægtefæller modtager folkepension og er under  

 70 år.
Hustruen har særlige udbetalinger fra en rateforsikring på 32.000 kr.  

 samt en privat pension på 60.000 kr., medens manden har en arbejdsindtægt på  

 64.500 kr. samt en udbetaling fra en rateforsikring på 32.000 kr.
Da  

 grundbeløbet for folkepensionister under 70 år alene reguleres på grundlag af  

 pensionistens egen indtægt ved personligt arbejde modtager hustruen fuldt  

 grundbeløb, dvs. 3.184 kr. (pristal 166) pr. måned.
Mandens indtægt ved beregning af fradrag i grundbeløbet efter tabel bliver  

 64.500 kr. - 59.100 kr. (pristal 166) = 5.400 kr., og fradraget i  

 grundbeløbet udgør ifølge tabel 250 kr. (II) + 20 kr. (I) = 270 kr.
Mandens  

 månedlige grundbeløb bliver således 3.184 kr. (pristal 166) - 270 kr. = 2.914  

 kr.
