Nr LSF 70 Forslag til Lov om ændring af lov om kommunernes styrelse(Københavns  

 Kommunes inddragelse under loven) Fremsat af inddenrigsministeren (Birte Weiss) den 14. november 1996 Vedtaget ved tredjebehandling den 20. marts 1997 Lov nr. 231 af 02/04/1997 § 1 I lov om kommunernes styrelse, jf. lovbekendtgørelse nr. 615  

 af 18. juli 1995, som ændret ved § 11 i lov nr. 1048 af 11. december 1996,  

 foretages følgende ændringer:
 1. § 1, stk. 1, affattes således:
»Loven gælder for amtskommuner og alle øvrige kommuner  

 (primærkommuner).« 2. § 3 affattes således:
 »§ 3. Kommunalbestyrelsen i amtskommuner benævnes amtsrådet,  

 hvis formand betegnes amtsborgmester.
Stk. 2. Kommunalbestyrelsen i Københavns Kommune benævnes  

 Borgerrepræsentationen.
For de øvrige primærkommuner fastsættes  

 kommunalbestyrelsens benævnelse i styrelsesvedtægten.
Kommunalbestyrelsens  

 formand betegnes borgmester.« 3. I § 5, 2. pkt., indsættes efter »31«: »,  

 dog i Københavns Kommune højst 55«.
 4. § 6, stk. 3, affattes således:
»Stk. 3. Ingen, der er ansat i kommunen, kan være formand for  

 kommunalbestyrelsen.
Endvidere kan amtsrådets formand ikke samtidig være  

 formand for en anden kommunalbestyrelse, medlem af magistraten, jf. § 64,  

 eller formand for et stående udvalg i en kommune, der styres efter reglerne i  

 § 64 a.« 5. § 13 affattes således:
»§ 13. Kommunalbestyrelsens beslutninger indføres i en  

 beslutningsprotokol, der efter hvert møde underskrives af de medlemmer, der  

 har deltaget i mødet.
I Københavns Kommune underskrives protokollen dog alene  

 af Borgerrepræsentationens formand og sekretær.
Stk. 2. Ethvert medlem, som har deltaget i mødet, kan forlange sin  

 afvigende mening kort tilført beslutningsprotokollen og ved sager, der skal  

 fremsendes til en anden myndighed, kræve, at denne samtidig gøres bekendt med  

 indholdet af protokollen.
Det pågældende medlem kan ved sagens fremsendelse  

 ledsage denne med en begrundelse for sit standpunkt.« 6. § 16, stk. 12, affattes således:
»Stk. 12. Til kommunalbestyrelsens formand,  

 magistratsmedlemmer, jf. § 64, og de i § 64 a nævnte udvalgsformænd kan der  

 ikke ydes de vederlag, der er nævnt i stk. 1, 2 og 4-7, eller den  

 godtgørelse, der er nævnt i stk. 10, litra c.« 7. § 16 b, stk. 2, affattes således:
»Stk. 2. Formanden for kommunalbestyrelsen,  

 magistratsmedlemmer, jf. § 64, og de i § 64 a nævnte udvalgsformænd har ikke  

 ret til fravær efter stk. 1.« 8. I § 29 indsættes efter stk. 3 som nyt stykke:
»Stk. 4. Ingen, der er ansat i kommunen, kan være medlem af  

 magistraten, jf. § 64, eller formand for et stående udvalg i en kommune, der  

 styres efter reglerne i § 64 a.« Stk. 4 bliver herefter stk. 5.
 9. I § 29, stk. 4, litra c, der bliver stk. 5, litra c,  

 indsættes efter »§ 64,»: »eller formand for et stående udvalg  

 i en kommune, der styres efter reglerne i § 64 a,».
 10. § 34, stk. 1, affattes således:
»Regler om ydelse af vederlag, efterløn og pension til  

 kommunalbestyrelsens formand, magistratsmedlemmer, jf. § 64, og de i § 64 a  

 nævnte udvalgsformænd fastsættes af indenrigsministeren.« 11. I § 34, stk. 2, indsættes som 3. pkt.:
»I Københavns Kommune kan vederlag dog tillige ydes til anden  

 næstformand.« 12. I § 34, stk. 3, indsættes som 2. pkt.:
»Den samme vederlæggelse ydes til et medlem af et stående udvalg, der  

 overtager ledelsen af administrationen, jf. § 64 a, stk. 4.« 13. Efter § 42 indsættes:
»§ 42 a.
Revisionen af Københavns Kommunes regnskaber  

 varetages af kommunens revisionsdirektorat.
De nærmere bestemmelser om  

 revisionens virksomhed fastsættes i en revisionsvedtægt, der vedtages af  

 Borgerrepræsentationen og stadfæstes af indenrigsministeren.
Stk. 2. Revisionsdirektoratet henhører under  

 Borgerrepræsentationen, men har ved revisionens udførelse et selvstændigt  

 ansvar i overensstemmelse med revisionsvedtægtens bestemmelser.
Afskedigelse  

 af direktoratets chef kræver indenrigsministerens samtykke.
Stk. 3. For revisionen gælder i øvrigt reglerne i § 42, stk.  

 2-5.« 14. § 47, stk. 1, affattes således:
»Tilsynet med amtskommunerne samt med Frederiksberg og Københavns  

 Kommuner varetages af indenrigsministeren.« 15. I § 64, stk. 1, ændres »Frederiksberg, Odense,  

 Ålborg og Århus kommuner« til: »Frederiksberg, Københavns, Odense,  

 Aalborg og Århus Kommuner«.
 16. Efter § 64 indsættes:
»§ 64 a.
I styrelsesvedtægten for Frederiksberg, Københavns,  

 Odense, Aalborg og Århus Kommuner kan der træffes bestemmelse om, at  

 formændene for de stående udvalg har den øverste daglige ledelse af den del  

 af kommunens administration, der varetager udvalgets forvaltningsområder.  

 Kommunalbestyrelsens formand har den øverste daglige ledelse af kommunens  

 øvrige administration, i det omfang andet ikke er bestemt i  

 styrelsesvedtægten.
Endvidere kan det i styrelsesvedtægten bestemmes, at  

 kommunalbestyrelsens formand eller formanden for et stående udvalg tillige er  

 formand for havneudvalget, jf. § 19, stk. 2.
 Stk. 2. For udvalgsformændenes ledelse af administrationen gælder  

 reglerne i § 31, stk. 2, 3. og 4. pkt., og stk. 3. For kommunalbestyrelsens  

 formands ledelse af administrationen gælder reglerne i § 31, stk. 2, 2.-4.  

 pkt., og stk. 3. Reglerne i § 11, stk. 1, 2. pkt., finder tilsvarende  

 anvendelse på udvalgsformændene.
 Stk. 3. Reglerne i stk. 1 og 2 kan tillige anvendes, hvis en  

 kommune, der er nævnt i stk. 1, styres efter reglerne i § 65. Reglerne i § 66  

 finder tilsvarende anvendelse på udvalgsformændene.
Stk. 4. Når en udvalgsformand har forfald i mindst 1 måned, vælger  

 udvalget et medlem, der under fraværet skal varetage formandens funktioner,  

 herunder ledelsen af administrationen.
Styres kommunen efter reglerne i § 65,  

 jf. stk. 3, vælges det medlem, der skal varetage formandens funktioner,  

 herunder ledelsen af administrationen og medlemskabet af økonomiudvalget, af  

 den gruppe, der har udpeget udvalgsformanden.
Stk. 5. Udvalgsformændene i kommuner, der styres efter reglerne i  

 stk. 1-4, kan betegnes rådmænd.
I Københavns Kommune kan udvalgsformændene  

 betegnes borgmestre og formanden for Borgerrepræsentationen  

 overborgmester.« 17. I § 65 b, stk. 1, ændres »§ 65 og § 65 a«  

 til: »§§ 64, 64 a, 65 og 65 a«.
 18. I § 65 b, stk. 2, ændres »§ 65 og § 65 a«  

 til: »§§ 64 a, 65 og 65 a«.
 19. I § 65 c, stk. 2, ændres »de styreformer, der er  

 nævnt i § 65 og § 65 a« til: »udvalgsstyre i henhold til kapitel  

 III og de styreformer, der er nævnt i §§ 64, 64 a, 65 og 65 a«.
 20. Efter § 65 d indsættes:
»§ 65 e.
I Københavns Kommune kan Borgerrepræsentationen  

 beslutte, at der for en periode frem til den 31. december 2001 skal  

 iværksættes forsøg med bydelsråd i mindst 2 og højst 4 bydele.
Kommuneplanens  

 inddeling danner grundlag for afgrænsningen af bydelene.
Stk. 2. Bydelsrådenes medlemstal skal være ulige og mindst 7 og  

 højst 25. Medlemmerne vælges enten af Borgerrepræsentationen eller af de  

 beboere i bydelen, der har valgret til Borgerrepræsentationen.
Vælges  

 bydelsrådet af bydelens beboere, finder lov om kommunale valg anvendelse.  

 Indenrigsministeren kan dog træffe bestemmelse om sådanne fravigelser af  

 reglerne i valgloven eller regler, der er udstedt med hjemmel heri, som  

 forsøget med bydelsråd gør ønskeligt, herunder om valgperioden og  

 brevstemmeafgivning.
Stk. 3. Valgbar til et bydelsråd er enhver, der er valgbar til  

 Borgerrepræsentationen, og som har fast bopæl i bydelen.
Ingen kan dog  

 samtidig være medlem af Borgerrepræsentationen og af et bydelsråd.
Et medlem  

 af Borgerrepræsentationen, der vælges til et bydelsråd, udtræder af  

 Borgerrepræsentationen.
Tilsvarende udtræder et bydelsrådsmedlem ved valg til  

 Borgerrepræsentationen.
Reglerne i §§ 16 b-16 d samt reglerne i lov om  

 kommunale valg om fritagelse for medlemskab og om tab af valgbarhed finder  

 tilsvarende anvendelse på bydelsrådenes medlemmer.
Stk. 4. Bydelsrådene varetager de kommunale anliggender, der  

 henlægges til rådenes selvstændige varetagelse, jf. stk. 5, 1. pkt., eller  

 henlægges til rådenes bestyrelse efter bemyndigelse fra  

 Borgerrepræsentationen.
Bydelsrådenes afgørelser kan indbringes for  

 overordnede myndigheder i samme omfang, som hvis de var truffet af  

 Borgerrepræsentationen.
Stk. 5. I et regulativ for bydelsrådene træffer  

 Borgerrepræsentationen bestemmelse om, hvilke opgaver der skal henlægges til  

 bydelsrådenes selvstændige varetagelse.
I regulativet fastsætter  

 Borgerrepræsentationen endvidere regler om bydelsrådenes styrelse, herunder  

 om finansiering af rådenes opgaver og om vederlæggelse af rådenes formænd og  

 medlemmer.
Borgerrepræsentationen kan tillige fastsætte regler om deltagelse  

 af observatører uden stemmeret i rådenes offentlige møder og om vederlæggelse  

 af observatører.
I regulativet kan endvidere fastsættes bestemmelse om  

 sådanne fravigelser af reglerne i denne lov eller regler, der er udstedt med  

 hjemmel heri, som forsøget med bydelsråd gør nødvendigt.
Stk. 6. Regulativet skal vedtages af Borgerrepræsentationen efter  

 de regler, som gælder for vedtagelsen af kommunens styrelsesvedtægt, jf. § 2,  

 stk. 2, og godkendes af indenrigsministeren efter forhandling med vedkommende  

 minister.
Meddelelse om de opgaver, der i henhold til regulativet er henlagt  

 til bydelsrådenes selvstændige varetagelse, bekendtgøres af  

 indenrigsministeren i Lovtidende.
Bekendtgørelse om det godkendte regulativ  

 og om godkendte ændringer heri skal indrykkes i den lokale presse efter  

 Borgerrepræsentationens bestemmelse.
Bekendtgørelse skal ske 2 gange med  

 mindst 6 dages mellemrum.
Regulativet skal være tilgængeligt for kommunens  

 beboere.
 Stk. 7. Borgerrepræsentationen kan træffe bestemmelse om, hvilke  

 dele af den kommunale administration m.v. der skal udlægges til bydelsrådene.
Stk. 8. Tilsynet med bydelsrådene varetages af  

 indenrigsministeren.
Reglerne i §§ 61, 61 b, 61 c og 63 finder tilsvarende  

 anvendelse på bydelsrådene og deres medlemmer.
Stk. 9. I forbindelse med henlæggelse til bydelsrådene af opgaver  

 vedrørende folkeoplysning og ungdomsskoler kan undervisningsministeren  

 fravige reglerne i lov om støtte til folkeoplysning og lov om ungdomsskoler  

 samt regler, der er udstedt med hjemmel heri.
Undervisningsministeren kan  

 herved fastsætte bestemmelser om særskilte folkeoplysningsudvalg og  

 ungdomsskolebestyrelser i bydele med bydelsråd.
Undervisningsministeren kan  

 fastsætte nærmere regler herom.
Stk. 10. I forhold til reglerne i lov om offentlige myndigheders  

 registre betragtes bydelsrådene og Borgerrepræsentationen som samme  

 myndighed.« 21. I § 67, stk. 1, 1. pkt., udgår », herunder  

 personale ansat under Københavns kommune,».
 22. I § 67, stk. 2, 1. pkt., ændres »Københavns  

 kommunalbestyrelse« til: »Københavns Borgerrepræsentation«.
 § 2 Stk. 1. Loven træder i kraft den 1. januar 1998, jf.  

 dog stk. 3 og 4.
 Stk. 2. Samtidig ophæves lov om Københavns Kommunes styrelse, jf.  

 lovbekendtgørelse nr. 616 af 18. juli 1995.
 Stk. 3. Styrelsesvedtægt for Københavns Kommune fra den 1. januar  

 1998 skal vedtages af Borgerrepræsentationen inden den 1. oktober 1997. Den  

 borgerrepræsentation, hvis funktionsperiode begynder den 1. januar 1998,  

 afholder sit konstituerende møde i overensstemmelse med reglerne i lov om  

 kommunernes styrelse og bestemmelserne i den i 1. pkt. nævnte  

 styrelsesvedtægt.
 Stk. 4. Såfremt kommunalbestyrelsen i Frederiksberg, Odense,  

 Aalborg eller Århus Kommune træffer bestemmelse om, at kommunen fra den 1.  

 januar 1998 skal styres efter reglerne i § 64 a, afholdes det konstituerende  

 møde i december 1997 på grundlag af disse regler.
 Stk. 5. De forskrifter, der er udstedt i medfør af lov om  

 Københavns Kommunes styrelse, jf. lovbekendtgørelse nr. 616 af 18. juli 1995,  

 som ændret ved lov nr. 222 af 27. marts 1996 og § 12 i lov nr. 1048 af 11.  

 december 1996, forbliver i kraft, indtil de erstattes af forskrifter udstedt  

 i medfør af lov om kommunernes styrelse.
 § 3 Til tidligere magistratsmedlemmer i Københavns Kommune samt  

 formænd for Borgerrepræsentationen ydes pension, efterløn m.v. efter de  

 hidtil gældende regler.
Oprindeligt fremsat forslag § 1 I lov om kommunernes styrelse, jf. lovbekendtgørelse nr. 615 af 18. juli  

 1995, foretages følgende ændringer:
 1. § 1, stk. 1, affattes således:
»Loven gælder for amtskommuner og alle øvrige kommuner  

 (primærkommuner).« 2. § 3 affattes således:
 »§ 3. Kommunalbestyrelsen i amtskommuner benævnes amtsrådet,  

 hvis formand betegnes amtsborgmester.
Stk. 2. Kommunalbestyrelsen i Københavns Kommune benævnes  

 Borgerrepræsentationen.
For de øvrige primærkommuner fastsættes  

 kommunalbestyrelsens benævnelse i styrelsesvedtægten.
Kommunalbestyrelsens  

 formand betegnes borgmester.« 3. I § 5, 2. pkt., indsættes efter »31«: »,  

 dog i Københavns Kommune højst 55«.
 4. § 6, stk. 3, affattes således:
»Stk. 3. Ingen, der er ansat i kommunen, kan være formand for  

 kommunalbestyrelsen.
Endvidere kan amtsrådets formand ikke samtidig være  

 formand for en anden kommunalbestyrelse, medlem af magistraten, jf. § 64,  

 eller formand for et stående udvalg i en kommune, der styres efter reglerne i  

 § 64 a.« 5. § 13 affattes således:
»§ 13. Kommunalbestyrelsens beslutninger indføres i en  

 beslutningsprotokol, der efter hvert møde underskrives af de medlemmer, der  

 har deltaget i mødet.
I Københavns Kommune underskrives protokollen dog alene  

 af Borgerrepræsentationens formand og sekretær.
Stk. 2. Ethvert medlem, som har deltaget i mødet, kan forlange sin  

 afvigende mening kort tilført beslutningsprotokollen og ved sager, der skal  

 fremsendes til en anden myndighed, kræve, at denne samtidig gøres bekendt med  

 indholdet af protokollen.
Det pågældende medlem kan ved sagens fremsendelse  

 ledsage denne med en begrundelse for sit standpunkt.« 6. § 16, stk. 12, affattes således:
»Stk. 12. Til kommunalbestyrelsens formand,  

 magistratsmedlemmer, jf. § 64, og de i § 64 a nævnte udvalgsformænd kan der  

 ikke ydes de vederlag, der er nævnt i stk. 1, 2 og 4 - 7, eller den  

 godtgørelse, der er nævnt i stk. 10, litra c.« 7. § 16 b, stk. 2, affattes således:
»Stk. 2. Formanden for kommunalbestyrelsen,  

 magistratsmedlemmer, jf. § 64, og de i § 64 a nævnte udvalgsformænd har ikke  

 ret til fravær efter stk. 1.« 8. I § 29 indsættes efter stk. 3 som nyt stykke:
»Stk. 4. Ingen, der er ansat i kommunen, kan være medlem af  

 magistraten, jf. § 64, eller formand for et stående udvalg i en kommune, der  

 styres efter reglerne i § 64 a.« Stk. 4 bliver herefter stk. 5.
 9. I § 29, stk. 4, litra c, der bliver stk. 5, litra c,  

 indsættes efter »§ 64,»: »eller formand for et stående udvalg  

 i en kommune, der styres efter reglerne i § 64 a,».
 10. § 34, stk. 1, affattes således:
»Regler om ydelse af vederlag, efterløn og pension til  

 kommunalbestyrelsens formand, magistratsmedlemmer, jf. § 64, og de i § 64 a  

 nævnte udvalgsformænd fastsættes af indenrigsministeren.« 11. I § 34, stk. 2, indsættes som 3. pkt. :
»I Københavns Kommune kan vederlag dog tillige ydes til anden  

 næstformand.« 12. I § 34, stk. 3, indsættes som 2. pkt. :
»Den samme vederlæggelse ydes til et medlem af et stående udvalg, der  

 overtager ledelsen af administrationen, jf. § 64 a, stk. 4.« 13. Efter § 42 indsættes:
»§ 42 a.
Revisionen af Københavns Kommunes regnskaber  

 varetages af kommunens revisionsdirektorat.
De nærmere bestemmelser om  

 revisionens virksomhed fastsættes i en revisionsvedtægt, der vedtages af  

 Borgerrepræsentationen og stadfæstes af indenrigsministeren.
Stk. 2. Revisionsdirektoratet henhører under  

 Borgerrepræsentationen, men har ved revisionens udførelse et selvstændigt  

 ansvar i overensstemmelse med revisionsvedtægtens bestemmelser.
Afskedigelse  

 af direktoratets chef kræver indenrigsministerens samtykke.
Stk. 3. For revisionen gælder i øvrigt reglerne i § 42, stk.  

 2-5.« 14. § 47, stk. 1, affattes således:
»Tilsynet med amtskommunerne samt med Frederiksberg og Københavns  

 Kommuner varetages af indenrigsministeren.« 15. I § 64, stk. 1, ændres »Frederiksberg, Odense,  

 Ålborg og Århus kommuner« til: »Frederiksberg, Københavns, Odense,  

 Aalborg og Århus Kommuner«.
 16. Efter § 64 indsættes:
»§ 64 a.
I styrelsesvedtægten for Frederiksberg, Københavns,  

 Odense, Aalborg og Århus Kommuner kan der træffes bestemmelse om, at  

 formændene for de stående udvalg har den øverste daglige ledelse af den del  

 af kommunens administration, der varetager udvalgets forvaltningsområder, og  

 at kommunalbestyrelsens formand har den øverste daglige ledelse af kommunens  

 øvrige administration.
Endvidere kan det i styrelsesvedtægten bestemmes, at  

 kommunalbestyrelsens formand eller formanden for et stående udvalg tillige er  

 formand for havneudvalget, jf. § 19, stk. 2.
 Stk. 2. For udvalgsformændenes ledelse af administrationen gælder  

 reglerne i § 31, stk. 2, 3. og 4. pkt., og stk. 3. For kommunalbestyrelsens  

 formands ledelse af administrationen gælder reglerne i § 31, stk. 2, 2. - 4.  

 pkt., og stk. 3. Reglerne i § 11, stk. 1, 2. pkt., finder tilsvarende  

 anvendelse på udvalgsformændene.
 Stk. 3. Reglerne i stk. 1 og 2 kan tillige anvendes, hvis en  

 kommune, der er nævnt i stk. 1, styres efter reglerne i § 65. Reglerne i § 66  

 finder tilsvarende anvendelse på udvalgsformændene.
Stk. 4. Når en udvalgsformand har forfald i mindst 1 måned, vælger  

 udvalget et medlem, der under fraværet skal varetage formandens funktioner,  

 herunder ledelsen af administrationen.
Styres kommunen efter reglerne i § 65,  

 jf. stk. 3, vælges det medlem, der skal varetage formandens funktioner,  

 herunder ledelsen af administrationen og medlemskabet af økonomiudvalget, af  

 den gruppe, der har udpeget udvalgsformanden.
Stk. 5. Udvalgsformændene i kommuner, der styres efter reglerne i  

 stk. 1-4, kan betegnes rådmænd.
I Københavns Kommune kan udvalgsformændene  

 betegnes borgmestre og formanden for Borgerrepræsentationen  

 overborgmester.« 17. I § 65 b, stk. 1, ændres »§ 65 og § 65 a«  

 til: »§§ 64, 64 a, 65 og 65 a«.
 18. I § 65 b, stk. 2, ændres »§ 65 og § 65 a«  

 til: »§§ 64 a, 65 og 65 a«.
19. I § 65 c, stk. 2, ændres »de styreformer, der er  

 nævnt i § 65 og § 65 a« til: »udvalgsstyre i henhold til kap.
III  

 og de styreformer, der er nævnt i §§ 64, 64 a, 65 og 65 a«.
 20. Efter § 65 d indsættes:
»§ 65 e.
I Københavns Kommune kan Borgerrepræsentationen  

 beslutte, at der for en periode frem til den 31. december 2001 skal  

 iværksættes forsøg med bydelsråd i mindst 2 og højst 4 bydele.
Kommuneplanens  

 inddeling danner grundlag for afgrænsningen af bydelene.
Stk. 2. Bydelsrådenes medlemstal skal være ulige og mindst 7 og  

 højst 25. Medlemmerne vælges enten af Borgerrepræsentationen eller af de  

 beboere i bydelen, der har valgret til Borgerrepræsentationen.
Vælges  

 bydelsrådet af bydelens beboere, finder lov om kommunale valg anvendelse.  

 Indenrigsministeren kan dog træffe bestemmelse om sådanne fravigelser af  

 reglerne i valgloven eller regler, der er udstedt med hjemmel heri, som  

 forsøget med bydelsråd gør ønskeligt, herunder om valgperioden og  

 brevstemmeafgivning.
Stk. 3. Valgbar til et bydelsråd er enhver, der er valgbar til  

 Borgerrepræsentationen, og som har fast bopæl i bydelen.
Ingen kan dog  

 samtidig være medlem af Borgerrepræsentationen og af et bydelsråd.
Et medlem  

 af Borgerrepræsentationen, der vælges til et bydelsråd, udtræder af  

 Borgerrepræsentationen.
Tilsvarende udtræder et bydelsrådsmedlem ved valg til  

 Borgerrepræsentationen.
Reglerne i §§ 16 b - 16 d samt reglerne i lov om  

 kommunale valg om fritagelse for medlemskab og om tab af valgbarhed finder  

 tilsvarende anvendelse på bydelsrådenes medlemmer.
Stk. 4. Bydelsrådene varetager de kommunale anliggender, der  

 henlægges til rådenes selvstændige varetagelse, jf. stk. 5, 1. pkt., eller  

 henlægges til rådenes bestyrelse efter bemyndigelse fra  

 Borgerrepræsentationen.
Bydelsrådenes afgørelser kan indbringes for  

 overordnede myndigheder i samme omfang, som hvis de var truffet af  

 Borgerrepræsentationen.
Stk. 5. I et regulativ for bydelsrådene træffer  

 Borgerrepræsentationen bestemmelse om, hvilke opgaver der skal henlægges til  

 bydelsrådenes selvstændige varetagelse.
I regulativet fastsætter  

 Borgerrepræsentationen endvidere regler om bydelsrådenes styrelse, herunder  

 om finansiering af rådenes opgaver og om vederlæggelse af rådenes formænd og  

 medlemmer.
Borgerrepræsentationen kan tillige fastsætte regler om deltagelse  

 af observatører uden stemmeret i rådenes offentlige møder og om vederlæggelse  

 af observatører.
I regulativet kan endvidere fastsættes bestemmelse om  

 sådanne fravigelser af reglerne i denne lov eller regler, der er udstedt med  

 hjemmel heri, som forsøget med bydelsråd gør nødvendigt.
Stk. 6. Regulativet skal vedtages af Borgerrepræsentationen efter  

 de regler, som gælder for vedtagelsen af kommunens styrelsesvedtægt, jf. § 2,  

 stk. 2, og godkendes af indenrigsministeren efter forhandling med vedkommende  

 minister.
Meddelelse om de opgaver, der i henhold til regulativet er henlagt  

 til bydelsrådenes selvstændige varetagelse, bekendtgøres af  

 indenrigsministeren i Lovtidende.
Bekendtgørelse om det godkendte regulativ  

 og om godkendte ændringer heri skal indrykkes i den lokale presse efter  

 Borgerrepræsentationens bestemmelse.
Bekendtgørelse skal ske 2 gange med  

 mindst 6 dages mellemrum.
Regulativet skal være tilgængeligt for kommunens  

 beboere.
 Stk. 7. Borgerrepræsentationen kan træffe bestemmelse om, hvilke  

 dele af den kommunale administration m.v. der skal udlægges til bydelsrådene.
Stk. 8. Tilsynet med bydelsrådene varetages af  

 indenrigsministeren.
Reglerne i §§ 61, 61 b, 61 c og 63 finder tilsvarende  

 anvendelse på bydelsrådene og deres medlemmer.
Stk. 9. I forbindelse med henlæggelse til bydelsrådene af opgaver  

 vedrørende folkeoplysning og ungdomsskoler kan undervisningsministeren  

 fravige reglerne i lov om støtte til folkeoplysning og lov om ungdomsskoler  

 samt regler, der er udstedt med hjemmel heri.
Undervisningsministeren kan  

 herved fastsætte bestemmelser om særskilte folkeoplysningsudvalg og  

 ungdomsskolebestyrelser i bydele med bydelsråd.
Undervisningsministeren kan  

 fastsætte nærmere regler herom.
Stk. 10. I forhold til reglerne i lov om offentlige myndigheders  

 registre betragtes bydelsrådene og Borgerrepræsentationen som samme  

 myndighed.« 21. I § 67, stk. 1, 1. pkt., udgår: », herunder  

 personale ansat under Københavns kommune,».
 22. I § 67, stk. 2, 1. pkt., ændres »Københavns  

 kommunalbestyrelse« til: »Københavns Borgerrepræsentation«.
§ 2 Stk. 1. Loven træder i kraft den 1. januar 1998, jf. dog stk. 3 og  

 4.
 Stk. 2. Samtidig ophæves lov om Københavns kommunes styrelse, jf.  

 lovbekendtgørelse nr. 616 af 18. juli 1995.
 Stk. 3. Styrelsesvedtægt for Københavns Kommune fra den 1. januar  

 1998 skal vedtages af Borgerrepræsentationen inden den 1. oktober 1997. Den  

 borgerrepræsentation, hvis funktionsperiode begynder den 1. januar 1998,  

 afholder sit konstituerende møde i overensstemmelse med reglerne i lov om  

 kommunernes styrelse og bestemmelserne i den i 1. pkt. nævnte  

 styrelsesvedtægt.
 Stk. 4. Såfremt kommunalbestyrelsen i Frederiksberg, Odense,  

 Aalborg eller Århus Kommune træffer bestemmelse om, at kommunen fra den 1.  

 januar 1998 skal styres efter reglerne i § 64 a, afholdes det konstituerende  

 møde i december 1997 på grundlag af disse regler.
 Stk. 5. De forskrifter, der er udstedt i medfør af lov om  

 Københavns kommunes styrelse, jf. lovbekendtgørelse nr. 616 af 18. juli 1995,  

 som ændret ved lov nr. 222 af 27. marts 1996, forbliver i kraft, indtil de  

 erstattes af forskrifter udstedt i medfør af lov om kommunernes styrelse.
§ 3 Til tidligere magistratsmedlemmer i Københavns Kommune samt formænd for  

 Borgerrepræsentationen ydes pension, efterløn m.v. efter de hidtil gældende  

 regler.
Bemærkninger til lovforslaget Almindelige bemærkninger 1. Lovforslagets baggrund På grundlag af Hovedstadskommissionens forslag i betænkningen om  

 hovedstadsområdets fremtidige struktur (nr. 1307/1995) foreslås det, at den  

 særlige københavnske styrelseslov ophæves, og at Københavns Kommune inddrages  

 under den kommunale styrelseslov.
Endvidere foreslås der indført en adgang  

 for Københavns Kommune til at vælge en ny styreform, der bygger på et  

 almindeligt udvalgsstyre, men som tillige indeholder enkelte  

 magistratslignende træk.
Den kommunale styrelseslov indeholder i dag ensartede regler for alle  

 kommuner og amtskommuner, bortset fra Københavns Kommune.
Af overvejende  

 historiske grunde har Københavns Kommunes styrelse været reguleret i en  

 særlig lov, hvis regler på en række punkter adskiller sig fra den kommunale  

 styrelseslovs regler.
Styreformen i Københavns Kommune er i henhold til den københavnske  

 styrelseslov et magistratsstyre.
Dette magistratsstyre afviger dog i flere  

 henseender fra de magistratsstyreordninger, der findes i Odense, Aalborg og  

 Århus Kommuner, jf. § 64 i den kommunale styrelseslov.
 Der har i de seneste årtier været bestræbelser på at tilnærme reglerne i  

 den københavnske styrelseslov til reglerne i den almindelige styrelseslov,  

 men der gælder fortsat en række - i vidt omfang historisk begrundede -  

 særordninger.
Med udgangspunkt i et lovudkast udarbejdet af Københavns  

 Borgerrepræsentation vedtog Folketinget i 1977 lov om Københavns kommunes  

 styrelse.
Ved behandlingen af loven var der i Folketinget bred tilslutning  

 til, at Københavns Kommunes styrelse i det væsentlige skulle bringes på linie  

 med styrelsen af landets øvrige kommuner.
Ved senere ændringer af den  

 kommunale styrelseslov er der derfor stort set gennemført tilsvarende  

 ændringer i den københavnske styrelseslov.
 I betænkning nr. 1114/1987 om Københavns Kommunes styrelsesmæssige forhold  

 er der bl.a. redegjort for fordele og ulemper ved forskellige styreformer.  

 Udvalget, der afgav betænkningen, foreslog - uanset hvilken styreform der  

 måtte blive valgt - at den særlige styrelseslov for Københavns Kommune blev  

 ophævet, og at kommunen blev inddraget under den almindelige kommunale  

 styrelseslov.
Betænkningen blev efterfølgende sendt til udtalelse i Københavns Kommune,  

 men der kunne ikke i Københavns Borgerrepræsentation opnås flertal for en  

 bestemt styremodel.
Som følge heraf blev der ikke fremsat lovforslag på  

 grundlag af betænkningen.
 Uanset, at den københavnske styrelseslov siden 1977 er blevet ændret flere  

 gange i forbindelse med tilsvarende ændringer i den kommunale styrelseslov,  

 er grundtrækkene i 1977-loven imidlertid ikke ændret.
 Efter regeringens opfattelse vil det være af betydning, at der gennemføres  

 en ændring i denne retstilstand, således at Københavns Kommune omfattes af  

 den kommunale styrelseslovs almindelige regler, og således at der kun  

 opretholdes enkelte særordninger for kommunen, hovedsageligt begrundet i  

 kommunens størrelse.
Herved vil Københavns Kommune også kunne opnå mere smidige  

 styrelsesforhold, idet kommunen vil kunne vælge mellem de forskellige  

 styreformer (udvalgsstyre, magistratsstyre m.v.), der er hjemlet i den  

 kommunale styrelseslov samt den foreslåede nye styreform.
Københavns Kommune  

 vil således få en udstrakt frihed til at at indrette og tilpasse den  

 politiske ledelse og struktur i overensstemmelse med kommunens ønsker og  

 behov.
 En sådan ændring af de styrelsesmæssige regler, der gælder for Københavns  

 Kommune, er efter regeringens opfattelse ikke mindst vigtig i en periode,  

 hvor der er bydelsstyreforsøg, behov for økonomisk genopretning og store  

 udviklingsprojekter inden for kommunen.
 Lov om Københavns kommunes styrelse, jf. lovbekendtgørelse nr. 616 af 18.  

 juli 1995, som ændret ved lov nr. 222 af 27. marts 1996, er optaget som bilag  

 2 til lovforslaget.
2. Hovedstadskommissionens forslag og Københavns Kommunes udtalelse  

 over kommissionens forslag Indenrigsministeren nedsatte den 15. november 1994 en  

 Hovedstadskommission, der bl.a. fik til opgave at vurdere behovet for nye  

 eller ændrede styreformer i hovedstadsområdet.
Kommissionen afgav sin  

 betænkning i december 1995.
 Kommissionen har i betænkningen tilkendegivet, at der ikke generelt synes  

 at være behov for nye eller ændrede styreformer i relation til kommunerne i  

 hovedstadsområdet, men at dette ikke gælder for Københavns Kommune.
Det er kommissionens opfattelse, at den københavnske styrelseslov på en  

 uhensigtsmæssig måde er præget af tidligere styrelsesordninger, og at de  

 historiske forhold ikke længere kan begrunde, at Københavns Kommune har sin  

 egen styrelseslov.
Kommissionen finder endvidere, at der vil kunne opnås en  

 meget større fleksibilitet for Københavns Kommune ved, at kommunen bliver  

 omfattet af den kommunale styrelseslov.
 I den forbindelse har kommissionen peget på, at den kommunale styrelseslov  

 giver mulighed for at vælge mellem forskellige styreformer, bl.a.  

 udvalgsstyre, magistratsstyre (i de største kommuner) og mellemformsstyre, og  

 at styrelsesloven endvidere giver en stor frihed i tilrettelæggelsen af  

 kommunestyret inden for de enkelte styreformer.
 Kommissionen foreslår på denne baggrund, at Københavns Kommune inddrages  

 under den almindelige kommunale styrelseslov, og at den københavnske  

 styrelseslov ophæves.
 Kommissionen har desuden anbefalet, at der - som følge af det store antal  

 ansatte i Københavns Kommune - skabes mulighed for, at kommunen kan vælge en  

 lidt ændret udgave af det almindelige udvalgsstyre, således at den  

 administrative ledelse er delt mellem borgmesteren og udvalgsformændene.
 Københavns Borgerrepræsentation har i en udtalelse af 16. november 1995  

 til Hovedstadskommissionen tilsluttet sig, at den københavnske styrelseslov  

 ophæves, og at Københavns Kommune herefter omfattes af lov om kommunernes  

 styrelse.
Samtidig har Borgerrepræsentationen anført, at den nuværende  

 magistratsstyreform findes at indeholde nogle ulemper, som i en vis  

 udstrækning vil kunne afhjælpes ved indførelse af et udvalgsstyre.
På  

 baggrund af kommunens størrelse, herunder det store antal ansatte, finder  

 Borgerrepræsentationen dog, at en mere egnet styremodel vil være et  

 mellemformsstyre med den administrative ledelse delt mellem borgmesteren og  

 udvalgsformændene.
 Under hensyn til et omfattende strukturarbejde i Københavns Kommune og  

 overvejelserne om hovedstadsområdets fremtid har Borgerrepræsentationen ikke  

 fundet at kunne lægge sig endelig fast på en fremtidig styreform.  

 Borgerrepræsentationen har derfor anbefalet, at der gives Københavns Kommune  

 mulighed for at vælge blandt hele spektret af styreformer, der er angivet i  

 den kommunale styrelseslov, samt at der i den kommunale styrelseslov gives  

 mulighed for at vælge et mellemformsstyre med delt administrativ ledelse.
 Borgerrepræsentationen har endvidere anført, at der i forbindelse med  

 ophævelsen af den københavnske styrelseslov må skabes hjemmel i den kommunale  

 styrelseslov til det igangsatte bydelsforsøg samt til en række  

 særbestemmelser for Københavns Kommune.
 Borgerrepræsentationen har i sin udtalelse af 7. februar 1996 over  

 Hovedstadskommissionens betænkning givet udtryk for tilsvarende synspunkter.
3. Lovforslagets indhold 3.1. Forslaget om inddragelse af Københavns Kommune under den almindelige  

 kommunale styrelseslov Efter forslaget inddrages Københavns Kommune under lov om kommunernes  

 styrelse, og lov om Københavns kommunes styrelse ophæves (lovbekendtgørelse  

 nr. 616 af 18. juli 1995, som ændret ved lov nr. 222 af 27. marts 1996).
 I overensstemmelse med Københavns Kommunes ønsker foreslås det endvidere,  

 at kommunen får adgang til at vælge mellem styrelseslovens styreformer,  

 herunder magistratsstyret, samt at der skabes hjemmel til, at kommunen kan  

 vælge en styreform med delt administrativ ledelse, enten med basis i det  

 almindelige udvalgsstyre eller i et mellemformsstyre i henhold til  

 styrelseslovens § 65, jf. pkt. 3.2.
Nogle af de særordninger for Københavns Kommune, der ikke har sammenhæng  

 med magistratsstyret, men som skyldes andre forhold, opretholdes.
Således  

 foreslås det, at kommunalbestyrelsen fortsat benævnes  

 Borgerrepræsentationen, at der gives adgang til at bibeholde  

 Borgerrepræsentationens nuværende medlemstal på 55, at  

 beslutningsprotokollen fortsat underskrives af Borgerrepræsentationens  

 formand og sekretær, samt at den gældende organisation af den  

 københavnske revision fortsætter uændret.
Endvidere videreføres hjemlen til  

 bydelsstyreforsøget.
Blandt de særordninger, der ikke gives hjemmel til at opretholde, kan  

 nævnes adskillelsen af posterne som formand for Borgerrepræsentationen og  

 overborgmester og valget af fire næstformænd for Borgerrepræsentationen.
Med  

 hensyn til de særordninger, der særligt er knyttet til magistratsstyret,  

 henvises til bemærkningerne til lovforslagets § 1, nr. 15.
3.2. Forslaget om en styreform med delt administrativ ledelse Der har tidligere i betænkning nr. 894/1980 om kommunale styrelsesformer  

 og kommunalpolitikernes arbejdsvilkår m.v., side 196 ff., og i betænkning nr.  

 1114/1987 om Københavns Kommunes styrelse, side 106 ff., været overvejet  

 forskellige mellemformer mellem det rene udvalgsstyre og magistratsstyret,  

 herunder en deling af den administrative ledelse mellem borgmesteren og  

 udvalgsformændene.
Den kommunale styrelseslovs almindelige styreform er et udvalgsstyre, jf.  

 styrelseslovens kap.
III, hvor den umiddelbare forvaltning varetages af et  

 økonomiudvalg og et eller flere stående udvalg.
Udvalgenes medlemmer vælges  

 ved forholdstalsvalg.
Formændene for de stående udvalg vælges af udvalgene  

 selv.
Borgmesteren, der vælges ved flertalsvalg, er formand for  

 økonomiudvalget og varetager den øverste daglige ledelse af administrationen.  

 Den kommunale styrelseslovs § 64 giver mulighed for, at kommunalbestyrelserne  

 i Frederiksberg, Odense, Aalborg og Århus Kommuner kan træffe bestemmelse om,  

 at der til deltagelse i styrelsen af kommunens anliggender oprettes en  

 magistrat.
Magistratens medlemmer - bortset fra borgmesteren - vælges ved  

 forholdstalsvalg.
Hvert magistratsmedlem varetager for sin afdeling både den  

 umiddelbare forvaltning og den administrative ledelse.
De faste udvalg har  

 alene rådgivende funktioner. § 64 vil efter lovforslagets § 1, nr. 15,  

 tillige omfatte Københavns Kommune.
 Med de ændringer i den kommunale styrelseslov, der blev gennemført i 1993,  

 har kommunerne fået adgang til at vælge mellem flere nye styreformer.
En af de nye styreformer er det såkaldte mellemformsstyre, jf. § 65, hvor  

 økonomiudvalget består af borgmesteren og de stående udvalgs formænd, der  

 vælges ved forholdstalsvalg af kommunalbestyrelsen.
Eventuelt kan vælges  

 yderligere medlemmer til økonomiudvalget.
Ved mellemformsstyret styrkes  

 økonomiudvalget som det planlæggende og koordinerende organ, hvilket  

 muliggør, at der i højere grad kan varetages tværgående helhedshensyn ved  

 prioriteringen af kommunens ressourcer.
 Med den foreslåede bestemmelse i § 64 a (lovforslagets § 1, nr. 16) vil de  

 kommuner, der i dag har adgang til at etablere et magistratsstyre, få  

 mulighed for at vælge en styreform, der bygger på et udvalgsstyre, men hvor  

 den administrative ledelse er delt mellem borgmesteren og udvalgsformændene.
Fordelen herved er, at samtlige (eller næsten alle)  

 kommunalbestyrelsesmedlemmer vil få andel i den umiddelbare forvaltning  

 gennem medlemskab af et eller flere udvalg, samt at der sker en generel  

 styrkelse af informationsniveauet hos kommunalbestyrelsens medlemmer som  

 følge af deltagelsen i udvalgenes forvaltningsopgaver.
Samtidig tages hensyn  

 til, at det på grund af det store antal ansatte i magistratskommunerne kan  

 være vanskeligt for borgmesteren at varetage hele den administrative ledelse  

 selv.
 Delingen af den administrative ledelse foretages således, at borgmesteren  

 leder den del af den kommunale administration, der henhører under  

 økonomiudvalget, mens udvalgsformændene hver for sig leder den del af  

 administrationen, der hører under vedkommende stående udvalg.
Ved denne styreform vil hvervet som udvalgsformand på grund af den  

 administrative ledelsesfunktion ikke blot være et deltidshverv, men et  

 fuldtidshverv.
Udvalgsformænd i kommuner, der vælger en styreform efter  

 reglerne i § 64 a, vil derfor i vidt omfang skulle sidestilles med  

 magistratsmedlemmer i relation til regler om vederlæggelse, ret til fravær  

 fra arbejde m.v.
Styreformen med delt administrativ ledelse kan etableres i tilknytning til  

 enten det almindelige udvalgsstyre, jf. styrelseslovens kap.
III, eller  

 mellemformsstyret, jf. styrelseslovens § 65.
4. Lovforslagets økonomiske og administrative konsekvenser Forslaget om inddragelse af Københavns Kommune under lov om kommunernes  

 styrelse forventes ikke umiddelbart at medføre nogen økonomiske konsekvenser  

 for kommunen eller staten.
På længere sigt vil Københavns Kommune dog ved en  

 ændring af styreformen kunne opnå såvel økonomiske som administrative  

 fordele.
 Lovforslaget medfører ingen erhvervsøkonomiske eller miljømæssige  

 konsekvenser og indeholder ikke EU-retlige aspekter.
5. Hørte myndigheder Lovforslaget har været forelagt Københavns Kommune, Kommunernes  

 Landsforening, Amtsrådsforeningen i Danmark, Frederiksberg Kommune,  

 Arbejdsministeriet, Boligministeriet, Erhvervsministeriet, Finansministeriet,  

 Forskningsministeriet, Justitsministeriet, Kirkeministeriet,  

 Kulturministeriet, Miljø- og Energiministeriet, Skatteministeriet,  

 Socialministeriet, Sundhedsministeriet, Trafikministeriet,  

 Undervisningsministeriet m.fl.
Bemærkninger til lovforslagets enkelte bestemmelser Til § 1 Til nr. 1 Københavns Kommunes styrelsesforhold har hidtil været reguleret i en  

 særlig lov, lov om Københavns kommunes styrelse.
Med forslaget inddrages  

 Københavns Kommune under den almindelige kommunale styrelseslov.
Samtidig  

 ophæves den københavnske styrelseslov, jf. lovforslagets § 2, stk. 2.
Til nr. 2 Efter bestemmelsen benævnes kommunalbestyrelsen i Københavns Kommune  

 fortsat Borgerrepræsentationen, jf. den gældende bestemmelse i § 2, stk. 1, i  

 den københavnske styrelseslov.
 Efter den københavnske styrelseslov er de opgaver, som i andre kommuner  

 varetages af kommunalbestyrelsens formand, delt mellem henholdsvis  

 Borgerrepræsentationens formand og overborgmesteren (og borgmestrene). Denne  

 adskillelse foreslås ikke opretholdt, idet der ved personsammenfald vil kunne  

 opnås en tættere sammenhæng mellem Borgerrepræsentationen og  

 administrationen, herunder en styrkelse af Borgerrepræsentationen.
 Den gældende ordning med et særskilt hverv som formand for  

 Borgerrepræsentationen har i øvrigt bl.a. sammenhæng med, at overborgmesteren  

 og borgmestrene skal udtræde af Borgerrepræsentationen, og denne særordning  

 foreslås heller ikke opretholdt, jf. bemærkningerne til § 1, nr. 15.
Til nr. 3 Ved den foreslåede ændring af § 5, 2. pkt., opnår Københavns Kommune  

 adgang til at opretholde det nuværende medlemstal af Borgerrepræsentationen  

 på 55.
Et medlem af Borgerrepræsentationen repræsenterer med et medlemstal på 55  

 ca. 7.100 vælgere.
Til sammenligning kan nævnes, at de tilsvarende tal for  

 Odense, Aalborg og Århus Kommuner er ca. 5.000, ca. 4.100 og ca. 7.000  

 vælgere.
Til nr. 4 I 1. pkt. lovfæstes den nuværende retsstilling, hvorefter  

 borgmesterhvervet er uforeneligt med enhver form for ansættelse i kommunen,  

 jf. den udtrykkelige bestemmelse herom i den københavnske styrelseslovs § 28,  

 stk. 2.
 Ud fra de samme hensyn, der ligger til grund for, at en amtsborgmester  

 ikke samtidig kan være formand for en kommunalbestyrelse i en primærkommune,  

 fastsættes i § 6, stk. 3, 2. pkt., at en amtsborgmester ej heller samtidig  

 kan være medlem af magistraten i en magistratskommune, jf. § 64, eller  

 formand for et stående udvalg i en kommune, der styres efter reglerne i § 64  

 a.
Til nr. 5 Det foreslås, at beslutningsprotokollen i Københavns Kommune alene skal  

 underskrives af Borgerrepræsentationens formand og sekretær.
Forslaget svarer  

 til den gældende ordning i København, som er begrundet i det store medlemstal  

 i Borgerrepræsentationen.
Til nr. 6 Som en konsekvens af, at der ydes et fuldtidsvederlag til  

 udvalgsformændene for de stående udvalg i kommuner, der styres efter reglerne  

 i § 64 a, jf. bemærkningerne til lovforslagets § 1, nr. 10, fastsættes det i  

 § 16, stk. 12, at disse udvalgsformænd - lige som det gælder borgmestre og  

 magistratsmedlemmer - ikke herudover kan modtage vederlæggelse som  

 kommunalbestyrelsesmedlemmer.
Til nr. 7 Som en konsekvens af, at hvervet som udvalgsformand for et stående udvalg  

 i kommuner, der styres efter reglerne i § 64 a, forudsættes at udgøre en  

 fuldtidsbeskæftigelse og behandles som sådan i vederlagsmæssig og  

 pensionsmæssig henseende, jf. bemærkningerne til lovforslagets § 1, nr. 10,  

 fastsættes det i § 16 b, stk. 2, at disse udvalgsformænd - lige som det  

 gælder borgmestre og magistratsmedlemmer - ikke har ret til fravær fra  

 arbejdet til varetagelse af det kommunale hverv.
Til nr. 8 Ved den foreslåede nye bestemmelse i § 29, stk. 4, fastslås det, at  

 hvervet som magistratsmedlem er uforeneligt med enhver form for ansættelse i  

 kommunen, jf. den udtrykkelige bestemmelse herom i den københavnske  

 styrelseslovs § 28, stk. 2. Endvidere foreslås der fastsat en tilsvarende  

 udelukkelsesregel for udvalgsformænd, der deltager i den administrative  

 ledelse, jf. § 64 a (lovforslagets § 1, nr. 16).
Til nr. 9 I den gældende bestemmelse i § 29, stk. 4, litra c, er fastsat regler om,  

 hvornår et kommunalbestyrelsesmedlem, der lever i ægteskab eller i et  

 forhold, der kan sidestilles med ægteskab, med en kommunalt ansat, er  

 afskåret fra medlemskab af magistraten.
Da hvervet som udvalgsformand i en  

 kommune, der styres efter reglerne i § 64 a, har karakter af et fuldtidshverv  

 og i vidt omfang kan sidestilles med hvervet som magistratsmedlem, foreslås  

 der indført tilsvarende regler om generel inhabilitet for disse  

 udvalgsformænd.
Til nr. 10 Hvervet som udvalgsformand i en kommune, der styres efter reglerne i § 64  

 a, må på grund af den administrative ledelsesfunktion betragtes som en  

 fuldtidsbeskæftigelse.
Med den foreslåede ændring af § 34, stk. 1,  

 tilvejebringes hjemmel til at fastsætte regler om vederlag, efterløn og  

 pension for disse udvalgsformænd, svarende til de regler, der gælder for  

 borgmestre og magistratsmedlemmer.
Til nr. 11 Næstformændene for Københavns Borgerrepræsentation vil bl.a. skulle  

 varetage en række repræsentative forpligtelser, der er særegne for kommunen,  

 herunder modtagelse af ambassadører og andre officielle pligter m.v.
Ved den  

 foreslåede bestemmelse i § 34, stk. 2, 3. pkt., skabes der derfor hjemmel  

 til, at også anden næstformand i Københavns Kommune kan vederlægges.
Til nr. 12 Hvervet som formand for et stående udvalg i en kommune, der styres efter  

 reglerne i § 64 a, betragtes på grund af den administrative ledelsesfunktion  

 som en fuldtidsbeskæftigelse, jf. lovforslagets § 1, nr. 10. Det foreslås  

 derfor, at et udvalgsmedlem, der i udvalgsformandens forfald overtager den  

 administrative ledelse, tillægges vederlag i funktionsperioden svarende til  

 formandsvederlaget.
Til nr. 13 Reglerne om revision af Københavns Kommunes regnskaber findes i den  

 københavnske styrelseslovs § 43. Der foreslås ingen ændringer i disse regler,  

 da indretningen af kommunens revision ikke har givet anledning til problemer.  

 Da det imidlertid må anses for tvivlsomt, om § 42 i den kommunale  

 styrelseslov indeholder hjemmel til at opretholde den gældende organisation  

 af den københavnske revision, foreslås der indsat en udtrykkelig bestemmelse  

 herom i styrelsesloven.
Derudover indeholder bestemmelsen en henvisning til  

 de øvrige regler for den kommunale revision i § 42, stk. 2 - 5.
Til nr. 14 Ændringen er en konsekvens af, at Københavns Kommune inddrages under den  

 kommunale styrelseslov.
Tilsynet med kommunen foreslås som hidtil varetaget  

 af indenrigsministeren.
Til nr. 15 Forslaget indebærer, at Københavns Kommune - lige som Frederiksberg,  

 Odense, Aalborg og Århus Kommuner - får mulighed for at vælge et  

 magistratsstyre, uanset at den københavnske styrelseslov ophæves.
Københavns  

 Kommune vil således frit kunne vælge mellem de forskellige styreformer, som  

 er indeholdt i den kommunale styrelseslov.
 Der består i dag en række væsentlige forskelle mellem magistratsstyret i  

 Københavns Kommune og i de øvrige magistratskommuner Odense, Aalborg og Århus  

 Kommuner, ligesom der er visse mindre forskelle mellem magistratsordningerne  

 i Odense, Aalborg og Århus Kommuner indbyrdes.
 Da styrelseslovens § 64, stk. 3, kun indeholder hjemmel til, at der i  

 forbindelse med magistratsordninger kan ske sådanne fravigelser af  

 styrelsesloven, som magistratsordningen gør ønskelig, vil ophævelsen af den  

 københavnske styrelseslov og inddragelsen af Københavns Kommune under den  

 almindelige styrelseslov medføre, at en række særordninger, der i dag gælder  

 for Københavns Kommune, ikke vil kunne videreføres, såfremt kommunen måtte  

 vælge et magistratsstyre.
 I den forbindelse kan særligt nævnes følgende:
Efter den københavnske styrelseslovs § 5, stk. 2, vælges samtlige  

 medlemmer af magistraten ved et samlet forholdstalsvalg.
Overborgmesteren i  

 Københavns Kommune vil fremover - som i landets øvrige kommuner, herunder  

 magistratskommunerne - skulle vælges ved flertalsvalg efter reglerne i  

 styrelseslovens § 24, stk. 1.
 I Københavns Kommune vælges fire næstformænd for Borgerrepræsentationen.  

 Den kommunale styrelseslov indeholder alene hjemmel til at vælge to  

 næstformænd for kommunalbestyrelsen.
Efter den københavnske styrelseslovs § 5, stk. 4, udtræder magistratens 7  

 medlemmer af Borgerrepræsentationen.
Denne udtrædelsesordning har en  

 historisk begrundelse, som ikke længere har betydning.
Ordningen, som ville  

 kræve en udtrykkelig lovhjemmel, foreslås derfor ikke opretholdt.
 Efter den københavnske styrelseslov er de opgaver, som i andre kommuner  

 varetages af kommunalbestyrelsens formand, delt mellem  

 Borgerrepræsentationens formand og overborgmesteren (og borgmestrene). Denne  

 ordning med et særskilt hverv som formand for Borgerrepræsentationen, der  

 ville kræve en udtrykkelig lovhjemmel, foreslås ikke opretholdt, jf.  

 bemærkningerne til lovforslagets § 1, nr. 2.
 Magistratsmedlemmerne vil fortsat kunne benævnes borgmestre, lige som  

 borgmesteren vil kunne benævnes overborgmester, jf. bemærkningerne til § 64  

 a, stk. 5 (lovforslagets § 1, nr. 16).
Til nr. 16 Med den foreslåede bestemmelse får kommuner, der har hjemmel til at  

 indføre magistratsstyre, jf. § 64 (de nuværende magistratskommuner samt  

 Frederiksberg Kommune) adgang til at etablere et udvalgsstyre eller et  

 mellemformsstyre, jf. § 65, med deling af den administrative ledelse mellem  

 borgmesteren og formændene for de stående udvalg.
Om baggrunden for forslaget  

 kan nærmere henvises til de almindelige bemærkninger, pkt. 3.2.
Til stk. 1 Den almindelige styreform i den kommunale styrelseslov er det  

 traditionelle udvalgsstyre, jf. kap.
III.
Ved denne styreform varetages den  

 umiddelbare forvaltning af udvalg, jf. § 17, stk. 1, og den administrative  

 ledelse af borgmesteren, jf. § 31, stk. 2.
Den administrative ledelse (den øverste daglige ledelse af  

 administrationen) består i at træffe beslutninger vedrørende  

 administrationens forhold, herunder at sørge for, at administrationen  

 fungerer hensigtsmæssigt.
Der er især tale om personaleledelse, kontrol med  

 administrationen og dens sagsbehandling, fastsættelse af  

 sagsbehandlingsregler m.v., mens opgavevaretagelsen i indholdsmæssig  

 henseende henhører under udvalgene.
 Den foreslåede styreform i § 64 a, stk. 1, afviger fra det traditionelle  

 udvalgsstyre ved, at formændene for de stående udvalg tager del i den  

 administrative ledelse.
 Delingen af den administrative ledelse foretages således, at  

 udvalgsformændene hver for sig leder den del af administrationen, der udfører  

 opgaver, som hører under vedkommende stående udvalg, mens borgmesteren leder  

 den del af den kommunale administration, der udfører opgaver, som henhører  

 under økonomiudvalget eller ikke hører under et af de stående udvalg.
 Styreformen forudsætter, at den kommunale administration er opdelt i  

 afdelinger (lige som i magistratskommuner), og at der er overensstemmelse  

 mellem udvalgenes og afdelingernes sagsområder, jf. dog nedenfor om  

 havneudvalget.
 Det bemærkes herved, at den del (afdeling) af kommunens administration,  

 der varetager et udvalgs forvaltningsområder, og som ledes af udvalgets  

 formand, også kan varetage andre opgaver, f.eks. sekretariatsforretninger for  

 særlige lovpligtige udvalg og nævn så som børn og unge-udvalget og  

 folkeoplysningsudvalget.
I de kommuner, der vælger at indføre et styre efter reglerne i § 64 a, må  

 hvervet som udvalgsformand på grund af den administrative ledelsesfunktion  

 betragtes ikke blot som et deltidshverv, men som et fuldtidshverv.
I  

 overensstemmelse hermed vil der med hjemmel i § 34, stk. 1 (lovforslagets §  

 1, nr. 10) blive fastsat regler om særlig vederlæggelse, pension m.v.
Efter bestemmelsen i 2. pkt. kan det i styrelsesvedtægten bestemmes, at  

 borgmesteren eller formanden for et bestemt stående udvalg (tillige) skal  

 være formand for havneudvalget og dermed varetage ledelsen af  

 havneadministrationen, uanset om denne organisatorisk udgør en selvstændig  

 enhed.
Herved undgås det, at kommuner, hvori der skal nedsættes et  

 havneudvalg, jf. § 19, stk. 2, og som vælger styreformen efter reglerne i §  

 64 a, stk. 3, er nødsaget til at oprette en særlig afdeling for denne  

 administration og at fuldtidsaflønne en formand alene for dette udvalgs  

 arbejdsopgaver, jf. § 65, stk. 3, 2. pkt.
Til stk. 2 Udvalgsformændene vil for deres respektive udvalg skulle drage omsorg for  

 sagernes ekspedition, samt for at der ikke afholdes udgifter eller oppebæres  

 indtægter uden fornøden hjemmel, jf. henvisningen til § 31, stk. 2, 3. og 4.  

 pkt.
 Borgmesteren vil fortsat skulle varetage den koordinerende funktion i  

 relation til fordeling af sager mellem udvalgene og forelæggelse af sager for  

 kommunalbestyrelsen, jf. henvisningen til § 31, stk. 2, 2. pkt.
Ved henvisningen til § 11, stk. 1, 2. pkt., præciseres, at  

 udvalgsformændene - lige som borgmesteren - ikke i relation til den  

 administrative ledelse er tillagt en selvstændig kompetence.
Også spørgsmål  

 vedrørende en udvalgsformands virksomhed som mødeleder kan indbringes for  

 kommunalbestyrelsen.
I øvrigt vil de almindelige regler i lovens kapitel III og IV om  

 udvalgsstyre og om kommunalbestyrelsens formand fortsat være gældende, uanset  

 at kommunen styres efter reglerne i § 64 a. Økonomiudvalget, hvori  

 borgmesteren er formand, vil således fortsat være det organ, der på  

 udvalgsplan er ansvarlig for de anliggender, som henhører under borgmesteren  

 og udvalgsformændene som øverste daglige ledere af administrationen.
Der  

 henvises herved til reglerne i styrelseslovens § 18 om økonomiudvalgets  

 opgaver.
Ligeledes vil det fortsat alene være borgmesteren, der kan benytte  

 den indgrebsret, der er hjemlet i styrelseslovens § 31 a.
 I styrelsesvedtægten kan der fastsættes nærmere regler om borgmesterens og  

 udvalgsformændenes forretninger, jf. henvisningen til § 31, stk. 3.
Til stk. 3 Med den foreslåede bestemmelse gives der adgang til at vælge et  

 mellemformsstyre, jf. § 65, med delt administrativ ledelse.
Mellemformsstyret efter § 65 afviger fra det traditionelle udvalgsstyre  

 ved, at udvalgsformændene er medlemmer af økonomiudvalget og vælges ved  

 forholdstalsvalg.
Herudover kan vælges et yderligere antal medlemmer til  

 økonomiudvalget.
Udvalgsformændene er valgt for kommunalbestyrelsens funktionsperiode, og  

 udvalgene kan således ikke - som i det almindelige udvalgsstyre - frit vælge  

 en anden formand.
Det er på denne baggrund nødvendigt at sikre, at  

 kommunalbestyrelsen har samme indgrebsmuligheder over for en udvalgsformand  

 som over for borgmesteren og magistratsmedlemmer, jf. henvisningen til § 66.
Når mellemformsstyret efter § 65 kombineres med en deling af den  

 administrative ledelse, vil styreformen få flere lighedspunkter med et  

 magistratsstyre.
Det centrale ved udvalgsstyret - at udvalgene varetager den  

 umiddelbare forvaltning - er dog bibeholdt.
Til stk. 4 Da udvalgsformændene i kommuner, der styres efter § 64 a, er tillagt en  

 administrativ ledelsesfunktion, må der i tilfælde af, at udvalgsformanden har  

 forfald i mindst 1 måned, vælges et andet medlem til at varetage formandens  

 funktioner, herunder den administrative ledelse.
Dette svarer til den  

 almindelige praksis for viceborgmestre, der først indtræder i borgmesterens  

 funktion som daglig leder af administrationen, når borgmesterens forfald er  

 af længere varighed.
 Er udvalgsformændene valgt ved forholdstalsvalg, jf. stk. 3, tilkommer det  

 den gruppe, der har udpeget udvalgsformanden, at vælge det udvalgsmedlem, der  

 skal overtage ledelsen af administrationen og medlemskabet af  

 økonomiudvalget, når formandens forfald har en forventet varighed af mindst 1  

 måned.
 Hvis udvalgsformanden er valgt af en mindretalsgruppe, der ikke har andre  

 medlemmer i udvalget, vil gruppen kunne bestemme, at et andet medlem  

 indtræder i udvalget, jf. de gældende regler i § 28, stk. 2, om  

 stedfortræderindkaldelse i udvalg.
Til stk. 5 Da udvalgsformændene varetager administrative ledelsesfunktioner og herved  

 har et fuldtidshverv, foreslås det, at udvalgsformændene - ligesom  

 magistratsmedlemmer - kan betegnes rådmænd, og at udvalgsformænd i Københavns  

 Kommune, såfremt kommunen styres efter reglerne i § 64 a, tilsvarende kan  

 betegnes borgmestre.
Formanden for Borgerrepræsentationen vil endvidere kunne  

 betegnes overborgmester.
Til nr. 17 Den foreslåede ændring indebærer, at hvis en kommunalbestyrelse i løbet af  

 valgperioden træffer bestemmelse om indførelse af magistratsstyre eller en af  

 styreformerne i henhold til § 64 a (udvalgsstyre med delt administrativ  

 ledelse eller mellemformsstyre med delt administrativ ledelse), er  

 beslutningen herom bindende for den resterende del af valgperioden.
Til nr. 18 Med den foreslåede ændring får indenrigsministeren hjemmel til at  

 fastsætte nærmere regler om styrelsen af de kommuner, der har valgt en  

 styreform i henhold til § 64 a, jf. lovforslagets § 1, nr. 16.
Til nr. 19 Ved den foreslåede ændring præciseres, at kommunalbestyrelsen med  

 indenrigsministerens godkendelse vil kunne træffe bestemmelse om en anden  

 styreform end de styreformer, der er angivet i styrelsesloven, herunder den  

 nye styreform med delt administrativ ledelse, jf. lovforslagets § 1, nr. 16.
Til nr. 20 Bestemmelsen svarer til § 53 c i den københavnske styrelseslov med enkelte  

 ændringer som følge af Københavns Kommunes inddragelse under den kommunale  

 styrelseslov.
Til nr. 21 Ændringen er en konsekvens af, at Københavns Kommune inddrages under den  

 kommunale styrelseslov.
Til nr. 22 Der er alene tale om en sproglig ændring.
Til § 2 Til stk. 1 og 2 Det foreslås, at loven træder i kraft samtidig med den nye kommunale  

 valgperiodes begyndelse den 1. januar 1998. Samtidig ophæves lov om  

 Københavns kommunes styrelse, jf. lovbekendtgørelse nr. 616 af 18. juli 1995,  

 som ændret ved lov nr. 222 af 27. marts 1996.
Til stk. 3 Københavns Kommunes inddragelse under den kommunale styrelseslov vil,  

 uanset hvilken styreform kommunen vælger, nødvendiggøre en ny  

 styrelsesvedtægt eller en række ændringer i kommunens vedtægt.
De nye eller  

 ændrede regler må være vedtaget nogle måneder, inden de skal have virkning,  

 dels således at reglerne er kendt på tidspunktet for afholdelsen af  

 kommunalvalget, dels således at reglerne, såfremt et magistratsstyre  

 opretholdes, forinden kan være stadfæstet af Indenrigsministeriet, jf. den  

 kommunale styrelseslovs § 2, stk. 3.
 Det findes rigtigst, at den borgerrepræsentation, hvis funktionsperiode  

 begynder den 1. januar 1998, afholder sit konstituerende møde i  

 overensstemmelse med de ændrede regler for styrelsen af Københavns Kommune.
Til stk. 4 Frederiksberg, Odense, Aalborg og Århus Kommuner får ved den foreslåede §  

 64 a (lovforslagets § 1, nr. 16) mulighed for at vælge en ny styreform med  

 delt administrativ ledelse med virkning fra den 1. januar 1998, og i givet  

 fald må det konstituerende møde i december 1997 afholdes på grundlag af disse  

 regler.
Til § 3 De hidtil gældende regler, der er henvist til i bestemmelsen, er især §§  

 26, 36 og § 53 i lov om Københavns kommunes styrelse samt bekendtgørelse nr.  

 1169 af 23. december 1993 om pension m.v. til borgmestre og amtsborgmestre  

 m.fl.
Skriftlig fremsættelse Indenrigsministeren (Birte Weiss):
 Hermed tillader jeg mig for Folketinget at fremsætte:
 Forslag til lov om ændring af lov om kommunernes styrelse. (Københavns  

 Kommunes inddragelse under loven).
(Lovforslag nr.
L 70).
 Det foreliggende lovforslag er historisk i den forstand, at det indebærer,  

 at den særlige styrelseslov for Københavns Kommune ophæves.
Lovforslaget er en opfølgning på et forslag i Hovedstadskommissionens  

 betænkning om hovedstadsområdets fremtidige struktur (nr. 1307/1995) og er  

 udarbejdet i samarbejde med Københavns Kommune.
Der er således tale om et  

 lovforslag, som Borgerrepræsentationen fuldstændigt har kunnet tilslutte sig.
Københavns Kommunes styrelse har hidtil været reguleret i en særlig lov,  

 hvis regler på en række punkter adskiller sig fra den kommunale styrelseslovs  

 regler.
Styreformen i Københavns Kommune er efter den københavnske  

 styrelseslov et magistratsstyre, men dette magistratsstyre afviger i flere  

 henseender fra de magistratsstyreordninger, der findes i Odense, Aalborg og  

 Århus Kommuner.
 I de seneste årtier har der været bestræbelser på at tilnærme reglerne i  

 den københavnske styrelseslov til reglerne i den kommunale styrelseslov, men  

 det mest afgørende tiltag af alle - at inddrage Københavns Kommune under den  

 almindelige kommunale styrelseslov - er hidtil mislykkedes.
 På baggrund af Hovedstadskommissionens betænkning foreslås det imidlertid  

 nu, at Københavns Kommune inddrages under den kommunale styrelseslov, og at  

 den særlige københavnske styrelseslov ophæves.
 Herved opnås endeligt, at der kun gælder en styrelseslov for samtlige  

 landets kommuner og amtskommuner.
Lovforslaget medfører, at Københavns Kommune i det store og hele bliver  

 undergivet de samme styrelsesmæssige regler, der gælder for resten af landets  

 kommuner.
Dog vil der som følge af Københavns Kommunes særlige forhold blive  

 fastsat enkelte særregler, f.eks. om kommunalbestyrelsens medlemstal og  

 revisionen.
Endvidere videreføres hjemlen til bydelsforsøget.
 For Københavns Kommune vil inddragelsen under den kommunale styrelseslov  

 betyde langt smidigere styrelsesforhold, idet det lovpligtige magistratsstyre  

 afskaffes, og kommunen opnår mulighed for at vælge mellem den kommunale  

 styrelseslovs forskellige styreformer, herunder udvalgsstyre og  

 magistratsstyre, samt en ny styreform med delt administrativ ledelse.
 Københavns Kommune vil således få en udstrakt frihed til at indrette og  

 tilpasse den politiske ledelse i overensstemmelse med kommunens ønsker og  

 behov - hvilket ikke mindst er vigtig i en periode, hvor der er bydelsforsøg,  

 behov for økonomisk genopretning og store udviklingsprojekter inden for  

 kommunen.
Den nye styreform, der foreslås skabt hjemmel til, vil kunne vælges af de  

 kommuner, som i dag har adgang til at etablere et magistratsstyre.
Herved får  

 disse kommuner mulighed for at vælge en styreform, der bygger på et  

 udvalgsstyre, men som samtidig har magistratslignende træk, idet den  

 administrative ledelse er delt mellem borgmesteren og udvalgsformændene.
Denne styreform vil således lige som magistratsstyret være forbeholdt de  

 største kommuner, hvor der er et stort antal ansatte.
I sammenhæng hermed vil  

 hvervet som udvalgsformand på grund af den administrative ledelsesfunktion  

 ikke blot være et deltidshverv, men et fuldtidshverv.
 Styreformen med delt administrativ ledelse kan etableres enten i  

 tilknytning til det almindelige udvalgsstyre eller i tilknytning til det  

 såkaldte mellemformsstyre, hvor udvalgsformændene er medlemmer af  

 økonomiudvalget og vælges ved forholdstalsvalg af kommunalbestyrelsen.
 Med den foreslåede nye styreform vil Københavns Kommune og de øvrige  

 magistratskommuner således få mulighed for at bevæge sig fra et  

 magistratsstyre over mod et udvalgsstyre.
 Med disse ord skal jeg anbefale lovforslaget til Folketingets velvillige  

 behandling.
Bilag 1 I dette bilag er (med mindre skrift) indsat den gældende formulering af de bestemmelser, der berøres af lovforslaget § 1 I lov om kommunernes styrelse, jf. lovbekendtgørelse nr. 615 af 18. juli  

 1995, foretages følgende ændringer:
 1. § 1, stk. 1, affattes således:
»Loven gælder for amtskommuner og alle øvrige kommuner  

 (primærkommuner).« § 1. Loven gælder for amtskommuner og samtlige øvrige kommuner  

 (primærkommuner) med undtagelse af Københavns kommune, jf. dog § 67 og § 70,  

 stk. 4 og 5.
 2. § 3 affattes således:
 »§ 3. Kommunalbestyrelsen i amtskommuner benævnes amtsrådet,  

 hvis formand betegnes amtsborgmester.
Stk. 2. Kommunalbestyrelsen i Københavns Kommune benævnes  

 Borgerrepræsentationen.
For de øvrige primærkommuner fastsættes  

 kommunalbestyrelsens benævnelse i styrelsesvedtægten.
Kommunalbestyrelsens  

 formand betegnes borgmester.« § 3. Kommunalbestyrelsen i amtskommuner benævnes amtsrådet, hvis  

 formand betegnes amtsborgmester.
For primærkommunerne fastsættes  

 kommunalbestyrelsens benævnelse i styrelsesvedtægten.
Kommunalbestyrelsens  

 formand betegnes borgmester.
 3. I § 5, 2. pkt., indsættes efter »31«: »,  

 dog i Københavns Kommune højst 55«.
§ 5. Kommunalbestyrelsens medlemstal fastsættes i  

 styrelsesvedtægten.
Medlemstallet skal være ulige og mindst 9 og højst 31.
 4. § 6, stk. 3, affattes således:
»Stk. 3. Ingen, der er ansat i kommunen, kan være formand for  

 kommunalbestyrelsen.
Endvidere kan amtsrådets formand ikke samtidig være  

 formand for en anden kommunalbestyrelse, medlem af magistraten, jf. § 64,  

 eller formand for et stående udvalg i en kommune, der styres efter reglerne i  

 § 64 a.« Stk. 3. Amtsrådets formand kan ikke samtidig være formand for en  

 anden kommunalbestyrelse.
 5. § 13 affattes således:
»§ 13. Kommunalbestyrelsens beslutninger indføres i en  

 beslutningsprotokol, der efter hvert møde underskrives af de medlemmer, der  

 har deltaget i mødet.
I Københavns Kommune underskrives protokollen dog alene  

 af Borgerrepræsentationens formand og sekretær.
Stk. 2. Ethvert medlem, som har deltaget i mødet, kan forlange sin  

 afvigende mening kort tilført beslutningsprotokollen og ved sager, der skal  

 fremsendes til en anden myndighed, kræve, at denne samtidig gøres bekendt med  

 indholdet af protokollen.
Det pågældende medlem kan ved sagens fremsendelse  

 ledsage denne med en begrundelse for sit standpunkt.« § 13. Kommunalbestyrelsens beslutninger indføres i en  

 beslutningsprotokol, der efter hvert møde underskrives af de medlemmer, der  

 har deltaget i mødet.
Ethvert af disse medlemmer kan forlange sin afvigende  

 mening kort tilført beslutningsprotokollen og ved sager, der skal fremsendes  

 til anden myndighed, kræve, at denne samtidig gøres bekendt med indholdet af  

 protokollen.
Det pågældende medlem kan ved sagens fremsendelse ledsage denne  

 med en begrundelse for sit standpunkt.
 6. § 16, stk. 12, affattes således:
»Stk. 12. Til kommunalbestyrelsens formand,  

 magistratsmedlemmer, jf. § 64, og de i § 64 a nævnte udvalgsformænd kan der  

 ikke ydes de vederlag, der er nævnt i stk. 1, 2 og 4 - 7, eller den  

 godtgørelse, der er nævnt i stk. 10, litra c.« Stk. 12. Til kommunalbestyrelsens formand og magistratsmedlemmer,  

 jf. § 64, kan der ikke ydes de vederlag, der er nævnt i stk. 1, 2 og stk.  

 4-7, eller den godtgørelse, der er nævnt i stk. 10, litra c.
 7. § 16 b, stk. 2, affattes således:
»Stk. 2. Formanden for kommunalbestyrelsen,  

 magistratsmedlemmer, jf. § 64, og de i § 64 a nævnte udvalgsformænd har ikke  

 ret til fravær efter stk. 1.« Stk. 2. Formanden for kommunalbestyrelsen og magistratsmedlemmer,  

 jf. § 64, har ikke ret til fravær efter stk. 1.
 8. I § 29 indsættes efter stk. 3 som nyt stykke:
»Stk. 4. Ingen, der er ansat i kommunen, kan være medlem af  

 magistraten, jf. § 64, eller formand for et stående udvalg i en kommune, der  

 styres efter reglerne i § 64 a.« Stk. 4 bliver herefter stk. 5.
 9. I § 29, stk. 4, litra c, der bliver stk. 5, litra c,  

 indsættes efter »§ 64,»: »eller formand for et stående udvalg  

 i en kommune, der styres efter reglerne i § 64 a,».
Stk. 4. Ingen, der lever i ægteskab eller i et forhold, der kan  

 sidestilles med ægteskab, med en person, der er ansat af kommunalbestyrelsen,  

 kan være medlem af a) et stående udvalg, hvis den ansatte i medfør af stk. 2, litra a, er  

 udelukket fra medlemskab af udvalget, b) økonomiudvalget, hvis den ansatte er umiddelbart ansvarlig for eller i  

 øvrigt har ledende administrative funktioner inden for økonomiudvalgets  

 forvaltningsområde eller er umiddelbart ansvarlig for ledelsen af et under et  

 stående udvalg hørende forvaltningsområde, c) magistraten, jf. § 64, hvis den ansatte er umiddelbart ansvarlig for  

 eller i øvrigt har ledende administrative funktioner inden for  

 forvaltningsområdet i den magistratsafdeling, der foreslås af den pågældende,  

 eller er umiddelbart ansvarlig for ledelsen af et under en af de andre  

 magistratsafdelinger hørende forvaltningsområde.
 10. § 34, stk. 1, affattes således:
»Regler om ydelse af vederlag, efterløn og pension til  

 kommunalbestyrelsens formand, magistratsmedlemmer, jf. § 64, og de i § 64 a  

 nævnte udvalgsformænd fastsættes af indenrigsministeren.« § 34. Regler om ydelse af vederlag, efterløn og pension til  

 kommunalbestyrelsens formand og magistratsmedlemmer, jf. § 64, fastsættes af  

 indenrigsministeren.
 11. I § 34, stk. 2, indsættes som 3. pkt. :
»I Københavns Kommune kan vederlag dog tillige ydes til anden  

 næstformand.« Stk. 2. Regler om ydelse af vederlag til kommunalbestyrelsens  

 næstformand fastsættes af indenrigsministeren.
Er der valgt flere  

 næstformænd, kan vederlag kun ydes til første næstformand.
 12. I § 34, stk. 3, indsættes som 2. pkt. :
»Den samme vederlæggelse ydes til et medlem af et stående udvalg, der  

 overtager ledelsen af administrationen, jf. § 64 a, stk. 4.« Stk. 3. Et medlem, der i henhold til § 15, stk. 5, eller § 66,  

 stk. 2, udpeges til at fungere som formand eller som magistratsmedlem,  

 oppebærer i funktionsperioden vederlag efter regler fastsat i henhold til  

 stk. 1.
 13. Efter § 42 indsættes:
»§ 42 a.
Revisionen af Københavns Kommunes regnskaber  

 varetages af kommunens revisionsdirektorat.
De nærmere bestemmelser om  

 revisionens virksomhed fastsættes i en revisionsvedtægt, der vedtages af  

 Borgerrepræsentationen og stadfæstes af indenrigsministeren.
Stk. 2. Revisionsdirektoratet henhører under  

 Borgerrepræsentationen, men har ved revisionens udførelse et selvstændigt  

 ansvar i overensstemmelse med revisionsvedtægtens bestemmelser.
Afskedigelse  

 af direktoratets chef kræver indenrigsministerens samtykke.
Stk. 3. For revisionen gælder i øvrigt reglerne i § 42, stk.  

 2-5.« 14. § 47, stk. 1, affattes således:
»Tilsynet med amtskommunerne samt med Frederiksberg og Københavns  

 Kommuner varetages af indenrigsministeren.« § 47. Tilsynet med amtskommunerne samt med Frederiksberg kommune  

 varetages af indenrigsministeren.
 15. I § 64, stk. 1, ændres »Frederiksberg, Odense,  

 Ålborg og Århus kommuner« til: »Frederiksberg, Københavns, Odense,  

 Aalborg og Århus Kommuner«.
 § 64. I styrelsesvedtægten for Frederiksberg, Odense, Ålborg og  

 Århus kommuner kan der træffes bestemmelse om, at der til deltagelse i  

 styrelsen af kommunens anliggender oprettes en magistrat.
 16. Efter § 64 indsættes:
»§ 64 a.
I styrelsesvedtægten for Frederiksberg, Københavns,  

 Odense, Aalborg og Århus Kommuner kan der træffes bestemmelse om, at  

 formændene for de stående udvalg har den øverste daglige ledelse af den del  

 af kommunens administration, der varetager udvalgets forvaltningsområder, og  

 at kommunalbestyrelsens formand har den øverste daglige ledelse af kommunens  

 øvrige administration.
Endvidere kan det i styrelsesvedtægten bestemmes, at  

 kommunalbestyrelsens formand eller formanden for et stående udvalg tillige er  

 formand for havneudvalget, jf. § 19, stk. 2.
 Stk. 2. For udvalgsformændenes ledelse af administrationen gælder  

 reglerne i § 31, stk. 2, 3. og 4. pkt., og stk. 3. For kommunalbestyrelsens  

 formands ledelse af administrationen gælder reglerne i § 31, stk. 2, 2.- 4.  

 pkt., og stk. 3. Reglerne i § 11, stk. 1, 2. pkt., finder tilsvarende  

 anvendelse på udvalgsformændene.
 Stk. 3. Reglerne i stk. 1 og 2 kan tillige anvendes, hvis en  

 kommune, der er nævnt i stk. 1, styres efter reglerne i § 65. Reglerne i § 66  

 finder tilsvarende anvendelse på udvalgsformændene.
Stk. 4. Når en udvalgsformand har forfald i mindst 1 måned, vælger  

 udvalget et medlem, der under fraværet skal varetage formandens funktioner,  

 herunder ledelsen af administrationen.
Styres kommunen efter reglerne i § 65,  

 jf. stk. 3, vælges det medlem, der skal varetage formandens funktioner,  

 herunder ledelsen af administrationen og medlemskabet af økonomiudvalget, af  

 den gruppe, der har udpeget udvalgsformanden.
Stk. 5. Udvalgsformændene i kommuner, der styres efter reglerne i  

 stk. 1-4, kan betegnes rådmænd.
I Københavns Kommune kan udvalgsformændene  

 betegnes borgmestre og formanden for Borgerrepræsentationen  

 overborgmester.« 17. I § 65 b, stk. 1, ændres »§ 65 og § 65 a«  

 til: »§§ 64, 64 a, 65 og 65 a«.
§ 65 b.
Bestemmelse om, at en kommune skal styres efter reglerne i  

 § 65 og § 65 a, træffes forud for eller i løbet af kommunalbestyrelsens  

 valgperiode.
Har en kommunalbestyrelse i løbet af valgperioden truffet  

 bestemmelse om en ændret styreform, er denne bindende for den resterende del  

 af valgperioden.
 18. I § 65 b, stk. 2, ændres »§ 65 og § 65 a«  

 til: »§§ 64 a, 65 og 65 a«.
 Stk. 2. Indenrigsministeren kan fastsætte nærmere regler om  

 styrelsen af kommuner, der styres efter reglerne i § 65 og § 65 a, herunder  

 regler om vederlag m.v., der fraviger reglerne i § 16.
19. I § 65 c, stk. 2, ændres »de styreformer, der er  

 nævnt i § 65 og § 65 a« til: »udvalgsstyre i henhold til kap.
III  

 og de styreformer, der er nævnt i §§ 64, 64 a, 65 og 65 a«.
Stk. 2. En kommunalbestyrelse kan med indenrigsministerens  

 godkendelse træffe bestemmelse i styrelsesvedtægten om en anden styreform end  

 de styreformer, der er nævnt i § 65 og § 65 a.
Bestemmelse herom træffes  

 forud for eller i løbet af kommunalbestyrelsens valgperiode og kan højst  

 gælde for valgperioden eller den resterende del af valgperioden.
 20. Efter § 65 d indsættes:
»§ 65 e.
I Københavns Kommune kan Borgerrepræsentationen  

 beslutte, at der for en periode frem til den 31. december 2001 skal  

 iværksættes forsøg med bydelsråd i mindst 2 og højst 4 bydele.
Kommuneplanens  

 inddeling danner grundlag for afgrænsningen af bydelene.
Stk. 2. Bydelsrådenes medlemstal skal være ulige og mindst 7 og  

 højst 25. Medlemmerne vælges enten af Borgerrepræsentationen eller af de  

 beboere i bydelen, der har valgret til Borgerrepræsentationen.
Vælges  

 bydelsrådet af bydelens beboere, finder lov om kommunale valg anvendelse.  

 Indenrigsministeren kan dog træffe bestemmelse om sådanne fravigelser af  

 reglerne i valgloven eller regler, der er udstedt med hjemmel heri, som  

 forsøget med bydelsråd gør ønskeligt, herunder om valgperioden og  

 brevstemmeafgivning.
Stk. 3. Valgbar til et bydelsråd er enhver, der er valgbar til  

 Borgerrepræsentationen, og som har fast bopæl i bydelen.
Ingen kan dog  

 samtidig være medlem af Borgerrepræsentationen og af et bydelsråd.
Et medlem  

 af Borgerrepræsentationen, der vælges til et bydelsråd, udtræder af  

 Borgerrepræsentationen.
Tilsvarende udtræder et bydelsrådsmedlem ved valg til  

 Borgerrepræsentationen.
Reglerne i §§ 16 b - 16 d samt reglerne i lov om  

 kommunale valg om fritagelse for medlemskab og om tab af valgbarhed finder  

 tilsvarende anvendelse på bydelsrådenes medlemmer.
Stk. 4. Bydelsrådene varetager de kommunale anliggender, der  

 henlægges til rådenes selvstændige varetagelse, jf. stk. 5, 1. pkt., eller  

 henlægges til rådenes bestyrelse efter bemyndigelse fra  

 Borgerrepræsentationen.
Bydelsrådenes afgørelser kan indbringes for  

 overordnede myndigheder i samme omfang, som hvis de var truffet af  

 Borgerrepræsentationen.
Stk. 5. I et regulativ for bydelsrådene træffer  

 Borgerrepræsentationen bestemmelse om, hvilke opgaver der skal henlægges til  

 bydelsrådenes selvstændige varetagelse.
I regulativet fastsætter  

 Borgerrepræsentationen endvidere regler om bydelsrådenes styrelse, herunder  

 om finansiering af rådenes opgaver og om vederlæggelse af rådenes formænd og  

 medlemmer.
Borgerrepræsentationen kan tillige fastsætte regler om deltagelse  

 af observatører uden stemmeret i rådenes offentlige møder og om vederlæggelse  

 af observatører.
I regulativet kan endvidere fastsættes bestemmelse om  

 sådanne fravigelser af reglerne i denne lov eller regler, der er udstedt med  

 hjemmel heri, som forsøget med bydelsråd gør nødvendigt.
Stk. 6. Regulativet skal vedtages af Borgerrepræsentationen efter  

 de regler, som gælder for vedtagelsen af kommunens styrelsesvedtægt, jf. § 2,  

 stk. 2, og godkendes af indenrigsministeren efter forhandling med vedkommende  

 minister.
Meddelelse om de opgaver, der i henhold til regulativet er henlagt  

 til bydelsrådenes selvstændige varetagelse, bekendtgøres af  

 indenrigsministeren i Lovtidende.
Bekendtgørelse om det godkendte regulativ  

 og om godkendte ændringer heri skal indrykkes i den lokale presse efter  

 Borgerrepræsentationens bestemmelse.
Bekendtgørelse skal ske 2 gange med  

 mindst 6 dages mellemrum.
Regulativet skal være tilgængeligt for kommunens  

 beboere.
 Stk. 7. Borgerrepræsentationen kan træffe bestemmelse om, hvilke  

 dele af den kommunale administration m.v. der skal udlægges til bydelsrådene.
Stk. 8. Tilsynet med bydelsrådene varetages af  

 indenrigsministeren.
Reglerne i §§ 61, 61 b, 61 c og 63 finder tilsvarende  

 anvendelse på bydelsrådene og deres medlemmer.
Stk. 9. I forbindelse med henlæggelse til bydelsrådene af opgaver  

 vedrørende folkeoplysning og ungdomsskoler kan undervisningsministeren  

 fravige reglerne i lov om støtte til folkeoplysning og lov om ungdomsskoler  

 samt regler, der er udstedt med hjemmel heri.
Undervisningsministeren kan  

 herved fastsætte bestemmelser om særskilte folkeoplysningsudvalg og  

 ungdomsskolebestyrelser i bydele med bydelsråd.
Undervisningsministeren kan  

 fastsætte nærmere regler herom.
Stk. 10. I forhold til reglerne i lov om offentlige myndigheders  

 registre betragtes bydelsrådene og Borgerrepræsentationen som samme  

 myndighed.« 21. I § 67, stk. 1, 1. pkt., udgår: », herunder  

 personale ansat under Københavns kommune,».
§ 67. Bestemmelser om løn- og øvrige ansættelsesforhold for  

 personale i kommunal tjeneste, herunder personale ansat under Københavns  

 kommune, skal godkendes af det i stk. 2 nævnte lønningsnævn.
Endvidere skal  

 bestemmelser om løn- og ansættelsesforhold for personalet ved havne, for  

 hvilke kommunalbestyrelsen er havnebestyrelse, godkendes af nævnet.  

 Indenrigsministeren kan bestemme, at også løn- og øvrige ansættelsesforhold  

 for personale ved selvejende institutioner, med hvilke kommuner og  

 amtskommuner indgår overenskomst med henblik på opfyldelsen af dem i  

 lovgivningen pålagte forpligtelser, skal godkendes af nævnet.
Nævnet kan  

 beslutte, at antallet af stillinger i nærmere angivne personalegrupper, der i  

 øvrigt er omfattet af nævnets godkendelsesbeføjelse, skal forelægges nævnet  

 til godkendelse.
 22. I § 67, stk. 2, 1. pkt., ændres »Københavns  

 kommunalbestyrelse« til: »Københavns Borgerrepræsentation«.
Stk. 2. Lønningsnævnets medlemmer udpeges af indenrigsministeren  

 efter indstilling af Kommunernes Landsforening, Amtsrådsforeningen i Danmark,  

 Foreningen af Kommuner i Københavns amt, Københavns kommunalbestyrelse og  

 Frederiksberg kommunalbestyrelse.
Dersom der ved sammenslutning eller på  

 anden måde sker ændringer af de nævnte kommunale sammenslutningers  

 organisation, kan indenrigsministeren fastsætte de ændringer med hensyn til  

 indstillingsret til medlemskab i nævnet, indenrigsministeren i den anledning  

 finder fornødne.
Indenrigsministeriets lovbekendtgørelse nr. 616 af 18. juli 1995 Bilag 2 Bekendtgørelse af lov om Københavns kommunes styrelse Herved bekendtgøres lov om Københavns kommunes styrelse, jf.  

 lovbekendtgørelse nr. 527 af 22. juni 1993 med de ændringer, der følger af §  

 2 i lov nr. 286 af 27. april 1994 og § 2 i lov nr. 380 af 14. juni 1995. Den  

 bekendtgjorte lovtekst gælder først fuldt ud fra den 1. januar 1996.
Kapitel I Almindelige bestemmelser § 1. Lovens bestemmelser finder anvendelse på alle forhold i  

 styrelsen af Københavns kommunes anliggender, medmindre andet særligt er  

 hjemlet i lovgivningen.
 § 2. Københavns kommunes anliggender styres af  

 kommunalbestyrelsen, der benævnes borgerrepræsentationen.  

 Borgerrepræsentationen vælges efter reglerne i den kommunale valglov.
 Stk. 2. Forvaltningen af kommunens anliggender varetages af  

 magistraten i overensstemmelse med styrelsesvedtægtens bestemmelser.  

 Magistratens medlemmer vælges af og blandt borgerrepræsentationens medlemmer,  

 jf. § 5.
Stk. 3. Borgerrepræsentationen kan sætte enhver sag, der vedrører  

 kommunen, under forhandling og træffe beslutning i denne.
Den kan af  

 magistraten kræve alle oplysninger om kommunens anliggender.
Stk. 4. De nærmere regler om kommunens styrelse fastsættes i en  

 styrelsesvedtægt, der vedtages af borgerrepræsentationen og stadfæstes af  

 indenrigsministeren.
Forslag til styrelsesvedtægt samt til ændringer i  

 vedtægten skal undergives 2 behandlinger i borgerrepræsentationen med mindst  

 6 dages mellemrum.
Vedtægten skal være tilgængelig for offentligheden.
 Stk. 5. Borgerrepræsentationen vedtager selv sin forretningsorden.  

 Det samme gælder magistraten.
Kapitel II Borgerrepræsentationen § 3. Borgerrepræsentationens medlemstal fastsættes i  

 styrelsesvedtægten.
§ 4. Den nyvalgte borgerrepræsentation afholder sit konstituerende  

 møde i tidsrummet fra og med den 1. og til og med den 15. december i det år,  

 hvori valget afholdes, dog tidligst efter at den hidtidige  

 borgerrepræsentation har truffet afgørelse vedrørende eventuelle valgklager  

 og begæringer om fritagelse for at modtage valg.
Indkaldelse til mødet  

 foretages af det medlem, der længst har været medlem af  

 borgerrepræsentationen, eller, hvis flere har været medlem lige længe, af den  

 ældste af disse.
Stk. 2. På det konstituerende møde vælger borgerrepræsentationen  

 sin formand blandt sine medlemmer.
Valget har gyldighed for  

 borgerrepræsentationens funktionsperiode.
Valget ledes af det medlem, der har  

 indkaldt til mødet.
Stk. 3. Til valg af formand kræves ved første afstemning absolut  

 stemmeflertal af borgerrepræsentationens tilstedeværende medlemmer, jf. § 10,  

 stk. 2. Opnås sådant flertal ikke, foretages ny afstemning.
Opnår en kandidat  

 absolut flertal ved anden afstemning, eller afgives der ved denne kun stemmer  

 på en kandidat, er den pågældende valgt.
Bringer anden afstemning heller ikke  

 nogen afgørelse, foretages bundet valg mellem de to, der ved anden afstemning  

 har fået flest stemmer, således at det ved stemmelighed afgøres ved  

 lodtrækning, på hvilke to der ved det bundne valg (tredje afstemning) skal  

 stemmes.
Står stemmerne lige ved tredje afstemning, træffes afgørelsen ved  

 lodtrækning.
 § 5. Når valg af formand har fundet sted, leder han eller i hans  

 forfald det medlem, der har ledet formandsvalget, valg af magistratens  

 medlemmer.
Stk. 2. Magistraten vælges ved forholdstalsvalg på grundlag af  

 d'Hondts metode, jf. § 24, stk. 3, i lov om kommunernes styrelse.
Nærmere  

 regler om valget fastsættes i styrelsesvedtægten.
 Stk. 3. Valget har gyldighed for borgerrepræsentationens  

 funktionsperiode.
Stk. 4. Ved valg til magistraten udtræder vedkommende af  

 borgerrepræsentationen.
Formanden indkalder senest dagen efter det  

 konstituerende møde stedfortræderne for dem, der er valgt til magistraten,  

 til at indtræde i borgerrepræsentationen.
§ 6. På sit første ordinære møde i valgperioden vælger  

 borgerrepræsentationen blandt sine medlemmer næstformænd til at fungere i  

 formandens forfald.
Valget, der foretages under et efter  

 forholdstalsvalgmåden, ledes af formanden eller i hans forfald af det medlem,  

 der har ledet formandsvalget.
 Stk. 2. Antallet af næstformænd fastsættes i styrelsesvedtægten.
 § 7. Ethvert medlem af borgerrepræsentationen har pligt til at  

 modtage valg til formand eller næstformand.
 Stk. 2. Borgerrepræsentationen kan efter anmodning fritage  

 formand, næstformand eller medlemmer af magistraten for deres hverv for  

 resten af funktionstiden.
 Stk. 3. Når formanden fritages for sit hverv eller udtræder af  

 borgerrepræsentationen, foretages nyt valg efter reglerne i § 4 for resten af  

 borgerrepræsentationens funktionstid.
 Stk. 4. Når en af næstformændene fritages for sit hverv eller  

 udtræder af borgerrepræsentationen, tilkommer det den gruppe, efter hvis  

 indstilling vedkommende er valgt, at besætte den ledigblevne plads for resten  

 af valgperioden.
§ 8. Borgerrepræsentationen træffer beslutning om, når og hvor  

 ordinære møder skal afholdes, og der indrykkes i begyndelsen af hvert  

 regnskabsår bekendtgørelse herom i den lokale presse efter  

 borgerrepræsentationens bestemmelse.
I bekendtgørelsen angives tillige, på  

 hvilke steder i kommunen der vil være fremlagt sagsfortegnelse samt udskrift  

 af beslutningsprotokollen, jf. stk. 6. Ordinært møde afholdes som regel  

 mindst en gang om måneden og bekendtgøres forud i den lokale presse efter  

 borgerrepræsentationens bestemmelse.
Stk. 2. Ekstraordinære møder afholdes, når formanden finder det  

 fornødent, eller mindst en tredjedel af medlemmerne forlanger det.
Formanden  

 fastsætter tid og sted for de ekstraordinære møders afholdelse, og møderne  

 bekendtgøres så vidt muligt forud.
 Stk. 3. Borgerrepræsentationen kan fastsætte regler om varigheden  

 af sine møder.
 Stk. 4. Formanden giver inden møderne i videst muligt omfang  

 borgerrepræsentationens og magistratens medlemmer underretning om, hvilke  

 sager der vil komme til behandling på mødet, og sørger så vidt muligt for, at  

 sagerne og de oplysninger, der er tilvejebragt til bedømmelse af disse,  

 fremlægges til medlemmernes eftersyn i et passende tidsrum forinden mødet.  

 Medlemmerne har med de begrænsninger, der følger af lovgivningens regler om  

 tavshedspligt, endvidere ret til at gennemse det fremlagte materiale sammen  

 med personer, der ikke er medlemmer af borgerrepræsentationen.
Stk. 5. Borgerrepræsentationen kan beslutte, at medlemmerne skal  

 have tilsendt sagsmateriale til brug for behandlingen af sagerne, herunder  

 eventuelle sagsbeskrivelser og indstillinger.
Borgerrepræsentationen kan  

 endvidere beslutte, hvorvidt og på hvilken måde medlemmerne kan forlange, at  

 der til brug for behandlingen af sagerne tilvejebringes oplysninger eller  

 ydes teknisk bistand fra administrationen.
 Stk. 6. En fortegnelse over de sager, der vil komme til behandling  

 på borgerrepræsentationens møde, samt en udskrift af beslutningsprotokollen  

 skal med de begrænsninger, der følger af lovgivningens regler om  

 tavshedspligt, så vidt muligt være fremlagt et eller flere steder i kommunen.
§ 8 a.
Ethvert medlem af Borgerrepræsentationen har som led i  

 varetagelsen af sit hverv ret til at gennemse sagsmateriale, der i endelig  

 form foreligger i kommunens administration.
 Stk. 2. Begæring om sagsindsigt efter stk. 1 skal rettes til  

 overborgmesteren eller vedkommende borgmester, jf. § 29, og angive den sag  

 eller det materiale i en sag, som ønskes gennemset.
 Stk. 3. Overborgmesteren eller borgmesteren kan begrænse retten  

 til sagsindsigt, når det er nødvendigt af hensyn til sagernes ekspedition,  

 eller når en adgang til sagsindsigt i øvrigt vil være forbundet med  

 uforholdsmæssigt store vanskeligheder.
 Stk. 4. Et medlem har ret til efter anmodning at få tilsendt kopi  

 af sagsmateriale, hvori den pågældende har ret til sagsindsigt, jf. stk. 1-3.  

 Borgerrepræsentationen kan dog fastsætte nærmere retningslinjer for udøvelsen  

 af retten til at få tilsendt sagsmateriale, herunder begrænsninger i retten  

 hertil, når dette findes nødvendigt.
§ 8 b.
Borgerrepræsentationen kan træffe beslutning om afholdelse  

 af seminarer for Borgerrepræsentationens og magistratens medlemmer vedrørende  

 kommunens årsbudget eller andre kommunale anliggender af overordnet  

 betydning.
Borgerrepræsentationens beslutning herom skal så vidt muligt  

 træffes i forbindelse med fastlæggelsen af mødeplanen, jf. § 8, stk. 1.
 Stk. 2. Borgerrepræsentationen kan tillade, at andre deltager i  

 eller overværer seminarer.
 Stk. 3. På seminarer kan der ikke træffes beslutninger.
 § 9. Borgerrepræsentationens møder er offentlige.  

 Borgerrepræsentationen kan bestemme, at en sag skal behandles for lukkede  

 døre, når dette findes nødvendigt på grund af sagens beskaffenhed.  

 Spørgsmålet om, hvorvidt en sag giver anledning til dørlukning, forhandles  

 for lukkede døre, hvis dette bestemmes af borgerrepræsentationen eller  

 formanden.
 Stk. 2. Borgerrepræsentationen kan tillade personer, der er ansat  

 i kommunens tjeneste, at overvære behandlingen af sager for lukkede døre.
 § 10. Ethvert medlem af borgerrepræsentationen kan for denne  

 indbringe ethvert spørgsmål om kommunens anliggender samt fremsætte forslag  

 til beslutninger herom.
 Stk. 2. Borgerrepræsentationen er beslutningsdygtig, når mindst  

 halvdelen af medlemmerne er til stede.
 Stk. 3. Beslutninger træffes ved stemmeflertal, hvor intet andet  

 særligt er bestemt.
 § 11. En sags vedtagelse kræver kun en behandling i  

 borgerrepræsentationen, medmindre andet er særligt bestemt.
 § 12. Såfremt borgerrepræsentationens behandling af en sag ikke  

 sker på grundlag af et af magistraten fremsendt forslag, skal sagen, inden  

 borgerrepræsentationen træffer endelig beslutning, have været forelagt  

 magistraten, medmindre sagen udelukkende henhører under  

 borgerrepræsentationen.
 Stk. 2. Når en sag i henhold til stk. 1 forelægges magistraten,  

 kan formanden for borgerrepræsentationen fastsætte en frist, inden hvilken  

 magistratens svar og evt. overborgmesterens bemærkninger, jf. § 33, stk. 2,  

 skal være meddelt borgerrepræsentationen.
 § 13. Borgerrepræsentationens beslutninger indføres i en  

 beslutningsprotokol, der underskrives af formanden og borgerrepræsentationens  

 sekretær umiddelbart efter hvert møde.
Stk. 2. Ethvert medlem, der har deltaget i mødet, kan forlange sin  

 afvigende mening kort tilført beslutningsprotokollen.
Ved sager, der skal  

 fremsendes til anden myndighed, kan ethvert medlem kræve, at myndigheden  

 samtidig gøres bekendt med indholdet af protokollen.
Et medlem med afvigende  

 mening kan ved sagens fremsendelse ledsage denne med en begrundelse for sit  

 standpunkt.
Borgerrepræsentationens formand kan fastsætte en frist for  

 aflevering af begrundelse.
 Stk. 3. Udskrift af beslutningsprotokollen sendes efter mødet til  

 borgerrepræsentationens og magistratens medlemmer.
 § 14. Borgerrepræsentationen træffer beslutning om, hvorvidt et  

 medlem af denne eller af magistraten har en sådan interesse i en sag, at han  

 er udelukket fra at deltage i sagens behandling.
 Stk. 2. Et medlem af borgerrepræsentationen eller magistraten skal  

 underrette borgerrepræsentationen, hvis der foreligger forhold, der kan give  

 anledning til tvivl om hans habilitet.
 Stk. 3. Når et medlem af borgerrepræsentationen må forventes at  

 blive erklæret for inhabilt i forhold til en sag, der skal behandles i  

 borgerrepræsentationens møde, jf. stk. 1, kan de medlemmer, der er valgt på  

 den pågældende kandidatliste, kræve stedfortræderen indkaldt til at deltage i  

 sagens behandling.
Stk. 4. Hvis borgerrepræsentationen træffer beslutning om et  

 medlems inhabilitet, uden at stedfortræderen er indkaldt, jf. stk. 3, kan de  

 medlemmer, der er valgt på den pågældende kandidatliste, kræve sagen udsat  

 til det efterfølgende møde.
Udsættelse kan dog ikke ske, hvis 2/3 af de  

 tilstedeværende medlemmer modsætter sig dette, eller hvis udsættelse vil  

 medføre overskridelse af frister, der er fastsat i lovgivningen eller af  

 andre myndigheder.
§ 15. Når et medlem på grund af sin helbredstilstand er forhindret  

 i at deltage i et møde i borgerrepræsentationen, kan de medlemmer, der er  

 valgt på den pågældende kandidatliste, kræve stedfortræderen indkaldt til at  

 deltage i mødet.
Til det konstituerende møde, jf. § 4, eller 2. behandling af  

 forslaget til årsbudget, jf. § 39, stk. 2, kan stedfortræderen også kræves  

 indkaldt ved et medlems forfald af anden grund.
Er der ikke et på den  

 pågældende kandidatliste valgt medlem, som er i stand til at kræve  

 stedfortræderen indkaldt, kan stedfortræderen selv kræve sig indkaldt.
 Stk. 2. Når borgerrepræsentationens formand får meddelelse om  

 eller på anden måde får kendskab til, at et medlem vil være forhindret i at  

 varetage sine kommunale hverv i en forventet periode af mindst 1 måned på  

 grund af sin helbredstilstand, graviditet, barsel eller adoption, varetagelse  

 af andet offentligt hverv, forretninger eller lignende, indkalder  

 borgerrepræsentationens formand stedfortræderen til førstkommende møde i  

 borgerrepræsentationen.
 Stk. 3. Borgerrepræsentationen træffer beslutning om, hvorvidt  

 betingelserne for stedfortræderens indtræden er til stede.
 Stk. 4. Når medlemmet på ny kan varetage sine kommunale hverv,  

 udtræder stedfortræderen af borgerrepræsentationen.
§ 16. Der ydes Borgerrepræsentationens medlemmer et fast vederlag,  

 hvis størrelse fastsættes i styrelsesvedtægten.
Indenrigsministeren  

 fastsætter i øvrigt nærmere regler om vederlaget.
Vederlaget omfatter  

 medlemmernes a) deltagelse i møder i Borgerrepræsentationen og dennes udvalg, b) deltagelse i møder i forbindelse med varetagelse af kommunale hverv,  

 der udføres efter valg af Borgerrepræsentationen, medmindre der på andet  

 grundlag er fastsat bestemmelse om særskilt vederlæggelse, c) deltagelse i kurser m.v., der af Borgerrepræsentationen anses for at  

 have betydning for varetagelsen af de under litra a og b nævnte hverv, d) deltagelse i seminarer, jf. § 8 b, e) varetagelse af andre nærmere angivne kommunale hverv efter anmodning  

 fra Borgerrepræsentationen og f) udførelse af andre aktiviteter i forbindelse med de under litra a-e  

 nævnte møder m.v.
 Stk. 2. For deltagelse i det konstituerende møde, jf. § 4, ydes  

 der diæter og erstatning for dokumenteret tabt arbejdsfortjeneste efter  

 reglerne i § 16 b.
 Stk. 3. Til et borgerrepræsentationsmedlem, der har et eller flere  

 børn under 10 år boende i hjemmet, ydes et tillægsvederlag.  

 Indenrigsministeren fastsætter nærmere regler om tillægsvederlaget og om  

 afgrænsning af kredsen af medlemmer, der skal ydes et sådant vederlag.
Stk. 4. Et borgerrepræsentationsmedlem kan vælge at modtage  

 erstatning for dokumenteret tabt arbejdsfortjeneste.
I så fald reduceres det  

 faste vederlag.
Valget foretages med virkning for et regnskabsår ad gangen.  

 Erstatning ydes for deltagelse i de i stk. 1, litra a-d, nævnte møder m.v.  

 Herudover kan Borgerrepræsentationen beslutte at yde erstatning til et medlem  

 for udførelse af de i stk. 1, litra e, nævnte aktiviteter.
Erstatningen kan  

 pr. dag højst udgøre det femdobbelte af det diætbeløb, som af  

 indenrigsministeren er fastsat for møder af ikke over 4 timers varighed, jf.  

 § 16 b, stk. 2. Indenrigsministeren fastsætter nærmere regler om ydelse af  

 erstatningen, herunder om reduktion af det faste vederlag.
 Stk. 5. Er der tillagt nogen særligt honorar eller vederlag,  

 bortset fra ydelser efter stk. 1 og 3, for varetagelse af et kommunalt hverv,  

 kan der ikke ydes den pågældende erstatning for tabt arbejdsfortjeneste i  

 forbindelse med hvervets varetagelse.
 Stk. 6. Til stedfortrædere, der indkaldes til at deltage i enkelte  

 møder i Borgerrepræsentationen, jf. § 14, stk. 3, og § 15, stk. 1, ydes  

 diæter og erstatning for dokumenteret tabt arbejdsfortjeneste efter reglerne  

 i § 16 b, stk. 2 og 3.
 Stk. 7. Enhver er forpligtet til at modtage de ydelser, der  

 tilkommer den pågældende efter reglerne i stk. 1-6.
Stk. 8. I forbindelse med deltagelse i de i stk. 1, litra a-e,  

 nævnte møder m.v. ydes der til borgerrepræsentationsmedlemmer a) befordringsgodtgørelse og godtgørelse for fravær fra hjemstedet, b) godtgørelse af dokumenterede, nødvendige udgifter forbundet med et  

 fysisk handicap og c) godtgørelse af dokumenterede, nødvendige udgifter til pasning af syge  

 nære pårørende.
 Stk. 9. Borgerrepræsentationen kan beslutte at yde de i stk. 8  

 nævnte godtgørelser til medlemmer af Borgerrepræsentationen i forbindelse med  

 udførelse af de i stk. 1, litra f, nævnte aktiviteter.
Stk. 10. I forbindelse med deltagelse i de i stk. 1, litra a-e,  

 nævnte møder m.v. ydes der til medlemmer af magistraten godtgørelse efter  

 stk. 8, litra a og b.
Borgerrepræsentationen kan endvidere beslutte at yde  

 disse godtgørelser til magistratsmedlemmer i forbindelse med udførelse af de  

 i stk. 1, litra f, nævnte aktiviteter.
 Stk. 11. Borgerrepræsentationen kan endvidere beslutte at godtgøre  

 andre udgifter, som er forbundet med borgerrepræsentations- og  

 magistratsmedlemmers deltagelse i de i stk. 1 nævnte møder m.v., eller  

 beslutte at yde anden støtte i forbindelse hermed.
§ 16 a.
Borgerrepræsentationen drager omsorg for indretningen af  

 kommunens administration og fastsætter regler om ansættelse og afskedigelse  

 af kommunalt personale.
§ 16 b.
Borgerrepræsentationen kan beslutte at yde diæter og  

 erstatning for dokumenteret tabt arbejdsfortjeneste til den, som uden at være  

 medlem af Borgerrepræsentationen eller magistraten deltager i de i § 16, stk.  

 1, litra a-e, nævnte møder m.v.
Stk. 2. Indenrigsministeren fastsætter størrelsen af diæterne.  

 Diæterne fastsættes til et bestemt beløb pr. dag og således, at der for dage,  

 hvor varetagelsen af hvervet beslaglægger mere end 4 timer, ydes det dobbelte  

 beløb.
Ved beregningen af den tid, varetagelsen af hvervet beslaglægger,  

 medtages også den tid, der er fornøden til at rejse til og fra det sted, hvor  

 hvervet udføres, medmindre hele rejsen foregår inden for Københavns Kommunes  

 grænser.
 Stk. 3. Erstatning for tabt arbejdsfortjeneste kan pr. dag højst  

 udgøre det femdobbelte af diætbeløbet for møder af ikke over 4 timers  

 varighed, jf. stk. 2. Indenrigsministeren fastsætter nærmere regler om ydelse  

 af erstatningen.
 Stk. 4. Er der tillagt nogen særligt honorar eller vederlag for  

 varetagelse af et kommunalt hverv, kan der ikke ydes den pågældende diæter og  

 erstatning for tabt arbejdsfortjeneste i forbindelse hermed.
 Stk. 5. Enhver er forpligtet til at modtage de ydelser, der  

 tilkommer den pågældende efter reglerne i stk. 1-3.
 Stk. 6. I forbindelse med deltagelse i de i § 16, stk. 1, litra  

 a-c, nævnte møder m.v. ydes der til den, der ikke er medlem af  

 Borgerrepræsentationen eller magistraten, de i § 16, stk. 8, nævnte  

 godtgørelser samt godtgørelse af dokumenterede, nødvendige udgifter til  

 børnepasning.
Stk. 7. Borgerrepræsentationen kan beslutte at godtgøre de i stk.  

 6 nævnte udgifter til den, der uden at være medlem af Borgerrepræsentationen  

 eller magistraten deltager i de i § 16, stk. 1, litra d-f, nævnte  

 aktiviteter.
Borgerrepræsentationen kan endvidere beslutte at godtgøre andre  

 udgifter, som er forbundet med deltagelse i de i § 16, stk. 1, nævnte møder  

 m.v., eller beslutte at yde anden støtte i forbindelse hermed.
§ 16 c.
Et medlem af Borgerrepræsentationen, der er lønmodtager,  

 har ret til fravær fra arbejdet i det omfang, det er nødvendigt af hensyn til  

 deltagelse i de i § 16, stk. 1, litra a-d, nævnte møder m.v.
 Stk. 2. Retten til fravær efter stk. 1 omfatter ikke tilfælde,  

 hvor afgørende hensyn til arbejdets varetagelse taler imod, at der indrømmes  

 ret til fravær.
§ 16 d.
En arbejdsgiver må ikke afskedige en lønmodtager, fordi  

 denne er opført på en kandidatliste til et valg til Borgerrepræsentationen  

 eller er valgt til Borgerrepræsentationen.
§ 16 e.
Afskediges en lønmodtager, der er opført på en  

 kandidatliste til et valg til Borgerrepræsentationen eller er valgt til  

 Borgerrepræsentationen, påhviler det arbejdsgiveren at godtgøre, at  

 afskedigelsen ikke skyldes disse forhold.
 Stk. 2. Afskediges en lønmodtager i strid med § 16 d, skal  

 arbejdsgiveren betale en godtgørelse.
 Stk. 3. Godtgørelsen, der ikke kan overstige 78 ugers løn,  

 fastsættes under hensyn til lønmodtagerens ansættelsestid og sagens  

 omstændigheder i øvrigt.
Kapitel III Udvalg m.v.
§ 17. I det første ordinære møde i en valgperiode foretager  

 borgerrepræsentationen blandt sine medlemmer valg til faste udvalg.
Valgene  

 har gyldighed for borgerrepræsentationens funktionsperiode.
 Stk. 2. Antallet af faste udvalg, deres medlemstal og opgaver  

 fastsættes i styrelsesvedtægten.
§ 18. Har en gruppe ikke ved forholdstalsvalg fået så mange  

 pladser i de faste udvalg, som den ville have fået ved en fordeling under et  

 af samtlige pladser i disse udvalg, har gruppen ret til at få det manglende  

 antal anvist ved overtagelse af pladser fra den eller de grupper, der ved den  

 første fordeling har opnået for mange.
Den eller de grupper, der har krav på  

 yderligere udvalgspladser, kan kræve, at der ikke efter foranstående anvises  

 gruppen mere end en plads i hvert udvalg.
 Stk. 2. Uoverensstemmelser mellem grupperne vedrørende spørgsmål  

 efter stk. 1 afgøres af borgerrepræsentationen.
 Stk. 3. Såfremt en gruppe ved anvendelsen af den i stk. 1 og 2  

 angivne fremgangsmåde mister flertallet i et udvalg, kan gruppen udpege et så  

 stort antal overtallige medlemmer af vedkommende udvalg, som er nødvendigt  

 for at bevare flertal i dette.
 § 19. Udover de i § 17 omhandlede faste udvalg kan  

 borgerrepræsentationen af sin midte nedsætte andre udvalg, når den finder, at  

 en sag bør underkastes udvalgsbehandling, før beslutning tages.
 § 20. Det påhviler de i §§ 17 og 19 nævnte udvalg at behandle de  

 sager, der er henvist til dem af borgerrepræsentationen, og at afgive  

 skriftlig indstilling herom til borgerrepræsentationen til beslutning.  

 Udvalgene kan af magistraten fordre enhver oplysning, som er nødvendig for  

 udvalgsbehandlingen.
Stk. 2. Udvalgene udøver deres virksomhed i møder.
De er  

 beslutningsdygtige, når mindst halvdelen af medlemmerne er til stede.
Stk. 3. Udvalgene vælger selv deres formand.
Ethvert medlem af  

 udvalget er forpligtet til at modtage valg til formand.
Formanden forbereder,  

 indkalder og leder udvalgets møder.
 Stk. 4. I borgerrepræsentationens forretningsorden kan fastsættes  

 bestemmelser om udvalgenes forretningsorden, herunder bestemmelser om  

 foretræde for udvalgene.
 § 21. Valg af to eller flere medlemmer til udvalg, kommissioner,  

 bestyrelser og lignende foretages ved et forholdstalsvalg for hvert udvalg  

 m.v. for sig, jf. dog § 18, stk. 1.
 Stk. 2. Ved valg af medlemmer til udvalg, kommissioner,  

 bestyrelser og lignende, hvori også et eller flere af magistratens medlemmer  

 skal have sæde, anses de pladser, der er tilfaldet magistratens medlemmer,  

 som tilfaldet den gruppe inden for borgerrepræsentationen, som det pågældende  

 magistratsmedlem tilhører.
 Stk. 3. Medlemmerne af borgerrepræsentationen er pligtige at  

 modtage valg til udvalg, kommissioner, bestyrelser og lignende samt til at  

 udføre øvrige hverv, som borgerrepræsentationen måtte tildele dem.  

 Borgerrepræsentationen kan også, medmindre andet særligt er bestemt, overlade  

 hverv til andre af kommunens beboere, som er villige dertil.
§ 22. Skal valg af medlemmer til udvalg, kommissioner, bestyrelser  

 og lignende foretages både blandt medlemmer og ikke-medlemmer af  

 borgerrepræsentationen eller magistraten, foretages valget af samtlige  

 kommunens repræsentanter ved et forholdstalsvalg for hvert udvalg m.v. for  

 sig.
Grupperne kan i den rækkefølge, som mandaterne tilfalder dem, udpege  

 medlemmer eller ikke-medlemmer, indtil pladserne er besat.
 § 23. Udtræder et medlem i valgperiodens løb af et udvalg, en  

 kommission, en bestyrelse eller lignende, hvori han er indvalgt af en bestemt  

 gruppe inden for borgerrepræsentationen, besættes den ledigblevne plads af  

 den samme gruppe.
 Stk. 2. Når et udvalgsmedlem har forfald i mindst 1 måned, kan den  

 gruppe, der har indvalgt ham, bestemme, at et andet medlem indtræder i  

 udvalget, så længe hindringen varer.
 § 24. Et udvalgsmedlem må kun efter forudgået offentlig licitation  

 eller, hvor forholdene særlig taler derfor, i henhold til  

 borgerrepræsentationens vedtagelse mod betaling yde nogen præstation til den  

 gren af kommunens forvaltning, der er omfattet af vedkommende udvalgs  

 sagsområde.
 Stk. 2. Kommunalt ansatte, der er umiddelbart ansvarlige for  

 ledelsen af et forvaltningsområde i en magistratsafdeling, kan ikke være  

 medlem af et udvalg, hvis sagsområde omfatter det pågældende  

 forvaltningsområde.
Kapitel IV Borgerrepræsentationens formand § 25. Formanden tilrettelægger borgerrepræsentationens møder og  

 indkalder medlemmerne til disse.
Han leder forhandlingerne og afstemningerne  

 og drager omsorg for, at borgerrepræsentationens beslutninger indføres i  

 beslutningsprotokollen.
Stk. 2. Formanden har uden at være medlem ret til at deltage i  

 forhandlingerne i udvalg uden stemmeret.
Formanden underrettes om tidspunktet  

 for udvalgsmøderne og modtager dagsorden, hvis en sådan udsendes til  

 medlemmerne.
 Stk. 3. Nærmere regler om formandens forretninger kan fastsættes i  

 vedtægten.
 § 26. Regler om ydelse af vederlag og efterløn til  

 borgerrepræsentationens formand fastsættes af indenrigsministeren.
Stk. 2. Borgerrepræsentationen kan yde et vederlag til den  

 næstformand, som varetager formandens opgaver.
Ved vederlagets fastsættelse  

 skal der navnlig tages hensyn til arbejdsbyrdens omfang og varighed.
 Stk. 3. Et medlem, der i henhold til § 53 a, stk. 3, udpeges til  

 at fungere som formand, vederlægges i funktionsperioden efter regler fastsat  

 i henhold til stk. 1.
 Stk. 4. Indenrigsministeren kan fastsætte regler om  

 repræsentationsgodtgørelse til formanden og næstformænd.
Kapitel V Magistraten § 27. Magistraten består af en overborgmester og 6 borgmestre.  

 Indenrigsministeren kan efter forslag fra borgerrepræsentationen ændre  

 antallet af borgmestre.
 Stk. 2. Udtræder et medlem i valgperiodens løb af magistraten,  

 besættes den ledigblevne plads for den tilbageværende del af valgperioden af  

 den gruppe, der har udpeget det medlem, der udtræder.
 Stk. 3. Magistratens medlemmer er pligtige at modtage valg til  

 udvalg, kommissioner, bestyrelser og lignende samt til at udføre øvrige  

 hverv, som borgerrepræsentationen eller magistraten måtte tildele dem.
 § 28. Kun efter forudgået offentlig licitation eller, hvor  

 forholdene særlig taler derfor, i henhold til borgerrepræsentationens  

 vedtagelse må et magistratsmedlem mod betaling yde nogen præstation til  

 kommunens forvaltning.
 Stk. 2. Ingen, der er ansat i kommunens tjeneste, kan samtidig  

 være medlem af magistraten.
Stk. 3. Ingen, der lever i ægteskab eller i et forhold, der kan  

 sidestilles med ægteskab, med en person, der er ansat i kommunens tjeneste,  

 kan være medlem af magistraten, hvis den ansatte a) er umiddelbart ansvarlig for eller i øvrigt har ledende administrative  

 funktioner inden for forvaltningsområdet i den magistratsafdeling, der  

 forestås af den pågældende, eller b) er umiddelbart ansvarlig for ledelsen af et under en af de andre  

 magistratsafdelinger hørende forvaltningsområde.
§ 29. Magistraten varetager sine funktioner dels ved fælles  

 beslutning, dels gennem afdelinger, der forestås enten af overborgmesteren  

 eller af en borgmester.
Forretningernes fordeling mellem de forskellige  

 afdelinger fastsættes i styrelsesvedtægten.
 § 30. Hver borgmester forestår på eget ansvar den umiddelbare  

 forvaltning af sit forretningsområde inden for rammerne af det vedtagne  

 årsbudget i forbindelse med borgerrepræsentationens vedtagelser og i  

 overensstemmelse med vedtægter og regulativer, udstedt af  

 borgerrepræsentationen.
 § 31. I magistratens møder forelægger hver borgmester de sager,  

 der henhører under hans forretningsområde.
 Stk. 2. Magistraten er beslutningsdygtig, når mindst halvdelen af  

 medlemmerne er til stede.
Stk. 3. Beslutninger træffes ved stemmeflertal, hvor intet andet  

 særligt er bestemt.
Hver borgmester kan forlange enhver af magistratens  

 beslutninger forelagt borgerrepræsentationen til afgørelse.
Stk. 4. Magistratens beslutninger indføres i en  

 beslutningsprotokol, der efter hvert møde underskrives af de medlemmer, der  

 har deltaget i mødet.
Ethvert af disse medlemmer kan forlange sin afvigende  

 mening kort tilført beslutningsprotokollen.
§ 32. Overborgmesteren er formand for magistraten og forbereder  

 magistratens møder og indkalder medlemmerne til disse.
Han leder  

 forhandlinger og afstemninger og drager omsorg for, at magistratens  

 beslutninger indføres i beslutningsprotokollen.
§ 33. Overborgmesteren fordeler sagerne til vedkommende borgmestre  

 i overensstemmelse med styrelsesvedtægtens regler.
Overborgmesteren kan  

 indbringe enhver sag, der vedrører kommunen, for magistraten.
Stk. 2. Overborgmesterens erklæring skal indhentes om enhver sag,  

 der vedrører kommunens økonomiske eller almindelige administrative forhold,  

 inden sagen forelægges i et magistratsmøde.
Erklæringen ledsager magistratens  

 indstilling til borgerrepræsentationen.
 Stk. 3. Nærmere regler om overborgmesterens forretninger kan  

 fastsættes i styrelsesvedtægten.
 § 34. Overborgmesteren kan i en borgmesters fravær på grund af  

 sygdom, ferie og lignende overdrage den midlertidige bestridelse af  

 forretningsområdet til en anden borgmester, ligesom overborgmesteren i  

 tilfælde af eget forfald kan konstituere en borgmester til at bestride  

 overborgmesterembedet.
 Stk. 2. Dersom overborgmesteren får forfald af en sådan karakter,  

 at der ikke i medfør af stk. 1 har kunnet ske konstitution i  

 overborgmesterembedet, kan borgerrepræsentationens formand konstituere en  

 borgmester til at bestride overborgmesterembedet.
Stk. 3. Konstitutioner i medfør af stk. 1 og 2 skal snarest  

 meddeles borgerrepræsentationen.
Borgerrepræsentationen kan ændre de  

 beslutninger, som overborgmesteren eller borgerrepræsentationens formand  

 træffer i henhold til stk. 1 og 2.
 Stk. 4. Når overborgmesteren eller en borgmester har forfald i  

 mindst 2 måneder, kan borgerrepræsentationen overdrage den midlertidige  

 bestridelse af vedkommendes forretninger til et medlem af  

 borgerrepræsentationen.
 Stk. 5. Der tilkommer det medlem af borgerrepræsentationen, der  

 bliver konstitueret i medfør af bestemmelsen i stk. 4, vederlag efter regler,  

 der fastsættes af indenrigsministeren.
 § 35. Ethvert medlem af magistraten skal, medmindre han har  

 lovligt forfald, overvære borgerrepræsentationens møder og kan begære ordet i  

 overensstemmelse med forretningsordenens bestemmelser.
 § 36. Indenrigsministeren fastsætter regler om ydelse af vederlag,  

 efterløn og pension til overborgmesteren og borgmestrene.
 Stk. 2. Indenrigsministeren kan fastsætte regler om  

 repræsentationsgodtgørelse til overborgmesteren og borgmestrene.
Kapitel VI Kommunens økonomiske forvaltning § 37. Kommunens regnskabsår løber fra den 1. januar til den 31.  

 december.
 § 38. Forslag til kommunens årsbudget for det kommende regnskabsår  

 udarbejdes af magistraten til borgerrepræsentationen inden en af  

 indenrigsministeren fastsat frist.
 Stk. 2. Forslaget ledsages af budgetoverslag for en flerårig  

 periode, hvis længde fastsættes af indenrigsministeren.
 § 39. Magistratens forslag til årsbudget og flerårige  

 budgetoverslag skal undergives 2 behandlinger i borgerrepræsentationen med  

 mindst 3 ugers mellemrum.
Stk. 2. Ved 2. behandling undergives forslaget til årsbudget og  

 flerårige budgetoverslag borgerrepræsentationens drøftelse og beslutning.  

 Indenrigsministeren fastsætter fristen for 2. behandling og kan herunder  

 fastsætte forskellige frister for nærmere angivne poster på årsbudgettet og  

 de flerårige budgetoverslag.
Indenrigsministeren kan fastsætte nærmere regler  

 om specifikation af de poster på årsbudgettet, hvortil borgerrepræsentationen  

 ved årsbudgettets endelige vedtagelse skal tage bevillingsmæssig stilling.
 § 40. Det endeligt vedtagne årsbudget og de flerårige  

 budgetoverslag skal være tilgængelige for offentligheden.
 Stk. 2. En kort redegørelse for indholdet af årsbudgettet og  

 budgetoverslagene skal inden det kommende regnskabsårs begyndelse udsendes  

 til kommunens beboere eller indrykkes i den lokale presse efter  

 borgerrepræsentationens bestemmelse.
§ 41. Årsbudgettet afgiver i den form, hvori det endeligt er  

 vedtaget af borgerrepræsentationen, den bindende regel for størrelsen af  

 næste års kommunale skatteudskrivning.
De poster på årsbudgettet, hvortil  

 borgerrepræsentationen ved årsbudgettets vedtagelse har taget  

 bevillingsmæssig stilling, jf. § 39, stk. 2, afgiver tillige den bindende  

 regel for næste års kommunale forvaltning.
 Stk. 2. Bevillingsmyndigheden er hos borgerrepræsentationen.  

 Foranstaltninger, der vil medføre indtægter eller udgifter, der ikke er  

 bevilget i forbindelse med vedtagelsen af årsbudgettet, må ikke iværksættes,  

 før borgerrepræsentationen har meddelt den fornødne bevilling.
 Stk. 3. Foranstaltninger, der er påbudt ved lov eller anden  

 bindende retsforskrift, kan dog af magistraten om fornødent iværksættes uden  

 forudgående bevilling, men bevilling må da indhentes snarest muligt.
Stk. 4. Borgerrepræsentationen kan bemyndige et af sin midte  

 udpeget udvalg til at meddele samtykke til mindre afvigelser fra budgettet  

 eller til afholdelse af udgifter uden for samme.
De nærmere regler for  

 udøvelsen af denne bemyndigelse fastsættes i styrelsesvedtægten.
 § 42. Beslutning om optagelse af lån og påtagelse af  

 garantiforpligtelser skal, medmindre indenrigsministeren fastsætter andet,  

 træffes af borgerrepræsentationen.
§ 42 a.
Beslutning om fastsættelse af betaling fra borgerne for  

 ydelser fra kommunale forsyningsvirksomheder og for benyttelse af sociale  

 institutioner og ordninger m.v. samt skolefritidsordninger skal træffes af  

 borgerrepræsentationen.
§ 43. Revision af Københavns kommunes regnskaber varetages af  

 kommunens revisionsdirektorat.
De nærmere bestemmelser om revisionens  

 virksomhed fastsættes i en revisionsvedtægt, der vedtages af  

 borgerrepræsentationen og stadfæstes af indenrigsministeren.
Stk. 2. Revisionsdirektoratet henhører under  

 borgerrepræsentationen, men har ved revisionens udførelse et selvstændigt  

 ansvar i overensstemmelse med revisionsvedtægtens bestemmelser.
Afskedigelse  

 af direktoratets chef kræver indenrigsministerens samtykke.
Stk. 3. Revisionen skal omfatte alle under borgerrepræsentationen  

 henhørende regnskabsområder.
Ved revisionen efterprøves, om regnskabet er  

 rigtigt, og om de dispositioner, der er omfattet af regnskabsaflæggelsen, er  

 i overensstemmelse med meddelte bevillinger, borgerrepræsentationens øvrige  

 beslutninger, love og andre forskrifter samt med indgåede aftaler og  

 sædvanlig praksis.
 Stk. 4. Det påhviler revisionen regelmæssigt at foretage en  

 kritisk gennemgang af kommunens regnskabsføring og de i forbindelse hermed  

 etablerede kontrolforanstaltninger med henblik på at efterprøve, om disse er  

 betryggende.
 Stk. 5. Magistraten skal tilvejebringe og meddele de oplysninger,  

 der er fornødne for revisionens virksomhed.
 Stk. 6. Magistraten udarbejder de nærmere regler for indretningen  

 af kommunens kasse- og regnskabsvæsen i et regulativ, der godkendes af  

 borgerrepræsentationen.
§ 44. Københavns kommunes årsregnskab aflægges af overborgmesteren  

 til borgerrepræsentationen inden en frist, der fastsættes af  

 indenrigsministeren.
Regnskabet skal ledsages af en fortegnelse over  

 kommunens kautions- og garantiforpligtelser.
Herudover skal regnskabet i  

 fornødent omfang være ledsaget af bemærkninger, navnlig vedrørende væsentlige  

 afvigelser mellem bevillings- og regnskabsbeløb.
 Stk. 2. Revisionsdirektoratet afgiver inden en frist, der  

 fastsættes i revisionsvedtægten, en beretning om revisionen af det i stk. 1  

 nævnte regnskab til borgerrepræsentationen, der lader beretningen  

 udvalgsbehandle efter regler, der fastsættes i revisionsvedtægten.
 Stk. 3. Borgerrepræsentationen træffer herefter i et møde  

 afgørelse med hensyn til regnskabets godkendelse.
 Stk. 4. Det endeligt godkendte regnskab skal være tilgængeligt for  

 offentligheden.
Kapitel VII Tilsynet § 45. Tilsynet med Københavns kommune varetages af  

 indenrigsministeren.
 Stk. 2. Når indenrigsministeren til brug for udøvelsen af tilsynet  

 modtager arbejdsdokumenter, der i henhold til lov om offentlighed i  

 forvaltningen og forvaltningsloven er interne, mister dokumenterne ikke som  

 følge af videregivelsen deres interne karakter.
 § 46. Indenrigsministeren kan foreskrive formen for kommunens  

 årsbudget, flerårige budgetoverslag og regnskab.
Stk. 2. Kommunens årlige regnskab sendes til indenrigsministeren  

 sammen med revisionsberetningen og de afgørelser, som borgerrepræsentationen  

 har truffet i forbindelse hermed.
Fristen for regnskabets indsendelse  

 fastsættes af indenrigsministeren.
 § 47. Indenrigsministeren kan fastsætte regler om kommunens  

 låntagning og lignende dispositioner.
 Stk. 2. Indenrigsministeren kan fastsætte regler om mellemværender  

 mellem kommunen og kommunale forsyningsvirksomheder.
 Stk. 3. Indenrigsministeren kan fastsætte regler om  

 borgerrepræsentationens adgang til at forpligte kommunen ved kaution eller  

 anden økonomisk garanti samt ved tilsagn om regelmæssige ydelser og lignende,  

 som kommunen ikke efter loven er forpligtet til at præstere.
§ 48. Har borgerrepræsentationen truffet en beslutning, der  

 strider mod lovgivningen, kan indenrigsministeren sætte beslutningen ud af  

 kraft.
Under behandlingen af sagen kan indenrigsministeren midlertidigt  

 suspendere den pågældende beslutning.
Er beslutningen bragt til udførelse,  

 kan den dog kun suspenderes eller sættes ud af kraft, hvis 1) en part over for tilsynsmyndigheden skriftligt fremsætter begæring  

 herom, 2) der ikke efter anden lovgivning er en klageinstans og 3) væsentlige hensyn, særlig til private interesser, ikke taler herimod.
 Stk. 2. Undlader borgerrepræsentationen at udføre en  

 foranstaltning, som den efter lovgivningen har pligt til at udføre, kan  

 indenrigsministeren pålægge de medlemmer af borgerrepræsentationen, som er  

 ansvarlige for undladelsen, tvangsbøder.
 Stk. 3. Indenrigsministeren kan anlægge erstatningssag mod et  

 medlem af borgerrepræsentationen, som er ansvarlig for, at kommunen er påført  

 et tab.
Stk. 4. Indenrigsministeren kan frafalde sagsanlæg mod, at det  

 pågældende medlem inden en fastsat frist indbetaler et nærmere angivet beløb  

 til kommunen.
Ved beløbets fastsættelse kan der tages hensyn til den udviste  

 skyld, skadens størrelse og omstændighederne i øvrigt.
Dersom medlemmet  

 indvilliger i at betale beløbet og indbetaler dette inden den fastsatte  

 frist, kan der ikke fremsættes yderligere erstatningskrav mod den pågældende.
 Stk. 5. Et medlem kan ikke unddrage sig ansvar ved at undlade at  

 stemme.
 Stk. 6. Bestemmelserne i stk. 1-5 gælder tilsvarende for  

 magistraten og dens medlemmer.
§ 48 a.
Hvis et medlem af borgerrepræsentationen eller af  

 magistraten under en erstatningssag findes ansvarlig for et tab, som den  

 pågældende under udførelse af sit hverv har påført kommunen, kan erstatningen  

 nedsættes eller helt bortfalde i det omfang, det findes rimeligt under hensyn  

 til den udviste skyld, skadens størrelse og omstændighederne i øvrigt.
§ 48 b.
Et medlem af borgerrepræsentationen eller af magistraten,  

 der gør sig skyldig i grov tilsidesættelse af de pligter, som den pågældendes  

 hverv medfører, straffes med bøde.
Simpel uagtsom pligttilsidesættelse  

 straffes dog ikke.
 Stk. 2. Påtale efter stk. 1 kan kun ske efter indenrigsministerens  

 begæring.
Kapitel VIII Særlige bestemmelser § 49. Øvrighedsforretningerne for København varetages af  

 magistraten, hvor lovgivningen ikke foreskriver andet.
Bestemmelserne i §§  

 29, 30 og 33, stk. 1, finder tilsvarende anvendelse med hensyn til  

 behandlingen af de her omhandlede sager.
§ 49 a.
Borgerrepræsentationen skal over for kommunens beboere  

 redegøre for indholdet og omfanget af de væsentligste kommunale ydelser, der  

 tilbydes eller vil blive tilbudt kommunens beboere.
Redegørelsen skal tillige  

 indeholde oplysninger om de mål, som Borgerrepræsentationen har sat for  

 udviklingen på de pågældende områder.
Redegørelsen skal afgives mindst hvert  

 andet år.
Stk. 2. Borgerrepræsentationen skal over for kommunens beboere  

 mindst hvert andet år redegøre for de driftsopgaver, der efter udbud udføres  

 af andre end kommunen selv.
Redegørelsen skal indeholde oplysninger om,  

 hvornår opgaverne har været udbudt, hvorvidt opgaverne udføres af andre  

 kommuner, andre offentlige myndigheder eller private, samt hvorvidt kommunen  

 selv har budt på opgaveudførelsen.
Endvidere skal redegørelsen indeholde en  

 vurdering af opgaveudførelsen.
Stk. 3. Borgerrepræsentationen skal over for kommunens beboere  

 mindst hvert andet år redegøre for situationen med hensyn til ligestillingen  

 mellem kvinder og mænd blandt de kommunalt ansatte.
Redegørelsen skal  

 indeholde oplysning om a) hvorvidt kommunen har formuleret en ligestillingspolitik og i givet  

 fald det nærmere indhold af denne, b) den kønsmæssige fordeling i forhold til de enkelte stillingskategorier  

 og c) andre forhold, der skønnes at have betydning for vurderingen af  

 kommunens indsats på ligestillingsområdet.
 § 50. Borgerrepræsentationen og magistraten skal tilvejebringe og  

 meddele vedkommende minister de oplysninger, som denne måtte forlange om  

 forhold i kommunen.
 § 51. Bestemmelser om løn- og øvrige ansættelsesforhold for  

 personale i kommunens tjeneste skal godkendes af Kommunernes Lønningsnævn i  

 overensstemmelse med § 67 i lov om kommunernes styrelse.
§ 51 a.
Salg af kommunens faste ejendomme må ikke ske uden  

 forudgående offentligt udbud.
Indenrigsministeren kan fastsætte regler om  

 fremgangsmåden ved offentligt udbud samt regler om, at visse salg kan ske  

 uden offentligt udbud.
 Stk. 2. Reglerne i stk. 1 gælder ikke ved salg af fast ejendom til  

 gennemførelse af offentligt støttet byggeri i henhold til lov om boligbyggeri  

 og lov om boliger for ældre og personer med handicap.
§ 52. Borgerrepræsentationen kan udpege et eller flere medlemmer  

 af bestyrelsen for et selskab, en forening, en fond m.v., der varetager  

 opgaver, som kommunen selv kan løse, uanset at selskabet, foreningen, fonden  

 m.v. også varetager opgaver, som kommunen ikke selv kan løse, såfremt  

 kommunen har en interesse i den virksomhed, der udøves af selskabet,  

 foreningen, fonden m.v.
Borgerrepræsentationen må ikke udpege et flertal af  

 medlemmerne i en sådan bestyrelse.
 Stk. 2. Borgerrepræsentationen kan udpege et eller flere medlemmer  

 af bestyrelsen for et selskab, en forening, en fond m.v., der udelukkende  

 varetager opgaver, som kommunen ikke selv kan løse, såfremt kommunen har en  

 interesse i den virksomhed, der udøves af selskabet, foreningen, fonden m.v.  

 Borgerrepræsentationen må ikke udpege et flertal af medlemmerne i en sådan  

 bestyrelse.
Stk. 3. Et medlem af bestyrelsen for et selskab, en forening, en  

 fond m.v., der er udpeget i medfør af stk. 1, er ikke undergivet  

 Borgerrepræsentationens beslutninger ved udøvelsen af hvervet, for så vidt  

 angår varetagelsen af opgaver, som kommunen ikke selv kan løse, eller i det  

 omfang dette i øvrigt følger af den lovgivning, der gælder for vedkommende  

 selskab, forening, fond m.v.
Et medlem af bestyrelsen for et selskab, en  

 forening, en fond m.v., der er udpeget i medfør af stk. 2, er ikke undergivet  

 Borgerrepræsentationens beslutninger ved udøvelsen af hvervet.
 § 53. De magistratsmedlemmer, der ikke måtte blive genvalgt til  

 den magistrat, der tiltræder den 1. april 1978, stilles med hensyn til  

 efterindtægt og pension for sig selv og deres efterladte, som om de havde  

 fungeret indtil udgangen af april måned 1978.
§ 53 a.
Såfremt borgerrepræsentationens formand vægrer sig ved at  

 udføre en opgave, som er pålagt den pågældende ved denne lov eller kommunens  

 styrelsesvedtægt, kan borgerrepræsentationen udpege et af sine medlemmer til  

 at varetage den pågældende opgave.
 Stk. 2. Såfremt et af magistratens medlemmer vægrer sig ved at  

 udføre en opgave, som er pålagt den pågældende ved denne lov eller kommunens  

 styrelsesvedtægt, kan magistraten udpege et af sine øvrige medlemmer til at  

 varetage den pågældende opgave.
Stk. 3. Ved borgerrepræsentationens formands eller et  

 magistratsmedlems grove eller gentagne vægring ved at udføre opgaver, som er  

 pålagt den pågældende ved denne lov eller kommunens styrelsesvedtægt, kan  

 borgerrepræsentationen udpege et af sine medlemmer til at fungere som formand  

 eller magistratsmedlem indtil videre.
Den, der udpeges, overtager samtlige  

 opgaver, som påhviler formanden eller det pågældende magistratsmedlem.
Den,  

 der i medfør af denne bestemmelse udpeges til at fungere som  

 magistratsmedlem, udtræder af borgerrepræsentationen i den tid, funktionen  

 varer, og den pågældendes stedfortræder indkaldes til midlertidigt at tage  

 sæde i borgerrepræsentationen, jfr. § 5, stk. 4.
Stk. 4. Borgerrepræsentationens beslutning i henhold til stk. 3  

 skal straks forelægges indenrigsministeren til stadfæstelse.
Beslutningen  

 træder først i kraft, når den er stadfæstet af indenrigsministeren.
Stk. 5. Foreligger der en i henhold til stk. 4 stadfæstet  

 beslutning om indskriden, skal borgerrepræsentationen straks rejse sag ved  

 domstolene til efterprøvelse af, om betingelserne for indskriden efter stk. 3  

 er til stede.
Finder domstolene, at betingelserne for indskriden efter stk. 3  

 er til stede, anses formanden eller det pågældende magistratsmedlem som  

 fritaget for sit hverv.
Stk. 6. Borgerrepræsentationen kan med indenrigsministerens  

 godkendelse beslutte, at der i de i stk. 1-3 nævnte tilfælde sker en  

 nedsættelse af det vederlag, der ydes formanden eller det pågældende  

 magistratsmedlem.
Nedsættelsen kan, medmindre omstændighederne taler for et  

 fuldstændigt bortfald, højst udgøre en tredjedel af vederlaget.
Sker der en  

 retslig prøvelse i henhold til stk. 5, og denne ikke medfører fritagelse for  

 hvervet, har formanden eller det pågældende magistratsmedlem krav på  

 efterbetaling af forskellen mellem det fulde og det nedsatte vederlag.
§ 53 b.
Såfremt det under krise eller krig er umuligt at samle  

 Borgerrepræsentationen til møde, overtager magistraten  

 Borgerrepræsentationens beføjelser.
 Stk. 2. Er det umuligt at samle magistraten til møde under krise  

 eller krig, styres kommunen af overborgmesteren.
Stk. 3. Meddelelse om anvendelse af reglerne i stk. 1 og 2 skal  

 snarest gives til indenrigsministeren.
Indenrigsministeren kan fastsætte  

 nærmere regler om kommunens styrelse under krise eller krig.
 § 54. Loven træder i kraft den 1. april 1978. Dog træder § 52 i  

 kraft straks. § 4, stk. 1, 2. pkt., og stk. 2 og 3, samt § 5, § 15, stk. 1, §  

 53 og § 54, stk. 2, træder i kraft den 1. marts 1978. Endvidere træder § 4,  

 stk. 1, 1. pkt., i kraft den 1. juli 1978.
 Stk. 2. Den borgerrepræsentation, hvis funktionsperiode begynder  

 den 1. april 1978, afholder konstituerende møde umiddelbart før dens  

 funktionsperiode begynder, dog tidligst efter at den hidtidige  

 borgerrepræsentation har truffet afgørelse vedrørende eventuelle valgklager  

 og begæringer om fritagelse for at modtage valg.
 Stk. 3. Følgende bestemmelser ophæves:
 1) Anordning af 1. januar 1840 angående kommunalbestyrelsen i Kjøbenhavn.
 2) Lov om Bestyrelsen af Kjøbenhavns Communale Anliggender af 4. marts  

 1857.
 3) Lov nr. 193 af 1. april 1919 om tillæg til lov om bestyrelsen af  

 Københavns kommunale anliggender af 4. marts 1857 m.m.
4) Lov nr. 75 af 18. marts 1938 om forandringer i og tillæg til lov om  

 bestyrelsen af Københavns kommunale anliggender af 4. marts 1857 m.m.
I lov  

 nr. 286 af 27. april 1994 fastsættes i § 3, at ændringerne, der angår §§ 42 a  

 og 48 b, træder i kraft den 1. august 1994. I lov nr. 380 af 14. juni 1995  

 fastsættes i § 5, at de ændringer, som angår §§ 8, 8 a, 8 b, 9, 16 c, 16 d,  

 16 e, 45, 49 a og 52, træder i kraft den 1. september 1995, og at de  

 ændringer, som angår §§ 16 og 16 b, træder i kraft den 1. januar 1996.
Indenrigsministeriet, den 18. juli 1995 Birte Weiss Emil le Maire Lov nr. 222 af 27. marts 1996 Lov om ændring af lov om Københavns Kommunes styrelse (Forsøg med bydelsråd) VI MARGRETHE DEN ANDEN, af Guds Nåde Danmarks Dronning, gør vitterligt:
 Folketinget har vedtaget og Vi ved Vort samtykke stadfæstet følgende lov:
§ 1 I lov om Københavns Kommunes styrelse, jf. lovbekendtgørelse nr. 616 af  

 18. juli 1995, foretages følgende ændring:
 1. Efter § 53 b indsættes:
» § 53 c.
Borgerrepræsentationen kan beslutte, at der for en  

 periode frem til den 31. december 2001 skal iværksættes forsøg med bydelsråd  

 i mindst 2 og højst 4 bydele.
Kommuneplanens inddeling danner grundlag for  

 afgrænsningen af bydelene.
Stk. 2. Bydelsrådenes medlemstal skal være ulige og mindst 7 og  

 højst 25. Medlemmerne vælges enten af Borgerrepræsentationen eller af de  

 beboere i bydelen, der har valgret til Borgerrepræsentationen.
Vælges  

 bydelsrådet af bydelens beboere, finder lov om kommunale valg anvendelse.  

 Indenrigsministeren kan dog træffe bestemmelse om sådanne fravigelser af  

 reglerne i valgloven eller regler, der er udstedt med hjemmel heri, som  

 forsøget med bydelsråd gør ønskeligt, herunder om valgperioden og  

 brevstemmeafgivning.
Stk. 3. Valgbar til et bydelsråd er enhver, der er valgbar til  

 Borgerrepræsentationen, og som har fast bopæl i bydelen.
Ingen kan dog  

 samtidig være medlem af Borgerrepræsentationen eller magistraten og af et  

 bydelsråd.
Et medlem af Borgerrepræsentationen eller magistraten, der vælges  

 til et bydelsråd, udtræder af Borgerrepræsentationen henholdsvis magistraten.  

 Tilsvarende udtræder et bydelsrådsmedlem ved valg til Borgerrepræsentationen.  

 Reglerne i §§ 16 c-16 e samt reglerne i lov om kommunale valg om fritagelse  

 for medlemskab og om tab af valgbarhed finder tilsvarende anvendelse på  

 bydelsrådenes medlemmer.
Stk. 4. Bydelsrådene varetager de kommunale anliggender, der  

 henlægges til rådenes selvstændige varetagelse, jf. stk. 5, 1. pkt., eller  

 henlægges til rådenes bestyrelse efter bemyndigelse fra  

 Borgerrepræsentationen.
Bydelsrådenes afgørelser kan indbringes for  

 overordnede myndigheder i samme omfang, som hvis de var truffet af  

 Borgerrepræsentationen.
Stk. 5. I et regulativ for bydelsrådene træffer  

 Borgerrepræsentationen bestemmelse om, hvilke opgaver der skal henlægges til  

 bydelsrådenes selvstændige varetagelse.
I regulativet fastsætter  

 Borgerrepræsentationen endvidere regler om bydelsrådenes styrelse, herunder  

 om finansiering af rådenes opgaver og om vederlæggelse af rådenes formænd og  

 medlemmer.
Borgerrepræsentationen kan tillige fastsætte regler om deltagelse  

 af observatører uden stemmeret i rådenes offentlige møder og om vederlæggelse  

 af observatører.
I regulativet kan endvidere fastsættes bestemmelse om  

 sådanne fravigelser af reglerne i denne lov eller regler, der er udstedt med  

 hjemmel heri, som forsøget med bydelsråd gør nødvendigt.
Stk. 6. Regulativet skal vedtages af Borgerrepræsentationen efter  

 de regler, som gælder for vedtagelsen af kommunens styrelsesvedtægt, jf. § 2,  

 stk. 4, og godkendes af indenrigsministeren efter forhandling med vedkommende  

 minister.
Meddelelse om de opgaver, der i henhold til regulativet er henlagt  

 til bydelsrådenes selvstændige varetagelse, bekendtgøres af  

 indenrigsministeren i Lovtidende.
Bekendtgørelse om det godkendte regulativ  

 og om godkendte ændringer heri skal indrykkes i den lokale presse efter  

 Borgerrepræsentationens bestemmelse.
Bekendtgørelse skal ske 2 gange med  

 mindst 6 dages mellemrum.
Regulativet skal være tilgængeligt for kommunens  

 beboere.
 Stk. 7. Borgerrepræsentationen kan træffe bestemmelse om, hvilke  

 dele af den kommunale administration m.v. der skal udlægges til bydelsrådene.
Stk. 8. Tilsynet med bydelsrådene varetages af  

 indenrigsministeren.
Reglerne i §§ 48-48 b og 50 finder tilsvarende  

 anvendelse på bydelsrådene og deres medlemmer.
Stk. 9. I forbindelse med henlæggelse til bydelsrådene af opgaver  

 vedrørende folkeoplysning og ungdomsskoler kan undervisningsministeren  

 fravige reglerne i lov om støtte til folkeoplysning og lov om ungdomsskoler  

 samt regler, der er udstedt med hjemmel heri.
Undervisningsministeren kan  

 herved fastsætte bestemmelser om særskilte folkeoplysningsudvalg og  

 ungdomsskolebestyrelser i bydele med bydelsråd.
Undervisningsministeren kan  

 fastsætte nærmere regler herom.
Stk. 10. I forhold til reglerne i lov om offentlige myndigheders  

 registre betragtes bydelsrådene og Borgerrepræsentationen som samme  

 myndighed.« § 2 Loven træder i kraft den 1. april 1996.
Givet på Christiansborg Slot, den 27. marts 1996 Under Vor Kongelige Hånd og Segl MARGRETHE R.
/Birte Weiss Efter 2. behandling den 18. februar 1997 § 1 I lov om kommunernes styrelse, jf. lovbekendtgørelse nr. 615  

 af 18. juli 1995, som ændret ved § 11 i lov nr. 1048 af 11. december 1996, foretages følgende ændringer:
 1. § 1, stk. 1, affattes således:
»Loven gælder for amtskommuner og alle øvrige kommuner  

 (primærkommuner).« 2. § 3 affattes således:
 »§ 3. Kommunalbestyrelsen i amtskommuner benævnes amtsrådet,  

 hvis formand betegnes amtsborgmester.
Stk. 2. Kommunalbestyrelsen i Københavns Kommune benævnes  

 Borgerrepræsentationen.
For de øvrige primærkommuner fastsættes  

 kommunalbestyrelsens benævnelse i styrelsesvedtægten.
Kommunalbestyrelsens  

 formand betegnes borgmester.« 3. I § 5, 2. pkt., indsættes efter »31«: »,  

 dog i Københavns Kommune højst 55«.
 4. § 6, stk. 3, affattes således:
»Stk. 3. Ingen, der er ansat i kommunen, kan være formand for  

 kommunalbestyrelsen.
Endvidere kan amtsrådets formand ikke samtidig være  

 formand for en anden kommunalbestyrelse, medlem af magistraten, jf. § 64,  

 eller formand for et stående udvalg i en kommune, der styres efter reglerne i  

 § 64 a.« 5. § 13 affattes således:
»§ 13. Kommunalbestyrelsens beslutninger indføres i en  

 beslutningsprotokol, der efter hvert møde underskrives af de medlemmer, der  

 har deltaget i mødet.
I Københavns Kommune underskrives protokollen dog alene  

 af Borgerrepræsentationens formand og sekretær.
Stk. 2. Ethvert medlem, som har deltaget i mødet, kan forlange sin  

 afvigende mening kort tilført beslutningsprotokollen og ved sager, der skal  

 fremsendes til en anden myndighed, kræve, at denne samtidig gøres bekendt med  

 indholdet af protokollen.
Det pågældende medlem kan ved sagens fremsendelse  

 ledsage denne med en begrundelse for sit standpunkt.« 6. § 16, stk. 12, affattes således:
»Stk. 12. Til kommunalbestyrelsens formand,  

 magistratsmedlemmer, jf. § 64, og de i § 64 a nævnte udvalgsformænd kan der  

 ikke ydes de vederlag, der er nævnt i stk. 1, 2 og 4-7, eller den  

 godtgørelse, der er nævnt i stk. 10, litra c.« 7. § 16 b, stk. 2, affattes således:
»Stk. 2. Formanden for kommunalbestyrelsen,  

 magistratsmedlemmer, jf. § 64, og de i § 64 a nævnte udvalgsformænd har ikke  

 ret til fravær efter stk. 1.« 8. I § 29 indsættes efter stk. 3 som nyt stykke:
»Stk. 4. Ingen, der er ansat i kommunen, kan være medlem af  

 magistraten, jf. § 64, eller formand for et stående udvalg i en kommune, der  

 styres efter reglerne i § 64 a.« Stk. 4 bliver herefter stk. 5.
 9. I § 29, stk. 4, litra c, der bliver stk. 5, litra c,  

 indsættes efter »§ 64,»: »eller formand for et stående udvalg  

 i en kommune, der styres efter reglerne i § 64 a,».
 10. § 34, stk. 1, affattes således:
»Regler om ydelse af vederlag, efterløn og pension til  

 kommunalbestyrelsens formand, magistratsmedlemmer, jf. § 64, og de i § 64 a  

 nævnte udvalgsformænd fastsættes af indenrigsministeren.« 11. I § 34, stk. 2, indsættes som 3. pkt.:
»I Københavns Kommune kan vederlag dog tillige ydes til anden  

 næstformand.« 12. I § 34, stk. 3, indsættes som 2. pkt.:
»Den samme vederlæggelse ydes til et medlem af et stående udvalg, der  

 overtager ledelsen af administrationen, jf. § 64 a, stk. 4.« 13. Efter § 42 indsættes:
»§ 42 a.
Revisionen af Københavns Kommunes regnskaber  

 varetages af kommunens revisionsdirektorat.
De nærmere bestemmelser om  

 revisionens virksomhed fastsættes i en revisionsvedtægt, der vedtages af  

 Borgerrepræsentationen og stadfæstes af indenrigsministeren.
Stk. 2. Revisionsdirektoratet henhører under  

 Borgerrepræsentationen, men har ved revisionens udførelse et selvstændigt  

 ansvar i overensstemmelse med revisionsvedtægtens bestemmelser.
Afskedigelse  

 af direktoratets chef kræver indenrigsministerens samtykke.
Stk. 3. For revisionen gælder i øvrigt reglerne i § 42, stk.  

 2-5.« 14. § 47, stk. 1, affattes således:
»Tilsynet med amtskommunerne samt med Frederiksberg og Københavns  

 Kommuner varetages af indenrigsministeren.« 15. I § 64, stk. 1, ændres »Frederiksberg, Odense,  

 Ålborg og Århus kommuner« til: »Frederiksberg, Københavns, Odense,  

 Aalborg og Århus Kommuner«.
 16. Efter § 64 indsættes:
»§ 64 a.
I styrelsesvedtægten for Frederiksberg, Københavns,  

 Odense, Aalborg og Århus Kommuner kan der træffes bestemmelse om, at  

 formændene for de stående udvalg har den øverste daglige ledelse af den del  

 af kommunens administration, der varetager udvalgets forvaltningsområder.  

 Kommunalbestyrelsens formand har den øverste daglige ledelse af kommunens  

 øvrige administration, i det omfang andet ikke er bestemt i  

 styrelsesvedtægten.
Endvidere kan det i styrelsesvedtægten bestemmes, at  

 kommunalbestyrelsens formand eller formanden for et stående udvalg tillige er  

 formand for havneudvalget, jf. § 19, stk. 2.
 Stk. 2. For udvalgsformændenes ledelse af administrationen gælder  

 reglerne i § 31, stk. 2, 3. og 4. pkt., og stk. 3. For kommunalbestyrelsens  

 formands ledelse af administrationen gælder reglerne i § 31, stk. 2, 2.-4.  

 pkt., og stk. 3. Reglerne i § 11, stk. 1, 2. pkt., finder tilsvarende  

 anvendelse på udvalgsformændene.
 Stk. 3. Reglerne i stk. 1 og 2 kan tillige anvendes, hvis en  

 kommune, der er nævnt i stk. 1, styres efter reglerne i § 65. Reglerne i § 66  

 finder tilsvarende anvendelse på udvalgsformændene.
Stk. 4. Når en udvalgsformand har forfald i mindst 1 måned, vælger  

 udvalget et medlem, der under fraværet skal varetage formandens funktioner,  

 herunder ledelsen af administrationen.
Styres kommunen efter reglerne i § 65,  

 jf. stk. 3, vælges det medlem, der skal varetage formandens funktioner,  

 herunder ledelsen af administrationen og medlemskabet af økonomiudvalget, af  

 den gruppe, der har udpeget udvalgsformanden.
Stk. 5. Udvalgsformændene i kommuner, der styres efter reglerne i  

 stk. 1-4, kan betegnes rådmænd.
I Københavns Kommune kan udvalgsformændene  

 betegnes borgmestre og formanden for Borgerrepræsentationen  

 overborgmester.« 17. I § 65 b, stk. 1, ændres »§ 65 og § 65 a«  

 til: »§§ 64, 64 a, 65 og 65 a«.
 18. I § 65 b, stk. 2, ændres »§ 65 og § 65 a«  

 til: »§§ 64 a, 65 og 65 a«.
 19. I § 65 c, stk. 2, ændres »de styreformer, der er  

 nævnt i § 65 og § 65 a« til: »udvalgsstyre i henhold til kapitel  

 III og de styreformer, der er nævnt i §§ 64, 64 a, 65 og 65 a«.
 20. Efter § 65 d indsættes:
»§ 65 e.
I Københavns Kommune kan Borgerrepræsentationen  

 beslutte, at der for en periode frem til den 31. december 2001 skal  

 iværksættes forsøg med bydelsråd i mindst 2 og højst 4 bydele.
Kommuneplanens  

 inddeling danner grundlag for afgrænsningen af bydelene.
Stk. 2. Bydelsrådenes medlemstal skal være ulige og mindst 7 og  

 højst 25. Medlemmerne vælges enten af Borgerrepræsentationen eller af de  

 beboere i bydelen, der har valgret til Borgerrepræsentationen.
Vælges  

 bydelsrådet af bydelens beboere, finder lov om kommunale valg anvendelse.  

 Indenrigsministeren kan dog træffe bestemmelse om sådanne fravigelser af  

 reglerne i valgloven eller regler, der er udstedt med hjemmel heri, som  

 forsøget med bydelsråd gør ønskeligt, herunder om valgperioden og  

 brevstemmeafgivning.
Stk. 3. Valgbar til et bydelsråd er enhver, der er valgbar til  

 Borgerrepræsentationen, og som har fast bopæl i bydelen.
Ingen kan dog  

 samtidig være medlem af Borgerrepræsentationen og af et bydelsråd.
Et medlem  

 af Borgerrepræsentationen, der vælges til et bydelsråd, udtræder af  

 Borgerrepræsentationen.
Tilsvarende udtræder et bydelsrådsmedlem ved valg til  

 Borgerrepræsentationen.
Reglerne i §§ 16 b-16 d samt reglerne i lov om  

 kommunale valg om fritagelse for medlemskab og om tab af valgbarhed finder  

 tilsvarende anvendelse på bydelsrådenes medlemmer.
Stk. 4. Bydelsrådene varetager de kommunale anliggender, der  

 henlægges til rådenes selvstændige varetagelse, jf. stk. 5, 1. pkt., eller  

 henlægges til rådenes bestyrelse efter bemyndigelse fra  

 Borgerrepræsentationen.
Bydelsrådenes afgørelser kan indbringes for  

 overordnede myndigheder i samme omfang, som hvis de var truffet af  

 Borgerrepræsentationen.
Stk. 5. I et regulativ for bydelsrådene træffer  

 Borgerrepræsentationen bestemmelse om, hvilke opgaver der skal henlægges til  

 bydelsrådenes selvstændige varetagelse.
I regulativet fastsætter  

 Borgerrepræsentationen endvidere regler om bydelsrådenes styrelse, herunder  

 om finansiering af rådenes opgaver og om vederlæggelse af rådenes formænd og  

 medlemmer.
Borgerrepræsentationen kan tillige fastsætte regler om deltagelse  

 af observatører uden stemmeret i rådenes offentlige møder og om vederlæggelse  

 af observatører.
I regulativet kan endvidere fastsættes bestemmelse om  

 sådanne fravigelser af reglerne i denne lov eller regler, der er udstedt med  

 hjemmel heri, som forsøget med bydelsråd gør nødvendigt.
Stk. 6. Regulativet skal vedtages af Borgerrepræsentationen efter  

 de regler, som gælder for vedtagelsen af kommunens styrelsesvedtægt, jf. § 2,  

 stk. 2, og godkendes af indenrigsministeren efter forhandling med vedkommende  

 minister.
Meddelelse om de opgaver, der i henhold til regulativet er henlagt  

 til bydelsrådenes selvstændige varetagelse, bekendtgøres af  

 indenrigsministeren i Lovtidende.
Bekendtgørelse om det godkendte regulativ  

 og om godkendte ændringer heri skal indrykkes i den lokale presse efter  

 Borgerrepræsentationens bestemmelse.
Bekendtgørelse skal ske 2 gange med  

 mindst 6 dages mellemrum.
Regulativet skal være tilgængeligt for kommunens  

 beboere.
 Stk. 7. Borgerrepræsentationen kan træffe bestemmelse om, hvilke  

 dele af den kommunale administration m.v. der skal udlægges til bydelsrådene.
Stk. 8. Tilsynet med bydelsrådene varetages af  

 indenrigsministeren.
Reglerne i §§ 61, 61 b, 61 c og 63 finder tilsvarende  

 anvendelse på bydelsrådene og deres medlemmer.
Stk. 9. I forbindelse med henlæggelse til bydelsrådene af opgaver  

 vedrørende folkeoplysning og ungdomsskoler kan undervisningsministeren  

 fravige reglerne i lov om støtte til folkeoplysning og lov om ungdomsskoler  

 samt regler, der er udstedt med hjemmel heri.
Undervisningsministeren kan  

 herved fastsætte bestemmelser om særskilte folkeoplysningsudvalg og  

 ungdomsskolebestyrelser i bydele med bydelsråd.
Undervisningsministeren kan  

 fastsætte nærmere regler herom.
Stk. 10. I forhold til reglerne i lov om offentlige myndigheders  

 registre betragtes bydelsrådene og Borgerrepræsentationen som samme  

 myndighed.« 21. I § 67, stk. 1, 1. pkt., udgår », herunder  

 personale ansat under Københavns kommune,».
 22. I § 67, stk. 2, 1. pkt., ændres »Københavns  

 kommunalbestyrelse« til: »Københavns Borgerrepræsentation«.
 § 2 Stk. 1. Loven træder i kraft den 1. januar 1998, jf.  

 dog stk. 3 og 4.
 Stk. 2. Samtidig ophæves lov om Københavns Kommunes styrelse, jf.  

 lovbekendtgørelse nr. 616 af 18. juli 1995.
 Stk. 3. Styrelsesvedtægt for Københavns Kommune fra den 1. januar  

 1998 skal vedtages af Borgerrepræsentationen inden den 1. oktober 1997. Den  

 borgerrepræsentation, hvis funktionsperiode begynder den 1. januar 1998,  

 afholder sit konstituerende møde i overensstemmelse med reglerne i lov om  

 kommunernes styrelse og bestemmelserne i den i 1. pkt. nævnte  

 styrelsesvedtægt.
 Stk. 4. Såfremt kommunalbestyrelsen i Frederiksberg, Odense,  

 Aalborg eller Århus Kommune træffer bestemmelse om, at kommunen fra den 1.  

 januar 1998 skal styres efter reglerne i § 64 a, afholdes det konstituerende  

 møde i december 1997 på grundlag af disse regler.
 Stk. 5. De forskrifter, der er udstedt i medfør af lov om  

 Københavns Kommunes styrelse, jf. lovbekendtgørelse nr. 616 af 18. juli 1995,  

 som ændret ved lov nr. 222 af 27. marts 1996 og § 12 i lov nr. 1048 af 11.  

 december 1996, forbliver i kraft, indtil de erstattes af forskrifter udstedt  

 i medfør af lov om kommunernes styrelse.
 § 3 Til tidligere magistratsmedlemmer i Københavns Kommune samt  

 formænd for Borgerrepræsentationen ydes pension, efterløn m.v. efter de  

 hidtil gældende regler.
