Fremsat den 16. december 2015 af energi-, forsynings- og klimaministeren (Lars Christian Lilleholt) Forslag til Lov om ændring af lov om radiofrekvenser og om ophævelse af lov om auktion over tilladelser til 3. generations mobilnet1) (Ændring af auktions- og udbudsbestemmelser og ophævelse af lov om auktion over tilladelser til 3. generations mobilnet) § 1 I lov nr. 475 af 12. juni 2009 om radiofrekvenser, som ændret ved § 23 i lov nr. 1231 af 18. december 2012, foretages følgende ændringer:
 1. Fodnoten til lovens titel affattes således:
»Loven indeholder bestemmelser, der gennemfører dele af Europa-Parlamentets og Rådets direktiv 2002/20/EF af 7. marts 2002 om tilladelser til elektroniske kommunikationsnet og -tjenester (tilladelsesdirektivet), EF-Tidende 2002, nr.
L 108, s. 21, som ændret ved Europa-Parlamentets og Rådets direktiv 2009/140/EF af 25. november 2009, EU-Tidende 2009, nr.
L 337, s. 37, og dele af Europa-Parlamentets og Rådets direktiv 2002/21/EF  af 7. marts 2002 om fælles rammebestemmelser for elektroniske kommunikationsnet og -tjenester (rammedirektivet), EF-Tidende 2002, nr.
L 108, s. 33, som ændret ved Europa-Parlamentets og Rådets direktiv 2009/140/EF af 25. november 2009, EU-Tidende 2009, nr.
L 337, s. 37.« 2. Overalt i loven ændres »IT- og Telestyrelsens« til: »Energistyrelsens«, og »IT- og Telestyrelsen« til: »Energistyrelsen«.
 3. I § 9, stk. 3,nr. 5  udgår »og«, og efter nr. 5 indsættes som nyt nummer:
 »6) begrænsning i tilladelsesindehaveres adgang til at disponere over tilladelser udstedt på baggrund af auktionen eller udbuddet i forhold til aktører udelukket efter nr. 5 og«.
 Nr. 6 bliver herefter nr. 7.
 4. I § 10, stk. 3, ændres »§ 9, stk. 3, nr. 3,« til: »stk. 2, nr. 6, § 9, stk. 3, nr. 3 og 6,«.
 5. I § 10, stk. 3, indsættes efter nr. 1 som nyt nummer:
 »2) anvendelse af de radiofrekvenser, der er omfattet af tilladelserne, inden en nærmere fastsat dato,«.
 Nr. 2 og 3 bliver herefter nr. 3 og 4.
 6. I § 10, stk. 4, indsættes som 2. og 3. pkt.:
»Energistyrelsen fastsætter vilkår i tilladelserne i overensstemmelse med de beslutninger, der er truffet om auktionen, jf. stk. 1 og § 9 stk. 3, nr. 3 og 6. Energistyrelsen kan endvidere fastsætte vilkår efter § 14 i tilladelserne.« 7. I § 11, stk. 3, ændres »§ 9, stk. 3, nr. 3,« til: »stk. 2, nr. 4, § 9, stk. 3, nr. 3 og 6,«.
 8. I § 11, stk. 3, nr. 1, udgår »og«, og efter nr. 1 indsættes som nyt nummer:
 »2) anvendelse af de radiofrekvenser, der er omfattet af tilladelserne, inden en nærmere fastsat dato,«.
 Nr. 2 bliver herefter nr. 3.
 9. I § 11, stk. 3, ændres i nr. 2, der bliver nr. 3, »udbud.« til: »udbud, og«, og som nr. 4 indsættes:
»4) vilkår på baggrund af de tilbud, der afgives, hvis antallet af disse tilbud svarer til eller overstiger det antal tilladelser, der udbydes.« 10. I § 11, stk. 4, indsættes som 2. og 3. pkt.:
»Energistyrelsen fastsætter vilkår i tilladelserne i overensstemmelse med de beslutninger, der er truffet om udbuddet, jf. stk. 1 og § 9, stk. 3, nr. 3 og 6. Energistyrelsen kan endvidere fastsætte vilkår efter § 14 i tilladelserne.« 11. I § 12, stk. 3, indsættes efter »som nævnt i«: »stk. 2, nr. 8, og«.
 12. I § 12, stk. 3, indsættes efter »fornyelse af tilladelserne«: », om anvendelse af de radiofrekvenser, der er omfattet af tilladelserne inden en nærmere fastsat dato,«.
 13. I § 12, stk. 4, indsættes som 2. og 3. pkt.:
»Energistyrelsen fastsætter vilkår i tilladelserne i overensstemmelse med den beslutning, der er truffet om auktionen, jf. stk. 2. Energistyrelsen kan endvidere fastsætte vilkår efter § 14 i tilladelserne.« 14. §§ 15-18 ophæves.
 15. I § 54, stk. 1, nr. 2, indsættes efter »i medfør af«: »§ 10, stk. 4, § 11, stk. 4, § 12, stk. 4,«.
 16. I § 54, stk. 1, nr. 2, ændres »§§ 14-17« til: »§ 14«.
 17. § 59 ophæves.
§ 2 Lov nr. 1266 af 20. december 2000 om auktion over tilladelser til 3. generations mobilnet ophæves.
§ 3 Loven træder i kraft den 1. marts 2016.
§ 4 Stk. 1. Tilladelser udstedt i medfør af lov nr. 1266 af 20. december 2000 om auktion over tilladelser til 3. generations mobilnet forbliver i kraft.
 Stk. 2. § 13, § 21, stk. 1-3, §§ 22-26, 39-44, 46, 47 og 50-54 i lov om radiofrekvenser finder anvendelse på tilladelser omfattet af stk. 1.
§ 5 Loven gælder ikke for Færøerne og Grønland, men § 1 kan ved kongelig anordning helt eller delvis sættes i kraft for Grønland med de ændringer, som de grønlandske forhold tilsiger.
Bemærkninger til lovforslaget Almindelige bemærkninger 1. Indledning Lovforslaget indeholder forslag til ændring af lov om radiofrekvenser og til ophævelse af lov om auktion over tilladelser til 3. generations mobilnet (herefter benævnt 3G-loven).
Det primære formål med lovforslaget er at sikre en effektiv og faktisk frekvensudnyttelse til gavn for udbygningen af den digitale infrastruktur.
Herved skal det bl.a. undgås, at frekvenstilladelser opkøbes for at holde konkurrenterne ude af markedet.
Desuden ophæves 3G-loven, idet administrationen af 3G-tilladelserne sker efter lov om radiofrekvenser.
 Den digitale udvikling med stigende brug af mobile tjenester og behov for stadigt større datamængder m.v. forstærker behovet for, at radiofrekvenser, der er en knap ressource, anvendes effektivt, idet de er en afgørende forudsætning for borgernes, virksomhedernes og det offentliges anvendelse af digitale løsninger.
På denne baggrund indeholder lovforslaget forslag om, at energi-, forsynings- og klimaministeren i forbindelse med afholdelse af offentligt udbud eller auktion over radiofrekvenser gives bemyndigelse til at træffe beslutning om, at der i tilladelser til frekvensanvendelse (frekvenstilladelser) skal kunne fastsættes vilkår om, at tilladelsesindehaveren ikke frit skal kunne disponere over sin tilladelse, herunder overdrage eller udlåne den til en aktør, der af hensyn til konkurrencen på markedet blev udelukket fra den pågældende auktion eller udbud.
Forslaget skal sikre, at de gældende regler om mulighed for udelukkelse af en aktør fra en auktion eller et udbud ikke omgås, f.eks. ved at selskaber, der har været udelukket fra en auktion, efterfølgende erhverver tilladelser udstedt efter denne auktion fra en stråmand eller et andet selskab, der har deltaget i den pågældende auktion.
 Derudover indeholder lovforslaget forslag om, at Energistyrelsen i frekvenstilladelser kan fastsætte vilkår om, at tildelte radiofrekvenser skal bringes i anvendelse inden for et bestemt tidsrum (brugskrav), så det ikke er muligt at anskaffe radiofrekvenser for herefter ikke at anvende dem.
 Med lovforslaget foreslås det endvidere at ophæve enkelte utidssvarende bestemmelser vedrørende auktion og offentligt udbud i lov om radiofrekvenser.
Endelig foreslås ophævelse af 3G-loven. 3G-loven og de bekendtgørelser, der er udstedt i medfør heraf, dannede rammerne for afholdelse af 3G-auktioner i 2001 og 2005. Selskabernes sidste afdrag på tilladelserne sker ultimo 2015, og loven vil herefter være overflødig.
Administrationen af tilladelser til at etablere og drive 3. generations mobilnet (3G-tilladelser) sker gennem lov om radiofrekvenser.
2. Lovforslagets hovedpunkter 2.1. Begrænsning i tilladelsesindehaverens adgang til at disponere over tilladelsen 2.1.1. Gældende ret Konstaterer Energistyrelsen frekvensknaphed, jf. § 7, stk. 6, i lov om radiofrekvenser, kan energi-, forsynings- og klimaministeren træffe beslutning om, at tildeling af radiofrekvenser skal ske ved auktion eller udbud, jf. lovens § 9, stk. 1 og stk. 2. Frekvensknaphed foreligger, når Energistyrelsen konstaterer, at der er mere end én ansøger til den eller de samme radiofrekvenser i et givent geografisk område.
Auktioner, hvor der skal varetages væsentlige samfundsmæssige hensyn, afholdes i henhold til lovens § 10. Udbud afholdes i henhold til lovens § 11 og auktioner, hvor der ikke skal varetages væsentlige samfundsmæssige hensyn, afholdes i henhold til lovens § 12.
Som udgangspunkt kan tilladelsesindehavere overdrage deres tilladelser uden forudgående godkendelse, men i forbindelse med tilladelser udstedt ved auktion eller udbud, hvor der eksempelvis er fastsat dækningskrav eller betalingsforpligtelser i tilladelsen, skal Energistyrelsen godkende en delvis overdragelse for at sikre, at de fastsatte krav fortsat kan opfyldes med den del af tilladelsen, som ikke overdrages.
Dette fremgår af bekendtgørelse nr. 1129 af 1. december 2009 om overdragelse og tilbagelevering af visse tilladelser til at anvende radiofrekvenser, der er udstedt med hjemmel i lovens § 21, stk. 4. Dækningskrav kan eksempelvis betyde, at der i en tilladelse er fastsat et vilkår om, at tilladelsesindehaveren i et givet omfang er forpligtet til at sikre dækning med mobiltale eller mobilt bredbånd ved anvendelse af de radiofrekvenser, der er omfattet af tilladelsen.
Ved fuld overdragelse overdrages alle radiofrekvenser omfattet af tilladelsen til en anden aktør.
I disse tilfælde følger dækningskravet radiofrekvenserne og påhviler herefter den nye tilladelsesindehaver.
Ved delvis overdragelse, hvor alene en del af radiofrekvenserne overdrages til en anden aktør, vil en forpligtelse til at opfylde dækningskrav imidlertid forblive hos den oprindelige tilladelsesindehaver.
Her vil der være behov for, at Energistyrelsen gennem en godkendelsesprocedure påser, at tilladelsesindehaveren fortsat vil kunne opfylde dækningskravet, selv om en del af radiofrekvenserne er overdraget.
 Af hensyn til konkurrencen på markedet kan energi-, forsynings- og klimaministeren efter gældende ret beslutte at udelukke en aktør, f.eks. en eksisterende tilladelsesindehaver, fra en auktion eller et offentligt udbud, således, at denne ikke får mulighed for at erhverve de udbudte radiofrekvenser, jf. lovens 9, stk. 3, nr. 5.
I hovedparten af de auktioner eller udbud, der afholdes, træffer energi-, forsynings- og klimaministeren ikke beslutning om udelukkelse af aktører.
Siden lov om radiofrekvenser blev vedtaget i 2009 er der kun truffet beslutning om udelukkelse af aktører i auktionerne i 2010 over 900 MHz- og 1800 MHz-frekvenser.
Formålet var her at sikre en ny aktør adgang til radiofrekvenser i disse frekvensbånd, og på den baggrund var det nødvendigt at udelukke nogle eksisterende aktører på markedet, der allerede havde frekvenstilladelser i de pågældende frekvensbånd.
 Der er ikke efter gældende ret direkte hjemmel til i tilladelser udstedt på baggrund af en auktion eller et udbud at fastsætte vilkår, der indebærer, at tilladelsesindehaveren begrænses i sin ret til at disponere over tilladelsen.
2.1.2. Ministeriets overvejelser og den foreslåede ordning Det er regeringens vurdering, at en udelukkelse af en aktør fra en auktion eller et udbud i tilfælde af frekvensknaphed ikke bør kunne omgås ved, at en tilladelsesindehaver efter afholdelsen af auktionen eller udbuddet overdrager tilladelsen til en udelukket aktør.
 På den baggrund vurderes det, at der er behov for at kunne fastsætte vilkår i tilladelser om, at tilladelsen ikke kan overdrages til aktører, der har været udelukket fra en auktion eller et udbud.
Med lovforslaget foreslås der derfor indsat en hjemmel i § 9, stk. 3, nr. 6, i lov om radiofrekvenser, jf. lovforslagets § 1, nr. 3, der muliggør, at energi-, forsynings- og klimaministeren i disse tilfælde kan beslutte, at en tilladelsesindehavers adgang til at disponere over sin tilladelse begrænses i en periode efter auktionen eller udbuddet således, at tilladelsen i dette tidsrum ikke kan overdrages til en aktør, der har været udelukket fra den pågældende auktion eller udbud.
Det forventes, at forbuddet mod overdragelse typisk vil have en varighed på to år.
2.2. Vilkår om anvendelse af tilladelser (brugskrav) 2.2.1. Gældende ret Energistyrelsen kan i medfør af §§ 10 og 12 i lov om radiofrekvenser træffe nærmere beslutning om gennemførelsen af en auktion, som energi-, forsynings- og klimaministeren i tilfælde af frekvensknaphed har besluttet skal afholdes.
I denne forbindelse træffer Energistyrelsen ligeledes beslutning om vilkår i tilladelser, der udstedes på baggrund af auktionen.
Dette kan bl.a. omfatte spørgsmål om auktionsform, depositum, bankgaranti, erstatning og sanktioner.
Tilsvarende gælder i forbindelse med offentligt udbud i medfør af lovens § 11.
En tilladelsesindehaver må ikke, jf. lovens § 22, etablere en så betydende markedsposition, at tilladelsesindehaveren til skade for konkurrencen hindrer effektiv udnyttelse af frekvensressourcerne.
Denne bestemmelse blev indsat i lov om radiofrekvenser i 2009 og følges op af et sektorspecifikt, efterfølgende konkurrencetilsyn, der kan resultere i påbud i henhold til lovens § 43 med henblik på at bringe overtrædelser af § 22 til ophør.
Bestemmelsen har til hensigt at forhindre, at der etableres en konkurrencebegrænsende koncentration eller hamstring af frekvenstilladelser. § 22 har et snævert anvendelsesområde og kan kun anvendes i sjældne tilfælde.
Bestemmelsen har særligt til formål at forhindre hamstring.
Herved forstås ikke kun kvantitativ akkumulering af radiofrekvenser, men også kvalitativ akkumulering i form af strategisk erhvervelse af radiofrekvenser inden for bestemte frekvensbånd, hvorved mulighederne for at anvende frekvensbåndene begrænses.
I medfør af § 9, stk. 3, nr. 3, kan energi-, forsynings- og klimaministeren træffe beslutning om minimumskrav, som f.eks. kan omfatte fastsættelse af dækningskrav i tilladelser.
En tilladelsesindehaver har dog typisk mulighed for at anvende sine øvrige tilladelser (radiofrekvenser) til at opfylde dette dækningskrav.
Dette indebærer, at en tilladelse med et dækningskrav ikke nødvendigvis udnyttes fuldt ud, alene fordi der er fastsat dækningskrav i tilladelsen.
 Der er ikke efter gældende ret mulighed for at fastsætte en frist for anvendelse af de radiofrekvenser, der er tildelt i tilladelser udstedt på baggrund af auktion eller udbud.
2.2.2. Ministeriets overvejelser og den foreslåede ordning I de tilfælde, hvor tilladelser er erhvervet i forbindelse med auktion eller udbud, og hvor der således foreligger frekvensknaphed, bør der ikke opstå situationer, hvor tilladelsesindehaverne ikke anvender de radiofrekvenser, der er omfattet af deres tilladelser.
Der er et stigende behov for effektiv anvendelse af frekvensressourcerne, idet de har en væsentlig samfundsmæssig betydning for den digitale infrastruktur, der er essentiel for borgernes, virksomhedernes og det offentliges mulighed for anvendelse af digitale løsninger.
Eksempelvis er behovet for radiofrekvenser stigende, da efterspørgslen efter mobildata er i stærk vækst.
Dette medfører øgede krav til kapaciteten i nettene.
Anvendelsesområdet for § 22 i lov om radiofrekvenser er for begrænset til at sikre en effektiv frekvensudnyttelse af alle tilladelser.
 Endvidere vil energi-, forsynings- og klimaministerens fastsættelse af et dækningskrav i tilladelser i medfør af § 9, stk. 3, nr. 3, ikke altid være tilstrækkeligt til at sikre den fulde anvendelse af de pågældende radiofrekvenser, jf. ovenfor afsnit 2.2.1.
Der foreslås derfor indsat en hjemmel i §§ 10-12 i lov om radiofrekvenser, jf. lovforslagets § 1, nr. 5, 8 og 12, til, at Energistyrelsen i forbindelse med udstedelse af tilladelser på baggrund af en auktion eller et udbud kan fastsætte et vilkår om, at de radiofrekvenser, der er omfattet af den pågældende tilladelse, skal anvendes inden en nærmere fastsat dato.
En tilladelse anvendes typisk, når tilladelsesindehaveren har opbygget et net, herunder opsat antenner på master etc., og tilladelsesindehaveren udbyder tjenester til kunder eller andre selskaber.
En vurdering af, om der skal fastsættes vilkår om anvendelse, vil kun være relevant i tilladelser, der anvendes til udbud af mobile tjenester.
Denne type af tilladelser udgør kun en lille andel af alle de tilladelser, der udstedes i dag.
I andre typer af tilladelser, f.eks. til lokalradioer, er der ikke behov for fastsættelse af vilkår om anvendelse.
Reglerne for disse tilladelser vil derfor være uændrede.
 Endvidere kan der kun fastsættes vilkår om anvendelse i tilladelser, der udstedes på baggrund af fremtidige auktioner og udbud.
Fastsættelse af et vilkår om anvendelse vil skulle ske på baggrund af en konkret vurdering af den samlede samfundsøkonomiske interesse i anvendelsen af de pågældende radiofrekvenser, der tildeles ved auktion eller udbud.
Vilkår om anvendelse vil blive fastsat på baggrund af en proportionalitetsvurdering, og det forventes, at tilladelsesindehaveren vil få en rimelig frist på 1-4 år til at anvende tilladelsen.
 Der skal foretages en afvejning af hensynet til, at radiofrekvenser anvendes effektivt til gavn for den digitale infrastruktur, overfor hensynet til at give tilladelsesindehaveren den fornødne fleksibilitet til at kunne tage radiofrekvenser i anvendelse, efterhånden som der bliver behov for yderligere kapacitet i nettet.
 Det bemærkes, at der ikke vurderes at være behov for et lignende krav i de tilladelser, der udstedes efterhånden som ansøgninger herom modtages af Energistyrelsen (først-til-mølle-princippet), og hvor der ikke vurderes at være frekvensknaphed.
2.3. Ophævelse af auktions- og udbudsbestemmelser 2.3.1. Gældende ret §§ 15-17 i lov om radiofrekvenser vedrører fastsættelse af vilkår i tilladelser, der er udstedt på baggrund af henholdsvis auktioner og offentlige udbud, hvor væsentlige samfundsmæssige hensyn skal varetages, jf. §§ 15 og 16, og auktioner, hvor der ikke skal varetages væsentlige samfundsmæssige hensyn, jf. § 17.
Bestemmelserne indeholder nærmere regler om, hvordan forskellige specifikke situationer ved auktion eller udbud skal håndteres, herunder de situationer, hvor der indkommer henholdsvis færre eller flere bud end antallet af tilladelser.
De er udformet sådan, at de i realiteten kun er relevante for lukkede auktioner og udbud med ét bud fra hver deltager.
Den gældende § 18 fastsætter nogle tidsangivelser for udstrækningen af de vilkår, som Energistyrelsen kan fastsætte i medfør af § 16, stk. 3, 3. pkt.
Det vil sige i de situationer, hvor Energistyrelsen har fastsat vilkår i tilladelser, der svarer til det tilbud, som tilbudsgiveren har givet i et udbud.
2.3.2. Ministeriets overvejelser og den foreslåede ordning Tidligere blev der afholdt auktion over tilladelser, hvortil der var knyttet bestemte radiofrekvenser.
Det vil sige, at det fremgik af tilladelserne, hvilke radiofrekvenser og vilkår hver enkelt tilladelse omfattede.
Hvis der opstod en situation med færre indkomne bud end udbudte tilladelser, blev der udstedt tilladelser svarende til antallet af budgivere med de vilkår i tilladelserne, som var fastsat i auktionen.
Man kunne således komme i den situation, at nogle tilladelser ikke blev solgt.
Siden lov om radiofrekvensers ikrafttræden den 1. januar 2010 har der kun været afholdt auktioner med hjemmel i lovens §§ 10 og 12, der giver mulighed for eksempelvis såvel åbne som lukkede auktioner.
Alle disse auktioner er gennemført som åbne auktioner med mulighed for flere budrunder, hvor der kan bydes på frekvensblokke og ikke tilladelser.
Denne auktionsform sikrer, at frekvensressourcerne fordeles efter budgivernes egen vurdering af, hvilken frekvensmængde og placering i frekvensbåndet, der bedst understøtter deres forretning, og hvor meget de er villige til at betale for radiofrekvenserne.
 Der har ikke været afholdt offentligt udbud siden lov om radiofrekvensers ikrafttræden, hvorfor det i den mellemliggende periode ikke har været relevant at overveje anvendelsen af den gældende bestemmelse i § 16. Lovens § 11 giver mulighed for at afholde de udbud, der kan afholdes efter § 16.
 Fremover vil alle auktioner og udbud blive afholdt med hjemmel i lovens §§ 10-12, idet disse bestemmelser således indeholder den nødvendige fleksibilitet i forhold til afholdelse af auktioner og udbud.
 På den baggrund foreslås §§ 15-18 ophævet.
 Der udelukkes med den foreslåede ophævelse af lovens §§ 15-18 ingen muligheder i forhold til at tilrettelægge og gennemføre fremtidige auktioner eller udbud.
 Der har i et vist omfang været dobbelthjemmel til at afholde auktion og udbud, idet det siden vedtagelsen af lov om radiofrekvenser i 2009 har vist sig, at hjemlerne i §§ 10-12 er tilstrækkeligt brede til at omfatte alle udbud og auktioner.
2.4. Ophævelse af lov om auktion over tilladelser til 3. generations mobilnet 2.4.1. Gældende ret 3G-loven finder anvendelse på afholdelse af auktion over 3G-tilladelser. 3G-tilladelser blev udstedt efter auktioner i 2001 og 2005, og dengang kunne tilladelsesindehaverne alene anvende de såkaldte IMT-2000 standarder, herunder UMTS i forbindelse med anvendelsen af disse tilladelser.
3G-loven er en bred rammelov, der bemyndiger energi-, forsynings- og klimaministeren til ved bekendtgørelse at fastsætte regler om eksempelvis varighed, overdragelse, auktionsform og minimumsbudsum inden for lovens anvendelsesområde.
Disse bemyndigelser er udmøntet ved bekendtgørelse nr. 513 af 6. juni 2001 om auktion over tilladelser til 3. generations mobilnet med senere ændringer (3G-auktionen i 2001) og bekendtgørelse nr. 1091 af 17. november 2005 om auktion over tilladelse til 3. generations mobilnet (3G-auktionen i 2005). Disse bekendtgørelser benævnes herefter 3G-bekendtgørelserne.
Det fremgår af forarbejderne til 3G-lovens § 3, at 3G-tilladelserne er omfattet af den til enhver tid gældende  telelovgivning. 3G-loven  og  3G-  bekendtgørelserne fastsætter således rammer og procedurer for gennemførelse af 3G-auktionerne i 2001 og 2005, men administrationen og tilsynet med 3G-tilladelserne er underlagt reglerne i lov om radiofrekvenser.
2.4.2. Ministeriets overvejelser og den foreslåede ordning 3G-loven og 3G-bekendtgørelserne vil være tømt for selvstændigt indhold efter december 2015. Dels er de radiofrekvenser, der er omfattet af 3G-tilladelserne, blevet liberaliseret.
De kan derfor nu anvendes på samme måde som frekvenser omfattet af tilladelser udstedt på baggrund af auktion eller udbud efter lov om radiofrekvenser og vil således fremover kunne udbydes eller auktioneres efter denne lov.
Dels fik tilladelsesindehaverne i forbindelse med udstedelse af 3G-tilladelserne i 2001 og 2005 en periode på 10 år til at betale afdrag på 3G-tilladelserne.
Sidste afdrag betales i december 2015. Endelig reguleres alle forhold vedrørende administrationen af 3G-tilladelserne allerede i dag via bestemmelser fastsat i lov om radiofrekvenser.
 3G-loven og 3G- bekendtgørelserne er herefter uden relevans og foreslås derfor med dette lovforslag ophævet.
 3G-loven foreslås ophævet med virkning fra den 1. marts 2016, jf. lovforslagets § 2. Samtidig foreslås der indsat en overgangsbestemmelse om, at de udstedte 3G-tilladelser forbliver i kraft, indtil de i overensstemmelse med tilladelsesvilkårene udløber i 2021, og at de i denne periode vil blive administreret i medfør af lov om radiofrekvenser, jf. lovforslagets § 4.
3. De økonomiske og administrative konsekvenser for det offentlige Energistyrelsen fører tilsyn med overholdelse af vilkår i medfør af lovens generelle tilsynsbestemmelser.
Det vil fremgå af den enkelte tilladelse, hvordan tilladelsesindehaveren skal dokumentere, at vilkår om anvendelse er opfyldt.
Som udgangspunkt vil tilladelsesindehaveren skulle dokumentere opfyldelsen én gang, hvorefter det ikke er forventningen, at der vil være behov for løbende tilsyn.
Indsættelse af en hjemmel til at fastsætte vilkår om anvendelse og tilsyn med den type vilkår vurderes at kunne håndteres inden for den eksisterende ramme.
Lovforslaget vil ikke have økonomiske eller administrative konsekvenser for regioner eller kommuner.
 4. De økonomiske og administrative konsekvenser for erhvervslivet m.v.
 Lovforslaget har ikke væsentlige økonomiske eller administrative konsekvenser for erhvervslivet.
Vinderen af en auktion eller udbud over en frekvenstilladelse, hvor der er fastsat vilkår om anvendelse, vil kunne blive pålagt at dokumentere, at vilkåret om anvendelse er opfyldt.
Dokumentation for efterlevelse af vilkåret om anvendelse kan bl.a. udføres via tekniske målinger, som den pågældende virksomhed indsender elektronisk til Energistyrelsen.
Der vil i høj grad være tale om oplysninger, som virksomhederne allerede i dag samler til eget brug og til dokumentation for opfyldelse af dækningskrav.
Erhvervsstyrelsens Team Effektiv Regulering (TER) vurderer, at lovforslaget medfører administrative byrder, som dog ikke overstiger 4 mio. kr. på samfundsniveau årligt.
Byrderne kvantificeres derfor ikke yderligere.
5. De administrative konsekvenser for borgerne Lovforslaget har ingen administrative konsekvenser for borgerne.
6. De miljømæssige konsekvenser Lovforslaget har ingen miljømæssige konsekvenser.
7. Forholdet til EU-retten De overordnede rammer for medlemsstaternes regulering af radiofrekvensområdet, herunder for så vidt angår tildeling af radiofrekvenser, er fastsat i Europa-Parlamentets og Rådets direktiv 2002/20/EF af 7. marts 2002 om tilladelser til elektroniske kommunikationsnet og -tjenester (tilladelsesdirektivet), og Europa-Parlamentets og Rådets direktiv 2002/21/EF af 7. marts 2002 om fælles rammebestemmelser for elektroniske kommunikationsnet og -tjenester (rammedirektivet). Ramme- og tilladelsesdirektivet er senest ændret ved Europa-Parlamentets og Rådets direktiv 2009/140/EF af 25. november 2009. Ændringsdirektivet er dels implementeret i lov nr. 475 af 12. juni 2009 om radiofrekvenser ved konstatering af normharmoni, dels i lov nr. 128 af 7. februar 2014 om elektroniske kommunikationsnet og -tjenester.
 Det fremgår bl.a. af rammedirektivet, der fastlægger harmoniserede rammer for regulering af bl.a. elektroniske kommunikationstjenester, at medlemsstaterne skal sikre, at radiofrekvenserne til elektroniske kommunikationstjenester forvaltes effektivt, og at allokeringen af radiofrekvenser til brug for elektroniske kommunikationstjenester og udstedelse af tilladelser til at anvende sådanne radiofrekvenser bygger på objektive, transparente, ikke-diskriminerende og forholdsmæssige kriterier (artikel 9, stk. 1). Herudover fremgår det, at medlemsstaterne under hensyn til relevante nationale forhold kan fastsætte bestemmelser for at forhindre hamstring af radiofrekvenser, navnlig ved at fastsætte frister for rettighedshaverens effektive udnyttelse af brugsrettighederne og ved at anvende sanktioner, herunder finansielle sanktioner eller tilbagetrækning af brugsrettigheder i tilfælde af manglende overholdelse af fristerne (artikel 9, stk. 7).
 Tilladelsesdirektivet  der har til formål gennem en harmonisering og forenkling af regler og vilkår for tilladelser at skabe et indre marked for elektroniske kommunikationsnet og -tjenester for derigennem at lette udbud heraf i hele Fællesskabet  indeholder i tråd med rammedirektivet et krav om effektiv udnyttelse af radiofrekvenser, herunder henvisning til ovennævnte øvrige generelle kriterier for reguleringen (artikel 5, stk. 1 og 2).
Rammerne for fastsættelse af vilkår i forbindelse med tildeling af radiofrekvenser (også kaldet brugsretten til radiofrekvenser) fremgår af tilladelsesdirektivets artikel 6 og direktivets bilag.
Af direktivets artikel 6, stk. 1, fremgår det dels, at brugsretten til radiofrekvenser kun kan underlægges de i bilaget til direktivet anførte vilkår, og dels at sådanne vilkår skal være ikke-diskriminerende, forholdsmæssigt afpassede og transparente, og brugsretten til radiofrekvenser skal være i overensstemmelse med artikel 9 i rammedirektivet.
Del B i direktivets bilag indeholder en udtømmende liste over de vilkår, der kan knyttes til brugsret til radiofrekvenser.
Heraf fremgår bl.a., at der kan stilles vilkår om faktisk og effektiv anvendelse af radiofrekvenser (pkt. 2), samt vilkår om overdragelse af rettigheder på initiativ af rettighedshaveren og vilkår for sådanne overdragelser (pkt. 5).
 Med henblik på at sikre direktivernes formål om effektiv udnyttelse af radiofrekvenserne vil de foreslåede bestemmelser blive udmøntet og administreret i overensstemmelse med ovennævnte generelle kriterier og rammerne i henholdsvis ramme- og tilladelsesdirektivet.
 8. Hørte myndigheder og organisationer m.v.
 Et udkast til lovforslag har i perioden fra den 23. september 2015 til den 21. oktober 2015 været sendt i høring hos følgende myndigheder og organisationerne m.v.:
2Tell ApS, 3F  Fagligt Fælles Forbund, Aalborg Universitet, Aarhus Universitet, ACN Danmark A/S, AC Systems, Advice Digital ApS, Advokatfirmaet Bruun & Hjejle, Advokat Peter Schønning, Advokatfirmaet Horten, Advokatrådet - Advokatsamfundet, AdvoNordic, Altinex Oil Denmark A/S, Andels-net ApS, Antenneforeningen Vejen, Arbejderbevægelsens Erhvervsråd, Arbejdernes Radio- og Fjernsynsforbund,  Atea A/S, ATZtel ApS, AURA El-net A/S, Bang & Olufsen, Barablu, Bech-Bruun, Bob Production, Bolignet A/S, Bolignet-Aarhus F.
M.
B.
A., Bolignetforeningen, BL  Danmarks Almene Boliger, Boxer TV A/S, Brancheforeningen for Husstandsvindmøller, Brancheforum Digitale Medier, Branchen Forbrugerelektronik (BFE), Bredbåndsforeningen Primanet, Bredbåndsforeningen Vestdjursnet.dk, Bredbånd Nord, Callme, Cirque Bredbånd A/S, Colt Technology Services A/S, Comflex Networks A/S, ComSystem A/S, Companymobile (Unotel), ComX Networks A/S, Connect me A/S, Copy-dan, Crossroads Copenhagen, CSC Danmark A/S, Damm Cellular System A/S, Den Danske Akkrediteringsfond (DANAK), DanDial Networks A/S, Danmarks Radio, Danmarks Rederiforening, Danmarks Vindmølleforening, Dansk Arbejdsgiverforening, Dansk Beredskabskommunikation A/S, Dansk Bredbånd, Dansk Byggeri, Dansk Designcenter, Dansk El Forbund, Dansk Energi, Dansk Erhverv, Dansk Industri, Dansk Industri ITEK, Dansk IT, Dansk Kabel TV A/S, Dansk Metal, Dansk Net A/S, Dansk Standard, Danske Handicaporganisationer, Danske eWIRE A/S, Danske Havne, Danske Regioner, DELTA, DanskNet Bredbånd, DI ITEK, Det centrale Handicapråd, Det Kongelige Teater, DONG Energy, DRB Lys & Lyd, DSB, Ejendomsforeningen Danmark, ELRO Erhverv A/S, Ementor Danmark A/S, Energi Danmark A/S, Energi Fyn, EnergiMidt, Energinet.dk, Energi Nord A/S, Energi Viborg Elnet A/S, Equant Danmark A/S, European Tour Production ApS, Evercall ApS, Experimenterende Danske Radioamatører (EDR), FaaborgVestAF, Facilicom A/S, FasCom A/S, FDA (Forenede Danske Antenneanlæg), Fiber2you, Fiberby ApS, Firstcom A/S, FFV EL A/S, Fonet, Forbrugerombudsmanden, Forbrugerrådet Tænk, Foreningen af Danske Internet Medier,  Foreningen af Fabrikanter og Importører af Elektriske Belysningsarmaturer (FABA), Foreningen af Fabrikanter og Importører af Elektriske Husholdningsapparater (FEHA), Forsikring og Pension, Forsyning Helsingør Elnet A/S, Frederiksberg Kommune, Frederikshavn Forsyning A/S, Færøernes Landsstyre, Frogne A/S, Føroya Tele, Galten Elværk, GE Erhverv A/S, GEV Net A/S, Glentevejs Antennelaug, Global Connect A/S, Global Crossing, GlobalTel, Goldfish Sound, Grontmij, Grønlands Selvstyre, HEF Net A/S, Hi3G Denmark ApS, HK  Handels- og Kontorfunktionærernes Forbund, HOFOR, HURUP Elværk Net A/S, Håndværksrådet, Iastar, I P Group A/S, ipnordic A/S, ipvision A/S, I/S Bredbånd Nord, IT Branchen, Jay.net A/S, Kamstrup A/S, Kjærgaard A/S, Komc, KL, Kooperationen Den Kooperative arbejdsgiver- og interesseorganisation i Danmark, Københavns Kommune, Københavns Kulturcenter, Københavns Lufthavne, Københavns Universitet, Lebara Mobile Danmark, LEF Net A/S, LO - Landsorganisationen i Danmark, Lydrommet Danmark, Lydudlejning.net; MAQS Law Firm, Midtfyns Elforsyning A.m.b.
A., Mira Internet A/S, ML Production, Motorola, Mundio, Net 1, Netgroup A/S, Netteam A/S, Nianet A/S, Niras, NKE-Elnet A/S, NM Net ApS, NOE Net A/S, NordbyAF, Nord Energi Net A/S, Nordic, Nordic Connect, Nordit A/S, NRGI, Nyfors Net A/S, Orange FT Group, Parknet, Perspektiv Bredbånd, Phonic Ear, Plesner, PMR-brugergruppen, PMR-distribution ApS, Professional SoundSystems, Radiocom Danmark A/S, RAH  Energi til Vestjylland, Realkreditrådet, Redspot ApS, Ring Advocacy ApS, Sagitta ApS, Sammenslutningen af Lokale Radio- og TV-stationer, SE, SEAS-NVE A.
M.
B.
A., SEF Net A/S, Sennheiser Nordic; Skagen Antennelaug, Skagennet, Skynet, SportEventDenmark, SprintLink Danmark ApS, Strandlux ApS, Stofa A/S, Talk IP ApS, TDC A/S, Teatret Svalegangen, Tekniq, Teleankenævnet, Tele Greenland A/S, Teleklagenævnet, Telekommunikationsindustrien i Danmark (TI), Telenor A/S, Telia Danmark A/S, Tellio, Telogic, Teracom, TetraStar A/S, Tivoli, TREFOR A/S, TV 2, TV 2 regionerne, TV Glad, UNI-C, Universitetsradioen, Uni-tel A/S, Universal Telecom, Unwire, Verdo Tele A/S, Verizon Business Danmark, Vestforsyning Net A/S, Vestjyske Net A/S, Vest Net A/S, Viptel ApS, Waoo! , Wohlfeldt Lydproduktion, Østjysk Energi A/S, Østkraft Net A/S og Zenitel.
9. Sammenfattende skema Bemærkninger til lovforslagets enkelte bestemmelser Til § 1 Til nr. 1 Af den gældende fodnote fremgår, at lov om radiofrekvenser gennemfører dele af Europa-Parlamentets og Rådets direktiv 2002/20/EF af 7. marts 2002 om tilladelser til elektroniske kommunikationsnet og -tjenester (tilladelsesdirektivet) og dele af Europa-Parlamentets og Rådets direktiv 2002/21/EF af 7. marts 2002 om fælles rammebestemmelser for elektroniske kommunikationsnet og -tjenester (rammedirektivet).
 Fodnoten foreslås nyaffattet således, at det kommer til at fremgå, at loven indeholder bestemmelser, der gennemfører dele af tilladelsesdirektivet og dele af rammedirektivet, begge som ændret ved Europa-Parlamentets og Rådets direktiv 2009/140/EF af 25. november 2009. Ændringsdirektivet havde frist den 25. maj 2011 for vedtagelse og offentliggørelse af de nødvendige love og administrative bestemmelser samt krav om anvendelse af disse love og bestemmelser fra den 26. maj 2011. Ændringsdirektivet er dels implementeret i lov nr. 475 af 12. juni 2009 om radiofrekvenser ved konstatering af normharmoni, og dels i lov nr. 128 af 7. februar 2014 om elektroniske  kommunikationsnet  og -tjenester.
Til nr. 2 Det foreslås at erstatte »IT- og Telestyrelsens« med »Energistyrelsens« og »IT- og Telestyrelsen« med »Energistyrelsen« overalt i lov om radiofrekvenser. Ændringerne er en konsekvens af ressortomlægningen efter regeringsskiftet i juni 2015.
Til nr. 3 I tilfælde af frekvensknaphed træffer energi-, forsynings- og klimaministeren efter gældende ret beslutning om tildelingsmetode for radiofrekvenserne, jf. § 9, stk. 1 og 2, i lov om radiofrekvenser.
Frekvensknaphed foreligger, når Energistyrelsen konstaterer, at der er mere end én ansøger til den eller de samme radiofrekvenser i et givent geografisk område, jf. lovens § 7, stk. 6. Skal tildelingen herefter ske ved auktion eller offentligt udbud i medfør af §§ 10 og 11, træffer ministeren ligeledes beslutning om kriterierne for den pågældende auktion eller udbud, jf. lovens § 9, stk. 3, herunder om der skal ske udelukkelse af bestemte aktører fra auktionen eller udbuddet, jf. stk. 3, nr. 5.
 Beslutningen om udelukkelse fra en auktion eller et udbud kan begrundes i hensynet til konkurrencen på markedet f.eks. for at opnå lige vilkår mellem eksisterende og kommende tilladelsesindehavere i et givent frekvensbånd med henblik på, at nye udbydere kan få adgang til markedet.
En tilladelsesindehaver erhverver en brugsret af typisk 15 års varighed til radiofrekvenserne omfattet af en tilladelse udstedt på baggrund af auktion eller udbud.
Der erhverves således ikke en ejendomsret.
 I henhold til lovens § 21, stk. 1, kan en tilladelsesindehaver som udgangspunkt helt eller delvist overdrage sin tilladelse til at anvende radiofrekvenser.
 Den foreslåede ændring af lovens § 9, stk. 3, nr. 5, er en lovteknisk konsekvens af den foreslåede bestemmelse i nr. 6.
 Det følger af den foreslåede § 9, stk. 3, nr. 6, at energi, forsynings- og klimaministeren i de tilfælde, hvor der er truffet beslutning om udelukkelse af en eller flere aktører fra en auktion eller et udbud i medfør af lovens § 9, stk. 3, nr. 5, ligeledes træffer beslutning om, at der vil skulle ske begrænsning i de kommende tilladelsesindehaveres adgang til at disponere over tilladelser i forhold til den eller de udelukkede aktører.
 Formålet med den foreslåede bestemmelse er at sikre, at en eventuel udelukkelse af en aktør fra at deltage i en auktion eller et udbud ikke omgås ved, at tilladelsesindehaveren efter afholdelsen af auktionen eller udbuddet eksempelvis overdrager eller udlåner tilladelsen til en aktør, der var udelukket fra at deltage i auktionen eller udbuddet.
En begrænsning af en tilladelsesindehavers adgang til at disponere over sin tilladelse er en begrænsning i tilladelsesindehaverens ret til at råde over sin tilladelse.
Omfanget af dispositionsbegrænsningen vil derfor altid blive fastsat ud fra en konkret proportionalitetsvurdering.
Begrænsningen besluttes af ministeren inden auktionen eller udbuddet.
Begrænsninger i adgangen til at disponere over en tilladelse vil kunne omfatte hel, delvis, direkte eller indirekte overdragelse, udlejning, leasing, udlån, pantsætning og lignende Der skal derfor ved fastsættelsen af dispositionsbegrænsningen tages stilling til, hvilke konkrete dispositioner der forbydes, hvilke aktører der omfattes af begrænsningen samt hvor længe begrænsningen skal gælde.
Dispositionsbegrænsningen må ikke gå videre end hensynet til konkurrencen på markedet tilsiger.
Bestemmelsen er ikke til hinder for de konsolideringer eller opkøb af selskaber, der måtte ske i markedet.
En fusion eller et opkøb af denne karakter er således ikke at sidestille med en overdragelse eller lignende af frekvenstilladelser mellem to selskaber.
En fusion eller et opkøb indebærer derimod, at ét og ikke to selskaber (dvs. en juridisk enhed) efterfølgende vil have rådighed over den samlede portefølje af tilladelser fra de to tidligere selskaber.
Den fastsatte dispositionsbegrænsning vil altid være tidsbegrænset.
I forhold til fastlæggelsen af forbuddets tidsmæssige udstrækning vil det ud over hensynet til konkurrencen være relevant at inddrage tilladelsens varighed i vurderingen.
Det forventes, at en begrænsning i forhold til videresalg m.v. til bestemte aktører vil få en varighed på omkring to år.
En periode på to år vurderes som udgangspunkt at være passende i forhold til at sikre formålet med bestemmelsen.
Endvidere bør varigheden begrænses til det nødvendige af hensyn til tilladelsesindehaverens modstående interesse i fleksibilitet i forhold til at disponere over tilladelsen.
 Vilkår om forbud mod overdragelse, udleje eller lignende til aktører, der har været udelukket fra en auktion eller et udbud, vil fremgå af den tilladelse, der udstedes på baggrund af auktionen, jf. den foreslåede indsættelse af § 10, stk. 4, 2. pkt., i loven (lovforslagets § 1, nr. 6) eller udbuddet, jf. den foreslåede indsættelse af § 11, stk. 4, 2. pkt., i loven (lovforslagets § 1, nr. 10).
Overtrædelse af vilkår om begrænsning af en tilladelsesindehavers adgang til at disponere over sin tilladelse vil være underlagt lovens almindelige bestemmelser i §§ 39-41 og §§ 52-54, herunder om oplysningspligt, tilsyn, tvangsbøder og tilbagekaldelse af tilladelsen.
Endvidere vil der konkret kunne fastsættes bestemmelse om sanktioner, herunder bod, i Energistyrelsens beslutning truffet i medfør af § 10, stk. 2, nr. 6, eller § 11, stk. 2, nr. 4.
Til nr. 4 For auktioner, hvorved der skal varetages væsentlige samfundsmæssige hensyn på baggrund af energi-, forsynings- og klimaministerens beslutning truffet efter § 9, træffer Energistyrelsen i medfør af lovens § 10 nærmere beslutning om gennemførelse af auktionen og om vilkår i tilladelser, der udstedes på baggrund af auktionen.
Fastsættelse af vilkår i medfør af den gældende § 10, stk. 3, nr. 1-3, omfatter spørgsmål om varighed og fornyelse af tilladelserne, vilkår for betaling af tilladelserne, herunder betaling i forbindelse med eventuel efterfølgende overdragelse.
Endvidere kan vilkår gå ud på, at lovens §§ 23 og 24 om ændring og tilbagekaldelse af tilladelser med et års varsel i en nærmere afgrænset periode ikke finder anvendelse på tilladelser udstedt efter auktionen.
 Det fremgår endvidere af den gældende § 10, stk. 3, at der i tilladelsen herudover kan fastsættes vilkår som nævnt i § 9, stk. 3, nr. 3, og § 14.
 § 9, stk. 3, nr. 3, giver energi-, forsynings- og klimaministeren hjemmel til at træffe beslutning om fastsættelse af minimumskrav i auktioner og udbud, når der er truffet beslutning om tildelingsmetode, jf. § 9, stk. 2. Ministeren kan her bl.a. træffe beslutning om, at der i de tilladelser, der udstedes på baggrund af auktionen eller udbuddet, skal fastsættes dækningskrav.
I henhold til lovens § 14 kan Energistyrelsen ved udstedelse af tilladelser fastsætte vilkår for anvendelsen af radiofrekvenserne.
Sådanne vilkår kan omfatte begrænsninger i form af krav om at anvende en bestemt teknologi, hvis Energistyrelsen vurderer, at sådanne begrænsninger er nødvendige af hensyn til at undgå uacceptable forstyrrelser, beskytte folkesundheden mod elektromagnetiske felter eller overholde en fastsat begrænsning i udbuddet af bestemte tjenester.
Eksempelvis kan der i medfør af § 14 fastsættes vilkår om, at tilladelsesindehaveren skal overholde de koordinationsaftaler, som Danmark har indgået med Sverige og Tyskland om anvendelse af det pågældende frekvensbånd.
 Den foreslåede ændring af lovens § 10, stk. 3, indebærer, at Energistyrelsen herudover kan fastsætte vilkår i tilladelser, der vedrører erstatning og sanktioner, jf. den foreslåede henvisning til lovens § 10. stk. 2, nr. 6. Det kan eksempelvis være erstatning og sanktioner for overtrædelse af regler fastsat for auktionen, tilbagekaldelse af allerede udstedte tilladelser og bod.
 Endvidere indebærer den foreslåede ændring af § 10, stk. 3, at der indsættes en henvisning til de vilkår om begrænsning i en tilladelsesindehavers dispositionsret, som energi-, forsynings- og klimaministeren i henhold til lovforslagets § 1, nr. 3, får hjemmel til at træffe beslutning om i forbindelse med, at der træffes beslutning om tildelingsmetode, jf. den foreslåede indsættelse af en henvisning til § 9, stk. 3, nr. 6. Dermed sikres det, at Energistyrelsen kan fastsætte vilkår om dispositionsbegrænsning, som energi-, forsynings- og klimaministeren har truffet beslutning om i forbindelse med afholdelse af auktionen.
 Til nr. 5.
 For auktioner, hvorved der skal varetages væsentlige samfundsmæssige hensyn på baggrund af energi-, forsynings- og klimaministerens beslutning truffet efter § 9, træffer Energistyrelsen i medfør af lovens § 10 nærmere beslutning om gennemførelse af auktionen og om vilkår i tilladelser, der udstedes på baggrund af auktionen.
Fastsættelse af vilkår i medfør af den gældende § 10, stk. 3, nr. 1-3, omfatter spørgsmål om varighed og fornyelse af tilladelserne, vilkår for betaling af tilladelserne, herunder betaling i forbindelse med eventuel efterfølgende overdragelse.
Endvidere kan vilkår gå ud på, at lovens §§ 23 og 24 om ændring og tilbagekaldelse af tilladelser med et års varsel i en nærmere afgrænset periode ikke finder anvendelse på tilladelser udstedt efter auktionen.
 Det fremgår endvidere af den gældende § 10, stk. 3, at der i tilladelsen herudover kan fastsættes vilkår som nævnt i § 9, stk. 3, nr. 3, og § 14.
 § 9, stk. 3, nr. 3, giver energi-, forsynings- og klimaministeren hjemmel til at træffe beslutning om fastsættelse af minimumskrav i auktioner og udbud, når der er truffet beslutning om tildelingsmetode, jf. § 9, stk. 2. Energi-, forsynings- og klimaministeren kan her bl.a. træffe beslutning om, at der i de tilladelser, der udstedes på baggrund af auktionen eller udbuddet, skal fastsættes dækningskrav.
I henhold til lovens § 14 kan Energistyrelsen ved udstedelse af tilladelser fastsætte vilkår for anvendelsen af radiofrekvenserne.
Sådanne vilkår kan omfatte begrænsninger i form af krav om at anvende en bestemt teknologi, hvis Energistyrelsen vurderer, at sådanne begrænsninger er nødvendige af hensyn til at undgå uacceptable forstyrrelser, beskytte folkesundheden mod elektromagnetiske felter eller overholde en fastsat begrænsning i udbuddet af bestemte tjenester.
Eksempelvis kan der i medfør af § 14 fastsættes vilkår om, at tilladelsesindehaveren skal overholde de koordinationsaftaler, som Danmark har indgået med Sverige og Tyskland om anvendelse af det pågældende frekvensbånd.
 Der foreslås indsat en ny hjemmel i § 10, stk. 3, nr. 2, hvorefter Energistyrelsen i tilladelser, der udstedes på baggrund auktioner, skal kunne fastsætte vilkår om anvendelse (brugskrav) af de radiofrekvenser, der er omfattet af tilladelserne, inden en nærmere fastsat dato.
 Formålet med at indføre en hjemmel for Energistyrelsen til at kunne fastsætte et vilkår om anvendelse er at opnå en faktisk og effektiv frekvensudnyttelse til gavn for udbygningen af den digitale infrastruktur.
Et vilkår om anvendelse skal altid fastsættes på baggrund af en proportionalitetsvurdering.
Således skal der foretages en afvejning af hensynet til, at radiofrekvenser anvendes effektivt til gavn for den digitale infrastruktur over for hensynet til tilladelsesindehaverens interesse i at kunne tage radiofrekvenser i anvendelse, efterhånden som der bliver behov for yderligere kapacitet i nettet.
Et vilkår om anvendelse skal ligeledes fastsættes ud fra en vurdering af de anvendelsesmuligheder, der er for den pågældende type radiofrekvenser, der afsættes på auktion.
Anvendelsesmuligheder skal i denne sammenhæng forstås som f.eks., hvilke typer af tjenester der kan udbydes med de pågældende radiofrekvenser, og hvorvidt radiofrekvenserne kan anvendes på andre måder, der sikrer en effektiv udnyttelse.
 Ved fastsættelsen af et vilkår om anvendelse kan flere elementer indgå, herunder krav om udbud af tjenester og krav om procentvis anvendelse af tilladelsen.
Endvidere vil et vilkår om anvendelse kunne fastsættes som en trinvis anvendelse.
F.eks. således at en vis procentdel af radiofrekvenserne i tilladelsen skal anvendes inden to år, og en større procentvis andel skal anvendes inden fire år efter udstedelsen af tilladelsen.
Som udgangspunkt vil tilladelsesindehaverne få en frist på 1-4 år til at opfylde et vilkår om anvendelse.
Der kan fastsættes en længere frist, hvis der er væsentlige grunde til, at der er behov herfor.
En frist på 1-4 år skal ses i lyset af tilladelsernes varighed på typisk 15 år.
Endvidere skal fristen ikke fastsættes på en måde, så formålet med bestemmelsen ikke bliver opfyldt.
Dvs. fristen skal ikke fastsættes således, at tilladelsesindehaveren får f.eks. 10 år til at opfylde et brugskrav, idet der i den situation kun vil være fem år tilbage af tilladelsens varighed.
 En tilladelsesindehaver vil både kunne opfylde et brugskrav ved anvendelse af tilladelsen til tjenester, der er direkte rettet mod slutbrugeren, og ved anvendelse af tilladelsen til andre formål, såsom tilvejebringelse af transmission (backhaul) til f.eks. butikscentre (minibasestationer, de såkaldte small cells).
Et vilkår om anvendelse vil fremgå af det udkast til tilladelse, som sendes i høring sammen med de øvrige dokumenter, der danner grundlag for auktionen og den efterfølgende udstedelse af tilladelser.
En budgiver, der ønsker at deltage i en auktion, vil dermed kende udformningen af et vilkår om anvendelse og datoen for opfyldelse af et sådant vilkår, før auktionen holdes.
 Det vil fremgå af tilladelserne, hvordan tilladelsesindehaverne skal dokumentere, at de tildelte radiofrekvenser anvendes.
 Overholdelse af et brugskrav vil være underlagt lovens almindelige bestemmelser i §§ 39-41 og §§ 52-54, herunder om oplysningspligt, tilsyn, tvangsbøder og tilbagekaldelse af tilladelsen.
Til nr. 6 Hvor energi- forsynings- og klimaministeren i tilfælde af frekvensknaphed og med henblik på varetagelse af væsentlige samfundsmæssige hensyn har truffet beslutning om, at der skal afholdes auktion over radiofrekvenser, jf. § 9 i lov om radiofrekvenser, træffer Energistyrelsen nærmere beslutning om gennemførelse af auktionen, jf. lovens § 10, stk. 1.
Energistyrelsen træffer i medfør af § 10, stk. 1, jf. stk. 3, ligeledes beslutning om de vilkår, der skal fastsættes i tilladelser, der udstedes på baggrund af auktionen.
Det kan eksempelvis være vilkår om varighed og fornyelse af tilladelserne og vilkår for betaling for tilladelserne.
Af § 10, stk. 4, fremgår ligeledes, at Energistyrelsen udsteder tilladelser på baggrund af den afholdte auktion.
 I henhold til den foreslåede indsættelse af § 10, stk. 4, 2. pkt., kan Energistyrelsen i tilladelser udstedt på baggrund af en auktion afholdt i medfør af § 10, stk. 1, fastsætte vilkår i overensstemmelse med de beslutninger, der blev truffet i forbindelse med auktionen.
Den foreslåede indsættelse af et 3. pkt. i stk. 4 indebærer, at det af § 10 tillige fremgår, at Energistyrelsen i tilladelserne kan fastsætte vilkår i medfør af lovens § 14. Sådanne vilkår kan omfatte begrænsninger i form af krav om at anvende en bestemt teknologi, hvis Energistyrelsen vurderer, at sådanne begrænsninger er nødvendige af hensyn til at undgå uacceptable forstyrrelser, beskytte folkesundheden mod elektromagnetiske felter eller overholde en fastsat begrænsning i udbuddet af bestemte tjenester.
Eksempelvis kan der i medfør af § 14 fastsættes vilkår om, at tilladelsesindehaveren skal overholde de koordinationsaftaler, som Danmark har indgået med Sverige og Tyskland om anvendelse af det pågældende frekvensbånd.
I auktioner, hvor alle forudgående faser i auktionsprocessen er blevet gennemført, men budgivningen ikke gennemføres, fordi der eksempelvis alene er én budgiver tilmeldt auktionen, anses auktionen for afholdt.
Dette vil fremgå af den beslutning, Energistyrelsen træffer i medfør af lovens § 10, stk. 1. Lovens § 10, stk. 4, vil også i sådanne tilfælde udgøre hjemlen til at fastsætte vilkår i og udstede den pågældende tilladelse.
 Forslaget stilles som konsekvens af den foreslåede ophævelse af lovens § 15, stk. 1, jf. lovforslagets § 1, nr. 14. Der er ikke med lovforslaget tilsigtet materielle ændringer af den gældende hjemmel for Energistyrelsen til at udstede tilladelser med vilkår.
Til nr. 7 For offentlige udbud, hvorved der skal varetages væsentlige samfundsmæssige hensyn på baggrund af energi-, forsynings- og klimaministerens beslutning truffet efter § 9, træffer Energistyrelsen i medfør af lovens § 11 nærmere beslutning om gennemførelse af udbuddet og om vilkår i tilladelser, der udstedes på baggrund af det offentlige udbud.
 Fastsættelse af vilkår i medfør af den gældende § 11, stk. 3, nr. 1-2, omfatter spørgsmål om varighed og fornyelse af tilladelserne og vilkår om, at lovens §§ 23 og 24 om ændring og tilbagekaldelse af tilladelser med et års varsel i en nærmere afgrænset periode ikke finder anvendelse på tilladelser udstedt efter udbuddet.
 Det fremgår endvidere af den gældende § 11, stk. 3, at der i tilladelsen herudover kan fastsættes vilkår som nævnt i § 9, stk. 3, nr. 3, og § 14.
 § 9, stk. 3, nr. 3, giver energi-, forsynings- og klimaministeren hjemmel til at træffe beslutning om fastsættelse af minimumskrav i auktioner og udbud, når der er truffet beslutning om tildelingsmetode, jf. § 9, stk. 2. Ministeren kan her bl.a. træffe beslutning om, at der i de tilladelser, der udstedes på baggrund af auktionen eller udbuddet, skal fastsættes dækningskrav.
I henhold til lovens § 14 kan Energistyrelsen ved udstedelse af tilladelser fastsætte vilkår for anvendelsen af radiofrekvenserne.
Sådanne vilkår kan omfatte begrænsninger i form af krav om at anvende en bestemt teknologi, hvis Energistyrelsen vurderer, at sådanne begrænsninger er nødvendige af hensyn til at undgå uacceptable forstyrrelser, beskytte folkesundheden mod elektromagnetiske felter eller overholde en fastsat begrænsning i udbuddet af bestemte tjenester.
Eksempelvis kan der i medfør af § 14 fastsættes vilkår om, at tilladelsesindehaveren skal overholde de koordinationsaftaler, som Danmark har indgået med Sverige og Tyskland om anvendelse af det pågældende frekvensbånd.
 Den foreslåede ændring af lovens § 11, stk. 3, indebærer, at Energistyrelsen herudover i tilladelser kan fastsætte vilkår der vedrører erstatning og sanktioner, jf. den foreslåede henvisning til lovens § 11, stk. 2, nr. 4. Det kan eksempelvis være erstatning og sanktioner for overtrædelse af regler fastsat for udbuddet, tilbagekaldelse af allerede udstedte tilladelser og bod.
 Endvidere indebærer den foreslåede ændring af lovens § 11, stk. 3, at der indsættes en henvisning til de vilkår om begrænsning i en tilladelsesindehavers dispositionsret, som energi-, forsynings- og klimaministeren i henhold til lovforslagets § 1, nr. 3, får hjemmel til at træffe beslutning om i forbindelse med, at der træffes beslutning om tildelingsmetode, jf. den foreslåede indsættelse af en hvenvisning til § 9, stk. 3, nr. 6. Dermed sikres det, at Energistyrelsen kan fastsætte vilkår om dispositionsbegrænsning, som energi-, forsynings- og klimaministeren har truffet beslutning om i forbindelse med afholdelse af udbuddet.
Til nr. 8 For offentlige udbud, hvorved der skal varetages væsentlige samfundsmæssige hensyn på baggrund af energi-, forsynings- og klimaministerens beslutning truffet efter § 9, træffer Energistyrelsen i medfør af lovens § 11 nærmere beslutning om gennemførelse af udbuddet og om vilkår i tilladelser, der udstedes på baggrund af udbuddet.
 Fastsættelse af vilkår i medfør af den gældende § 11, stk. 3, nr. 1-2, omfatter spørgsmål om varighed og fornyelse af tilladelserne og om vilkår om, at lovens §§ 23 og 24 om ændring og tilbagekaldelse af tilladelser med et års varsel i en nærmere afgrænset periode ikke finder anvendelse på tilladelser udstedt efter auktionen.
 Det fremgår endvidere af den gældende § 11, stk. 3, at der i tilladelsen herudover kan fastsættes vilkår som nævnt i § 9, stk. 3, nr. 3, og § 14.
 § 9, stk. 3, nr. 3, giver energi-, forsynings- og klimaministeren hjemmel til at træffe beslutning om fastsættelse af minimumskrav i auktioner og udbud, når der er truffet beslutning om tildelingsmetode, jf. § 9, stk. 2. Ministeren kan her bl.a. træffe beslutning om, at der i de tilladelser, der udstedes på baggrund af auktionen eller udbuddet, skal fastsættes dækningskrav.
I henhold til lovens § 14 kan Energistyrelsen ved udstedelse af tilladelser fastsætte vilkår for anvendelsen af radiofrekvenserne.
Sådanne vilkår kan omfatte begrænsninger i form af krav om at anvende en bestemt teknologi, hvis Energistyrelsen vurderer, at sådanne begrænsninger er nødvendige af hensyn til at undgå uacceptable forstyrrelser, beskytte folkesundheden mod elektromagnetiske felter eller overholde en fastsat begrænsning i udbuddet af bestemte tjenester.
Eksempelvis kan der i medfør af § 14 fastsættes vilkår om, at tilladelsesindehaveren skal overholde de koordinationsaftaler, som Danmark har indgået med Sverige og Tyskland om anvendelse af det pågældende frekvensbånd.
 Der foreslås indsat en ny hjemmel i § 11, stk. 3, nr. 2, hvorefter Energistyrelsen i tilladelser, der udstedes på baggrund udbud, ligeledes skal kunne fastsætte vilkår om anvendelse (brugskrav) af de radiofrekvenser, der er omfattet af tilladelserne, inden en nærmere fastsat dato.
 Formålet med at indføre en hjemmel for Energistyrelsen til at kunne fastsætte et vilkår om anvendelse er at opnå en faktisk og effektiv frekvensudnyttelse til gavn for udbygningen af den digitale infrastruktur.
Et vilkår om anvendelse skal altid fastsættes på baggrund af en proportionalitetsvurdering.
Således skal der foretages en afvejning af hensynet til, at radiofrekvenser anvendes effektivt til gavn for den digitale infrastruktur over for hensynet til tilladelsesindehaverens interesse i at kunne tage radiofrekvenser i anvendelse, efterhånden som der bliver behov for yderligere kapacitet i nettet.
Et vilkår om anvendelse skal ligeledes fastsættes ud fra en vurdering af de anvendelsesmuligheder, der er for den pågældende type radiofrekvenser, der afsættes i udbuddet.
Anvendelsesmuligheder skal i denne sammenhæng forstås som f.eks., hvilke typer af tjenester der kan udbydes med de pågældende radiofrekvenser, og hvorvidt radiofrekvenserne kan anvendes på andre måder, der sikrer en effektiv udnyttelse.
 Ved fastsættelsen af et vilkår om anvendelse kan flere elementer indgå, herunder krav om udbud af tjenester og krav om procentvis anvendelse af tilladelsen.
Endvidere vil et vilkår om anvendelse kunne fastsættes som en trinvis anvendelse.
F.eks. således at en vis procentdel af radiofrekvenserne i tilladelsen skal anvendes inden to år, og en større procentvis andel skal anvendes inden fire år efter udstedelsen af tilladelsen.
Som udgangspunkt vil tilladelsesindehaverne få en frist på 1-4 år til at opfylde et vilkår om anvendelse.
Der kan fastsættes en længere frist, hvis der er væsentlige grunde til, at der er behov herfor.
En frist på 1-4 år skal ses i lyset af tilladelsernes varighed på typisk 15 år.
Endvidere skal fristen ikke fastsættes på en måde, så formålet med bestemmelsen ikke bliver opfyldt.
Dvs. fristen skal ikke fastsættes således, at tilladelsesindehaveren får f.eks. 10 år til at opfylde et brugskrav, idet der i den situation kun vil være fem år tilbage af tilladelsens varighed.
 En tilladelsesindehaver vil både kunne opfylde et brugskrav ved anvendelse af tilladelsen til tjenester, der er direkte rettet mod slutbrugeren, og ved anvendelse af tilladelsen til andre formål, såsom tilvejebringelse af transmission (backhaul) til f.eks. butikscentre (minibasestationer, de såkaldte small cells).
Et vilkår om anvendelse vil fremgå af det udkast til tilladelse, som sendes i høring sammen med de øvrige dokumenter, der danner grundlag for udbuddet og den efterfølgende udstedelse af tilladelser.
En budgiver, der ønsker at deltage i et udbud, vil dermed kende udformningen af et vilkår om anvendelse og datoen for opfyldelse af et sådan vilkår, før udbuddet afholdes.
 Det vil fremgå af tilladelserne, hvordan tilladelsesindehaverne skal dokumentere, at de tildelte radiofrekvenser anvendes.
 Overholdelse af et brugskrav vil være underlagt lovens almindelige bestemmelser i §§ 39-41 og §§ 52-54, herunder om oplysningspligt, tilsyn, tvangsbøder og tilbagekaldelse af tilladelsen.
Til nr. 9 For offentlige udbud, som gennemføres på baggrund af energi-, forsynings- og klimaministerens beslutning herom efter § 9 i lov om radiofrekvenser, træffer Energistyrelsen i medfør af lovens § 11 nærmere beslutning om gennemførelsen af det offentlige udbud og om vilkår i tilladelser, der gennemføres på baggrund af det offentlige udbud.
 Fastsættelse af vilkår i medfør af den gældende § 11, stk. 3, nr. 1-2, omfatter spørgsmål om varighed og fornyelse af tilladelserne og om vilkår om, at lovens §§ 23 og 24 om ændring og tilbagekaldelse af tilladelser med et års varsel i en nærmere afgrænset periode ikke finder anvendelse på tilladelser udstedt efter auktionen.
 Det fremgår endvidere af den gældende § 11, stk. 3, at der i tilladelsen herudover kan fastsættes vilkår som nævnt i § 9, stk. 3, nr. 3, og § 14.
 § 9, stk. 3, nr. 3, giver energi-, forsynings- og klimaministerens hjemmel til at træffe beslutning om fastsættelse af minimumskrav i auktioner og udbud, når der er truffet beslutning om tildelingsmetode, jf. § 9, stk. 2. Ministeren kan her bl.a. træffe beslutning om, at der i de tilladelser, der udstedes på baggrund af auktionen eller udbuddet, skal fastsættes dækningskrav.
I henhold til lovens § 14 kan Energistyrelsen ved udstedelse af tilladelser fastsætte vilkår for anvendelsen af radiofrekvenserne.
Sådanne vilkår kan omfatte begrænsninger i form af krav om at anvende en bestemt teknologi, hvis Energistyrelsen vurderer, at sådanne begrænsninger er nødvendige af hensyn til at undgå uacceptable forstyrrelser, beskytte folkesundheden mod elektromagnetiske felter eller overholde en fastsat begrænsning i udbuddet af bestemte tjenester.
Eksempelvis kan der i medfør af § 14 fastsættes vilkår om, at tilladelsesindehaveren skal overholde de koordinationsaftaler, som Danmark har indgået med Sverige og Tyskland om anvendelse af det pågældende frekvensbånd.
 Af den foreslåede indsættelse af en ny § 11, stk. 3, nr. 4, følger, at Energistyrelsen i tilladelser udstedt på baggrund af offentlige udbud får hjemmel til at fastsætte vilkår på baggrund af de tilbud, som tilbudsgiverne har afgivet, hvis antallet af modtagne tilbud i udbuddet svarer til eller overstiger det antal tilladelser, der udbydes.
 Der er med lovforslaget tale om en indholdsmæssig videreførelse af lovens § 16, stk. 3, 1. og 3. pkt., om, at tilbudsgivere bliver bundet af de tilbud, de afgiver, hvis tilbudsgiverne opfylder de fastsatte forudsætninger for deltagelse i udbuddet. § 16, stk. 3, 1. og 3. pkt. foreslås derfor ophævet, jf. lovforslagets § 1, nr. 14, som følger af tilføjelsen af en ny  § 11, stk. 3, nr. 4.
 Hvis antallet af modtagne tilbud i udbuddet er færre end antallet af det antal tilladelser, der udbydes, fastsætter Energistyrelsen vilkår, der svarer til de vilkår, der er fastsat for udbuddet.
Til nr. 10 Hvor energi- forsynings- og klimaministeren i tilfælde af frekvensknaphed og med henblik på varetagelse af væsentlige samfundsmæssige hensyn har truffet beslutning om, at der skal afholdes offentligt udbud over radiofrekvenser, jf. § 9 i lov om radiofrekvenser, træffer Energistyrelsen nærmere beslutning om gennemførelse af udbuddet, jf. lovens § 11, stk. 1. Energistyrelsen træffer i medfør af § 11, stk. 1, jf. stk. 3, ligeledes beslutning om de vilkår, der skal fastsættes i tilladelser, der udstedes på baggrund af udbuddet.
Det kan eksempelvis være vilkår om varighed og fornyelse af tilladelserne.
Af § 11, stk. 4, fremgår ligeledes, at Energistyrelsen udsteder tilladelser efter at have gennemført et offentligt udbud.
 I henhold til den foreslåede indsættelse af § 11, stk. 4, 2. pkt., kan Energistyrelsen i tilladelser udstedt på baggrund af et udbud afholdt i medfør af § 11, stk. 1, fastsætte vilkår i overensstemmelse med de beslutninger, der blev truffet i forbindelse med udbuddet.
Den foreslåede indsættelse af et 3. pkt. i stk. 4 indebærer, at det af § 11 tillige fremgår, at Energistyrelsen i tilladelserne kan fastsætte vilkår i medfør af lovens § 14. Sådanne vilkår kan omfatte begrænsninger i form af krav om at anvende en bestemt teknologi, hvis Energistyrelsen vurderer, at sådanne begrænsninger er nødvendige af hensyn til at undgå uacceptable forstyrrelser, beskytte folkesundheden mod elektromagnetiske felter eller overholde en fastsat begrænsning i udbuddet af bestemte tjenester.
Eksempelvis kan der i medfør af § 14 fastsættes vilkår om, at tilladelsesindehaveren skal overholde de koordinationsaftaler, som Danmark har indgået med Sverige og Tyskland om anvendelse af det pågældende frekvensbånd.
I udbud, hvor alle forudgående faser i udbudsprocessen er blevet gennemført, men tilbudsgivningen ikke gennemføres, fordi der eksempelvis alene er én tilbudsgiver tilmeldt udbuddet, anses udbuddet for gennemført.
Dette vil fremgå af den beslutning, Energistyrelsen træffer i medfør af lovens § 11, stk. 1. Lovens § 11, stk. 4, vil også i sådanne tilfælde udgøre hjemlen til at fastsætte vilkår i og udstede den pågældende tilladelse.
 Forslaget stilles som konsekvens af den foreslåede ophævelse af lovens § 16, stk. 1, jf. lovforslagets § 1, nr. 14. Der er ikke med lovforslaget tilsigtet materielle ændringer af den gældende hjemmel for Energistyrelsen til at udstede tilladelser med vilkår.
Til nr. 11 I tilfælde af frekvensknaphed, jf. § 7, stk. 6, i lov om radiofrekvenser, hvor der ikke i henhold til regler fastsat i medfør af § 3, stk. 2, skal varetages væsentlige samfundsmæssige hensyn, afholder Energistyrelsen auktion i medfør af lovens § 12.
 I forbindelse med afholdelse af auktionen kan Energistyrelsen i medfør af § 12, stk. 3, træffe beslutning om fastsættelse af vilkår i tilladelser, der udstedes på baggrund af auktionen, om varighed og fornyelse af tilladelserne og om betaling for tilladelserne, herunder i forbindelse med efterfølgende overdragelse.
Det fremgår endvidere af den gældende § 12, stk. 3, at der i tilladelse herudover kan fastsætte vilkår som nævnt i § 14. Sådanne vilkår kan omfatte begrænsninger i form af krav om at anvende en bestemt teknologi, hvis Energistyrelsen vurderer, at sådanne begrænsninger er nødvendige af hensyn til at undgå uacceptable forstyrrelser, beskytte folkesundheden mod elektromagnetiske felter eller overholde en fastsat begrænsning i udbuddet af bestemte tjenester.
Eksempelvis kan der i medfør af § 14 fastsættes vilkår om, at tilladelsesindehaveren skal overholde de koordinationsaftaler, som Danmark har indgået med Sverige og Tyskland om anvendelse af det pågældende frekvensbånd.
 Den foreslåede ændring af lovens § 12, stk. 3, indebærer, at Energistyrelsen herudover i tilladelser kan fastsætte vilkår, der vedrører erstatning og sanktioner, jf. den foreslåede henvisning til lovens § 12, stk. 2, nr. 8. Det kan være erstatning og sanktioner for overtrædelse af regler fastsat for auktionen, tilbagekaldelse af allerede udstedte tilladelser og bod.
Til nr. 12 I tilfælde af frekvensknaphed, jf. § 7, stk. 6, i lov om radiofrekvenser, hvor der ikke i henhold til regler fastsat i medfør af § 3, stk. 2, skal varetages væsentlige samfundsmæssige hensyn, afholder Energistyrelsen auktion i medfør af lovens § 12.
 I forbindelse med afholdelse af auktionen kan Energistyrelsen i medfør af § 12, stk. 3, træffe beslutning om fastsættelse af vilkår i tilladelser, der udstedes på baggrund af auktionen, om varighed og fornyelse af tilladelserne og om betaling for tilladelserne, herunder i forbindelse med efterfølgende overdragelse.
Det fremgår endvidere af den gældende § 12, stk. 3, at der i tilladelsen herudover kan fastsættes vilkår som nævnt i § 14. Sådanne vilkår kan omfatte begrænsninger i form af krav om at anvende en bestemt teknologi, hvis Energistyrelsen vurderer, at sådanne begrænsninger er nødvendige af hensyn til at undgå uacceptable forstyrrelser, beskytte folkesundheden mod elektromagnetiske felter eller overholde en fastsat begrænsning i udbuddet af bestemte tjenester.
Eksempelvis kan der i medfør af § 14 fastsættes vilkår om, at tilladelsesindehaveren skal overholde de koordinationsaftaler, som Danmark har indgået med Sverige og Tyskland om anvendelse af det pågældende frekvensbånd.
 Der foreslås indsat en ny hjemmel i § 12, stk. 3, hvorefter Energistyrelsen i tilladelser, der udstedes på baggrund af en auktion, kan fastsætte vilkår om anvendelse (brugskrav)  af de radiofrekvenser, der er omfattet af tilladelserne, inden en nærmere fastsat dato.
 Formålet med at indføre en hjemmel for Energistyrelsen til at kunne fastsætte et vilkår om anvendelse er at opnå en faktisk og effektiv frekvensudnyttelse til gavn for udbygningen af den digitale infrastruktur.
Et vilkår om anvendelse skal altid fastsættes på baggrund af en proportionalitetsvurdering.
Således skal der foretages en afvejning af hensynet til, at radiofrekvenser anvendes effektivt til gavn for den digitale infrastruktur over for hensynet til tilladelsesindehaverens interesse i at kunne tage radiofrekvenser i anvendelse, efterhånden som der bliver behov for yderligere kapacitet i nettet.
Et vilkår om anvendelse skal ligeledes fastsættes ud fra en vurdering af de anvendelsesmuligheder, der er for den pågældende type radiofrekvenser, der afsættes på auktionen.
Anvendelsesmuligheder skal i denne sammenhæng forstås som f.eks., hvilke typer af tjenester der kan udbydes med de pågældende radiofrekvenser, og hvorvidt radiofrekvenserne kan anvendes på andre måder, der sikrer en effektiv udnyttelse.
 Ved fastsættelsen af et vilkår om anvendelse kan flere elementer indgå, herunder krav om udbud af tjenester og krav om procentvis anvendelse af tilladelsen.
Endvidere vil et vilkår om anvendelse kunne fastsættes som en trinvis anvendelse.
F.eks. således at en vis procentdel af radiofrekvenserne i tilladelsen skal anvendes inden to år, og en større procentvis andel skal anvendes inden fire år efter udstedelsen af tilladelsen.
Som udgangspunkt vil tilladelsesindehaverne få en frist på 1-4 år til at opfylde et vilkår om anvendelse.
Der kan fastsættes en længere frist, hvis der er væsentlige grunde til, at der er behov herfor.
En frist på 1-4 år skal ses i lyset af tilladelsernes varighed på typisk 15 år.
Endvidere skal fristen ikke fastsættes på en måde, så formålet med bestemmelsen ikke bliver opfyldt.
Dvs. fristen skal ikke fastsættes således, at tilladelsesindehaveren får f.eks. 10 år til at opfylde et brugskrav, idet der i den situation kun vil være fem år tilbage af tilladelsens varighed.
 En tilladelsesindehaver vil både kunne opfylde et brugskrav ved anvendelse af tilladelsen til tjenester, der er direkte rettet mod slutbrugeren, og ved anvendelse af tilladelsen til andre formål, såsom tilvejebringelse af transmission (backhaul) til f.eks. butikscentre (minibasestationer, de såkaldte small cells).
Et vilkår om anvendelse vil fremgå af det udkast til tilladelse, som sendes i høring sammen med de øvrige dokumenter, der danner grundlag for auktionen og den efterfølgende udstedelse af tilladelser.
En budgiver, der ønsker at deltage i en auktion, vil dermed kende udformningen af et vilkår om anvendelse og datoen for opfyldelse af et sådan vilkår, før auktionen afholdes.
 Det vil fremgå af tilladelserne, hvordan tilladelsesindehaverne skal dokumentere, at de tildelte radiofrekvenser anvendes.
 Overholdelse af et brugskrav vil være underlagt lovens almindelige bestemmelser i §§ 39-41 og §§ 52-54, herunder om oplysningspligt, tilsyn, tvangsbøder og tilbagekaldelse af tilladelsen.
Til nr. 13 For auktioner, hvorved der ikke skal varetages væsentlige samfundsmæssige hensyn på baggrund af ministerens beslutning truffet efter § 9, træffer Energistyrelsen nærmere beslutning i medfør af lovens § 12 om gennemførelse af auktionen og om vilkår i tilladelser, der udstedes på baggrund af auktionen.
 I henhold til den foreslåede indsættelse af § 12, stk. 4, 2. pkt., kan Energistyrelsen i tilladelser udstedt på baggrund af en auktion afholdt i medfør af § 12, stk. 2, fastsætte vilkår i overensstemmelse med den beslutning, Energistyrelsen har truffet i forbindelse med auktionen.
Den foreslåede indsættelse af et 3. pkt. i stk. 4 indebærer, at det af § 12 tillige fremgår, at Energistyrelsen i tilladelserne kan fastsætte vilkår i medfør af lovens § 14. Sådanne vilkår kan omfatte begrænsninger i form af krav om at anvende en bestemt teknologi, hvis Energistyrelsen vurderer, at sådanne begrænsninger er nødvendige af hensyn til at undgå uacceptable forstyrrelser, beskytte folkesundheden mod elektromagnetiske felter eller overholde en fastsat begrænsning i udbuddet af bestemte tjenester.
Eksempelvis kan der i medfør af § 14 fastsættes vilkår om, at tilladelsesindehaveren skal overholde de koordinationsaftaler, som Danmark har indgået med Sverige og Tyskland om anvendelse af det pågældende frekvensbånd.
I auktioner, hvor alle forudgående faser i auktionsprocessen er blevet gennemført, men budgivningen ikke gennemføres, fordi der eksempelvis alene er én budgiver tilmeldt auktionen, anses auktionen for afholdt.
Dette vil fremgå af den beslutning, Energistyrelsen træffer efter § 12, stk. 1. Lovens § 12, stk. 4, vil også i sådanne tilfælde udgøre hjemlen til at fastsætte vilkår i og udstede den pågældende tilladelse.
 Forslaget stilles som konsekvens af den foreslåede ophævelse af lovens § 17, stk. 1, jf. lovforslagets § 1, nr. 14. Der er ikke med lovforslaget tilsigtet materielle ændringer af den gældende hjemmel for Energistyrelsen til at udstede tilladelser med vilkår.
Til nr. 14 I tilladelser udstedt på baggrund af auktioner eller udbud kan Energistyrelsen med hjemmel i § 15, stk. 1, § 16, stk. 1, og § 17, stk. 1, i lov om radiofrekvenser fastsætte vilkår svarende til de vilkår, der i medfør af § 9, stk. 3., nr. 3, § 10, stk. 3, § 11, stk. 3 og § 12, stk. 3, er fastsat for de pågældende auktioner eller udbud.
 I medfør af de gældende § 15, stk. 2, jf. stk. 1, § 16, stk. 2, jf. stk. 1 og § 17, stk. 2, jf. stk. 1, i lov om radiofrekvenser kan Energistyrelsen i de tilfælde, hvor der indkommer færre bud end det antal tilladelser, der bortauktioneres eller udbydes, udelukkende fastsætte vilkår svarende til de vilkår, der er fastsat af energi-, forsynings- og klimaministeren og Energistyrelsen for auktionen eller udbuddet.
§ 15, stk. 3, og § 17, stk. 3, retter sig mod de situationer, hvor antallet af bud svarer til eller overstiger det antal tilladelser, der bortauktioneres.
I de situationer udsteder Energistyrelsen tilladelser til den eller de parter, der har afgivet bud, og som opfylder de fastsatte forudsætninger for deltagelse i auktionen.
For sådanne tilladelser fastsættes vilkår som nævnt i § 15, stk. 1, og § 17, stk. 1.
§ 15, stk. 2 og 3, og § 17, stk. 2 og 3, har vist sig ikke at være anvendelige ved afholdelse af auktioner, da budgiverne i en auktion ikke konkurrerer på andet end prisen.
Endvidere vil budgivningen i auktioner, hvor der er overefterspørgsel, i dag typisk foregå således, at der afgives bud over flere budrunder, hvor priserne gradvist hæves, indtil der ikke længere er overefterspørgsel.
Vinderene af auktionen vil være de budgivere, der er villige til at betale den højeste pris for radiofrekvenserne. § 15, stk. 2 og 3, og § 17, stk. 2 og 3, har derfor aldrig været anvendt.
 For bemærkninger til den gældende § 16, stk. 3, henvises der til bemærkninger til § 15, stk. 3, og § 17, stk. 3, ovenfor, da indholdet er det samme, hvor § 16 blot angår en udbudssituation.
§ 16, stk. 3, 2. pkt., vedrørende vilkår som nævnt i stk. 1, herunder krav til geografisk og befolkningsmæssig dækning samt udbygning af net foreslås ophævet.
Hjemlen til at stille sådanne vilkår findes i den gældende lov, jf. lovens § 9 og  § 11, stk. 3.
Ved udbud vil tilbudsgiverne blive præsenteret for nogle minimumskrav, som skal opfyldes for at få en frekvenstilladelse udstedt.
Derudover vil tilbudsgiverne kunne tilbyde nogle yderligere krav f.eks. en bedre dækning eller udbud af nye tjenester, som de kan konkurrere på i forhold til de andre tilbudsgivere i en såkaldt skønhedskonkurrence.
Det bemærkes, at udstedelse af tilladelser siden 2001 er sket ved afholdelse af auktioner.
Begrundelsen herfor har været, at tilladelsesindehavere, der betaler for deres tilladelser, har et stærkt incitament til at anvende tilladelserne, og dermed radiofrekvenserne effektivt.
Med liberaliseringen af telemarkedet og stærk konkurrence på markedet formodes tilladelser ikke fremadrettet at blive udstedt på baggrund af udbud.
Skulle der imidlertid vise sig en situation, hvor det vil være mest hensigtsmæssigt at udstede tilladelser på baggrund af et udbud, indeholder lovens § 11 hjemmel hertil.
Den gældende § 16, stk. 4, bestemmer, at Energistyrelsen efterkommer anmodning fra indehavere af tilladelser udstedt på baggrund af et tidligere afholdt udbud om, at vilkårene for den pågældende tilladelse fastsættes til de minimumskrav, der var gældende for det tidligere afholdte udbud, hvis Energistyrelsen efter afholdelse af en ny auktion eller udbud over samme frekvensbånd afsat til samme konkrete anvendelse afsluttes, uden at alle bortauktionerede eller udbudte tilladelser kan udstedes.
Denne lempelse vil kun kunne omfatte vilkår, der er fastsat på baggrund af de af budgiveren afgivne tilbud, men ikke vilkår fastsat på baggrund af de minimumsvilkår, der var fastsat i forbindelse med udbuddet.
 Udbud anvendes kun, hvor auktion ikke er den bedst egnede tildelingsmetode i tilfælde af frekvensknaphed. § 16, stk. 4, har et meget snævert anvendelsesområde og er ikke blevet anvendt i mange år, fordi tilladelser i dag udstedes på baggrund af auktion og ikke udbud, som anført ovenfor.
Det er i dag udgangspunktet efter loven, at tilladelser til at anvende radiofrekvenser i videst muligt omfang udstedes med tjeneste- og teknologineutrale vilkår.
I sådanne tilfælde vil tilladelser ikke udstedes til samme konkrete anvendelse som en tidligere tjeneste- eller teknologispecifik tilladelse.
Lovens § 16, stk. 4, vil således ikke være anvendelig, hvor der på baggrund af en senere afholdt auktion eller et senere gennemført offentligt udbud er udstedt tjeneste- eller teknologineutrale tilladelser.
På den baggrund er bestemmelsen reelt uanvendelig, og den foreslås derfor ophævet.
Den gældende § 18, stk. 1, fastsætter den tidsmæssige udstrækning af de vilkår, som Energistyrelsen kan fastsætte i medfør af § 16, stk. 3, 3. pkt.
Det vil sige i de situationer, hvor Energistyrelsen har fastsat vilkår i tilladelser, der svarer til det tilbud, som tilbudsgiveren har givet i et udbud.
 § 18, stk. 2, bestemmer, at i det tilfælde, hvor der er udstedt tilladelser til en bestemt anvendelse f.eks. levering af en bredbåndstjeneste, kan Energistyrelsen fastsætte vilkår, som varer en længere periode end i § 18, stk. 1, såfremt Energistyrelsen vurderer, at vilkåret vil sikre konkurrence på det relevante marked.
 § 18, stk. 3, bestemmer, at vilkår efter § 18, stk. 2, kan ophæves af Energistyrelsen, såfremt perioden efter § 18, stk. 1, er forløbet, og at styrelsen i øvrigt vurderer, at konkurrencesituationen ikke påvirkes negativt.
Siden lovens ikrafttræden den 1. januar 2010 har der været afholdt en lang række auktioner med hjemmel i lovens §§ 10 og 12. Alle disse auktioner blev gennemført som åbne auktioner med mulighed for flere budrunder, hvor der kunne bydes på frekvensblokke og ikke tilladelser.
Denne auktionsform sikrer, at frekvensressourcerne udnyttes optimalt, da selskaberne selv vurderer, hvilken frekvensmængde og placering i frekvensbåndet, der bedst understøtter deres forretning og hvor meget de er villige til at betale for radiofrekvenserne.
 Lovens §§ 10-12 om auktion og udbud giver mulighed for at tilrettelægge auktioner og udbud på mange måder, herunder også de måder, som indgår i de bestemmelser, der foreslås ophævet.
Tidligere blev radiofrekvenser opdelt i på forhånd definerede tilladelser, som budgiverne kunne byde på.
Det vil sige, at det fremgik af tilladelserne, hvilke radiofrekvenser og vilkår hver enkelt tilladelse omfattede.
Hvis der opstod den situation, at der indkom færre bud end udbudte tilladelser, jf. § 15, stk. 2, § 16 stk. 2, og § 17, stk. 2, blev der udstedt tilladelser svarende til antallet af budgivere med de vilkår i tilladelserne, som var fastsat.
§ 15, stk. 2, § 16 stk. 2, og § 17, stk. 2, foreslås ophævet, da bestemmelserne ikke er relevante i forhold til, hvordan tildelingen af frekvenstilladelser i de senere år er blevet tilrettelagt og gennemført.
De gældende bestemmelser, om auktion og udbud er i realiteten kun relevante for så vidt angår lukkede auktioner og udbud med ét bud fra hver deltager.
Således er alle auktioner siden 2010, hvor den nye lov om radiofrekvenser trådte i kraft, blevet afholdt med hjemmel i lovens §§ 9, 10 og 12. Der har ikke været afholdt udbud i den mellemliggende periode, Også fremover vil auktioner og udbud blive afholdt med hjemmel i lovens §§ 9-12, idet disse bestemmelser kan rumme de auktioner og udbud, der tidligere kunne afholdes i medfør af §§ 15-17. Sidstnævnte bestemmelser er dermed blevet overflødige.
Der henvises endvidere til de almindelige bemærkninger, afsnit 2.3.2.
 § 16, stk. 3, 1. og 3. pkt., om fastsættelse af vilkår på baggrund af tilbud, som en tilbudsgiver har afgivet, i tilfælde af, at der ved udbuddets afholdelse modtages samme antal eller flere bud end det udbudte antal tilladelser, foreslås videreført i den foreslåede bestemmelse i § 11, stk. 3, nr. 4, jf. lovforslagets § 1, nr. 9.
 Lovens §§ 15-17 er overflødige og foreslås derfor ophævet.
§ 15, stk. 1, § 16, stk. 1, og § 17, stk. 1, foreslås ophævet.
Forslaget skal sammenholdes med lovforslagets § 1, nr. 6, 10 og 13, hvorefter tilsvarende bestemmelser foreslås videreført i lov om radiofrekvenser i § 10, stk. 4, § 11, stk. 4, og § 12, stk. 4.
Ved den foreslåede ophævelse af § 18 er der ikke tænkt nogen indholdsmæssig ændring af tilrettelæggelsen af offentligt udbud, idet lovens § 11 giver samme muligheder for at fastsætte tilsvarende vilkår.
I medfør af disse bestemmelser kan Energistyrelsen fastsætte en tidsmæssig begrænsning af vilkår.
Til nr. 15 I medfør af § 54, stk. 1, nr. 2, i lov om radiofrekvenser straffes den, der ikke overholder vilkår fastsat i medfør af § 13, stk. 3, og §§ 14-17, med bøde.
Vilkår fastsættes i forbindelse med udstedelse af tilladelse til at anvende radiofrekvenser og kan omfatte f.eks. sendestyrke, sendeposition og krav om oplysninger.
Endvidere kan der i tilladelser udstedt på baggrund af auktion eller udbud være fastsat andre vilkår, som har relevans i forhold til auktionen, eksempelvis dækningskrav og vilkår for betaling af tilladelserne.
 I medfør af § 54, stk. 1, nr. 2, straffes vilkårsovertrædelser med bøde i alle typer af tilladelser og uanset, hvilken tildelingsmetode der er blevet anvendt forud for udstedelsen.
 § 54, stk. 1, nr. 2, foreslås ændret således, at hjemlen til at kunne straffe vilkårsovertrædelser med bøde udstrækkes til også at omfatte overtrædelser af de vilkår om brugskrav og begrænsning i dispositionsretten over en tilladelse, som der med dette lovforslag gives mulighed for at fastsætte, jf. lovforslagets § 1, nr. 3, 5, 8 og 12.
Således gør tilsvarende hensyn til en effektiv håndhævelse sig gældende for de foreslåede vilkår om brugskrav og begrænsning af dispositionsretten over en tilladelse til anvendelse af radiofrekvenser som for håndhævelse af de vilkår i tilladelsen, der allerede kan straffes med bøde.
En effektiv håndhævelse af de foreslåede vilkår er af afgørende betydning for en effektiv frekvensanvendelse i situationer med frekvensknaphed, og det vurderes, at mindre indgribende foranstaltninger end bøde ikke altid vil være tilstrækkeligt til at sikre dette.
Til nr. 16 I medfør af § 54, stk. 1, nr. 2, i lov om radiofrekvenser straffes den, der ikke overholder vilkår fastsat i medfør af § 13, stk. 3, og §§ 14-17, med bøde.
Den foreslåede ændring af § 54, stk. 1, nr. 2, indebærer, at henvisningen til lovens §§ 15-17 udgår af straffebestemmelsen.
Der er her tale om en konsekvensændring som følge af, at lovens § § 15-17 foreslås ophævet, jf. lovforslagets § 1, nr. 14.
Til nr. 17 Lovens § 59 er en overgangsbestemmelse, der vedrører beslutninger om at afholde auktion over tilladelser eller om at gennemføre offentligt udbud af tilladelser, som ikke var blevet udmøntet inden lov om radiofrekvensers ikrafttræden den 1. januar 2010. Bestemmelsen foreslås ophævet, da den ikke længere er relevant, idet de pågældende auktioner og udbud er afholdt.
Til § 2 3G-loven er en bred rammelov, der dels giver hjemmel til udstedelse af tilladelser på baggrund af auktioner over tilladelser til 3. generations mobilnet (3G-tilladelser), dels indeholder hjemmel til at energi-, forsynings- og klimaministeren ved bekendtgørelse kan fastsætte regler om bl.a. varighed og overdragelse af tilladelser, auktionsform og minimumsbudsum.
Følgende bekendtgørelser er udstedt med hjemmel i 3G-loven med henblik på auktion over tilladelser til 3. generations mobilnet: Bekendtgørelse nr. 515 af 6. juni 2001 om auktion over tilladelser til 3. generations mobilnet og bekendtgørelse nr. 1091 af 17. november 2005 om auktion over tilladelser til 3. generations mobilnet.
Bekendtgørelserne benævnes herefter 3G-bekendtgørelserne.
3G-loven og 3G-bekendtgørelserne fastlagde således rammerne for 3G-auktionerne i 2001 og 2005. De tilladelser, der er udstedt på baggrund af disse auktioner, er udstedt i medfør af § 4, stk. 3, i 3G-loven.
Sidste afdrag på disse tilladelser betales ultimo 2015.
3G-loven og de i medfør heraf udstedte bekendtgørelser om auktion over tilladelser til 3. generations mobilnet vil efter betalingen ultimo 2015 af sidste afdrag på 3G-tilladelserne være tømt for selvstændigt indhold. 3G-loven og 3G-bekendtgørelserne har alene været anvendt i forbindelse med afholdelse af auktioner over 3G-tilladelserne i 2001 og 2005. Tilladelsesindehaveren, der vandt en tilladelse i 2005, har haft mulighed for at betale prisen for tilladelsen tilbage i en periode på 10 år.
Denne periode udløber ultimo 2015. Endvidere fremgår det af § 3 i 3G-loven, at administrationen og tilsynet med 3G-tilladelserne primært sker i henhold til lov om radiofrekvenser.
Den foreslåede ophævelse af 3G-loven indebærer, at der i forbindelse med tilbagelevering eller udløb af tilladelser udstedt efter 3G-loven vil blive afholdt auktion eller udbud over disse radiofrekvenser efter lov om radiofrekvenser.
De radiofrekvenser, der er omfattet af 3G-tilladelserne, er blevet liberaliseret på baggrund af Kommissionens gennemførelsesafgørelse af 5. november 2012 om harmoniseret anvendelse af frekvensbåndene 1920-1980 MHz og 2110-2170 MHz til jordbaserede systemer, der kan levere elektroniske kommunikationstjenester i Unionen.
I tilfælde af, at der skal holdes auktion eller udbud over radiofrekvenser omfattet af 3G-tilladelserne, vil tilladelserne således blive udstedt som teknologineutrale tilladelser.
Baggrunden herfor er, at anvendelsen ikke længere er begrænset til de teknologier, der var kendt, da 3G-tilladelserne blev udstedt.
Efter ophævelsen af 3G-loven vil 3G-tilladelserne blive administreret efter reglerne i lov om radiofrekvenser.
Der henvises herved til bemærkningerne til lovforslagets § 4, stk. 2.
Til § 3 Loven foreslås at træde i kraft den 1. marts 2016. Med lovforslaget begrænses eksisterende rettigheder ikke.
Til § 4 Det følger af den foreslåede overgangsbestemmelse i § 4. stk. 1, at 3G-tilladelser udstedt i medfør af § 4, stk. 3, i lov nr. 1266 af 20. december 2000 om auktion over tilladelser til 3. generations mobilnet, som ændret ved lov nr. 475 af 12. juni 2009, forbliver i kraft.
Det er fundet nødvendigt med denne overgangsbestemmelse, fordi 3G-loven i § 3 indeholder en henvisning til en række bestemmelser i lov om radiofrekvenser.
Overgangsbestemmelsen skal sikre, at Energistyrelsen har hjemmel til at administrere 3G-tilladelserne i medfør af lov om radiofrekvenser, indtil de udløber i 2021. Den foreslåede bestemmelse er en konsekvens af, at 3G-loven foreslås ophævet, jf. lovforslagets § 2 og bemærkningerne hertil.
§ 3, stk. 1, i 3G-loven indeholder en hjemmel til, at en række bestemmelser i lov om radiofrekvenser finder anvendelse på 3G-tilladelserne.
Ifølge bemærkningerne til 3G-loven, jf.
L 125 som fremsat, de almindelige bemærkninger, afsnit C (regler og vilkår for tilladelserne), skal 3G-tilladelserne således være omfattet af den til enhver tid gældende telelovgivning. § 3, stk. 1, i 3G-loven som affattet ved § 60 i lov nr. 475 af 12. juni 2009 om radiofrekvenser angiver de bestemmelser i lov om radiofrekvenser, der finder tilsvarende anvendelse for 3G-tilladelserne.
Dette indebærer, at regler om tilsyn m.v. i lov om radiofrekvenser bl.a. finder anvendelse på 3G-tilladelserne.
 Der er tale om, at følgende bestemmelser i lov om radiofrekvenser finder anvendelse på 3G-tilladelserne: § 5 om beslutning om liberalisering af frekvensanvendelsen, § 13 om forsøgstilladelser, § 21, stk. 1-3, om overdragelse af tilladelser, § 22 om konkurrencebegrænsende adfærd, § 23 om ændring og tilbagekaldelse af tilladelser, §§ 39-44 om afgivelse af oplysninger og tilsyn, § 46 om delegation og instruktions- og dispensationsadgang, § 47 om klageadgang, § 50 om afgifter og gebyrer og §§ 52-54 om sanktioner og straf.
Det foreslåede stk. 2 indebærer, at den gældende bestemmelse i § 3, stk. 1, med enkelte tilpasninger videreføres i lov om radiofrekvenser.
Forslaget er en konsekvens af den foreslåede ophævelse af 3G-loven, jf. lovforslagets § 2.
Henvisningen til § 5 i lov om radiofrekvenser foreslås ikke videreført, da bestemmelsen har mistet sin relevans.
De radiofrekvenser, der er omfattet af 3G-tilladelserne, er således allerede blevet liberaliseret på baggrund af Kommissionens gennemførelsesafgørelse af 5. november 2012 om harmoniseret anvendelse af frekvensbåndene 1920-1980 MHz og 2110-2170 MHz til jordbaserede systemer, der kan levere elektroniske kommunikationstjenester i Unionen.
Endvidere er der behov for, at lovens §§ 24-26 om tilbagekaldelse kan finde anvendelse på 3G-tilladelserne.
Tilsvarende er der behov for henvisning til lovens § 51, der indeholder hjemmel til udstedelse af regler om gebyrer for bl.a. udsendelse af rykkere i tilfælde af manglende betaling af frekvensafgift og skal ses i sammenhæng med § 50.
 Den foreslåede § 4, stk. 2, indebærer således, at følgende bestemmelser i lov om radiofrekvenser finder anvendelse for 3G-tilladelserne:
§ 13 om forsøgstilladelser.
Der er tale om en videreførelse af gældende ret, der sikrer, at Energistyrelsen også for disse radiofrekvenser kan udstede forsøgstilladelser m.v., hvis der måtte opstå behov herfor.
F.eks. i tilfælde, hvor en eller flere 3G-tilladelser helt eller delvist bliver tilbageleveret, og Energistyrelsen finder det hensigtsmæssigt at udstede forsøgstilladelse i frekvensbåndene i en periode, før Energistyrelsen afholder auktion eller udbud over radiofrekvenserne.
§ 21, stk. 1-3, hvorefter overdragelse kan ske uden Energistyrelsens forudgående godkendelse.
Der er tale om en videreførelse af gældende ret.
En tilladelsesindehaver skal efter stk. 2 underrette Energistyrelsen straks efter, at en aftale om overdragelse er indgået.
I medfør af stk. 3 kan Energistyrelsen fastsætte regler om, at en tilladelsesindehavers planer om overdragelse efter stk. 1 skal meddeles Energistyrelsen, og at disse oplysninger offentliggøres af Energistyrelsen.
§ 22, hvorefter en tilladelsesindehaver ikke må etablere en så betydende markedsposition, at tilladelsesindehaveren til skade for konkurrencen vil kunne hindre effektiv udnyttelse af frekvensressourcer.
Der er tale om en videreførelse af gældende ret.
§ 23, som vedrører muligheden for ændring af vilkår for anvendelse af radiofrekvenser omfattet af en tilladelse.
Der er tale om en videreførelse af gældende ret.
Ifølge bestemmelsen kan Energistyrelsen med et års varsel fastsætte nye vilkår eller ændre vilkår i tilladelserne for anvendelse af radiofrekvenserne, hvis dette er nødvendigt for at sikre gennemførelsen af forpligtelser, der følger af det internationale frekvenssamarbejde eller samarbejdet i EU, eller for varetagelsen af væsentlige samfundsmæssige hensyn.
§§ 24-26, som vedrører tilbagekaldelse af tilladelser.
Disse bestemmelser i lov om radiofrekvenser finder ikke anvendelse på 3G-tilladelserne efter gældende ret.
Der var fastsat særskilte regler om tilbagekaldelse i 3G-bekendtgørelserne fra 2001 og 2005, som overvejende svarer til regler om tilbagekaldelse i lov om radiofrekvenser.
Efter § 24 i lov om radiofrekvenser vil Energistyrelsen med et års varsel kunne tilbagekalde 3G-tilladelser, hvis det er nødvendigt for at sikre gennemførelsen af forpligtelser, der følger af det internationale frekvenssamarbejde eller samarbejdet i EU eller varetage væsentlige samfundsmæssige hensyn.
I medfør af  § 25 vil Energistyrelsen kunne tilbagekalde en tilladelse, hvis tilladelsesindehaveren ikke betaler forfaldne frekvensafgifter, jf. lovens § 50. Endelig følger det af § 26, at Energistyrelsen vil kunne tilbagekalde en tilladelse, hvis tilladelsesindehaveren groft overtræder loven, regler, som er fastsat i medfør af loven, eller vilkår i tilladelsen.
Forslaget om, at disse bestemmelser skal finde anvendelse i forhold til 3G-tilladelserne, skal ses i lyset af, at bestemmelserne finder anvendelse for alle øvrige tilladelser udstedt på baggrund af auktion eller udbud.
Forslaget indebærer således en ensartet retstilling for alle tilladelser på dette område. § 24 bør endvidere gælde for 3G-tilladelserne af hensyn til Danmarks EU-retlige forpligtelser m.v.
Således vil Energistyrelsen med et års varsel kunne tilbagekalde en tilladelse, hvis det er nødvendigt for at sikre gennemførelsen af forpligtelser, der følger af det internationale frekvenssamarbejde eller samarbejdet i EU.
I forhold til §§ 25 og 26 er det væsentligt, at Energistyrelsen har mulighed for tilbagekaldelse 3G-tilladelserne i de tilfælde, hvor frekvensafgifter ikke bliver betalt eller tilladelsesindehaveren groft overtræder loven, regler, som er fastsat i medfør af loven, eller vilkår i tilladelsen.
Dette gælder også for de øvrige tilladelser, der er udstedt på baggrund af en auktion.
§§ 39-44, der omfatter regler om henholdsvis afgivelse af oplysninger og Energistyrelsens tilsyn m.v.
Der er tale om en videreførelse af gældende ret.
Bestemmelserne, der er en forudsætning for, at Energistyrelsen kan føre tilsyn med 3G-tilladelserne, indebærer bl.a., at Energistyrelsen i medfør af § 39 kan kræve alle oplysninger og alt materiale, som Energistyrelsen skønner relevant med henblik på administration af loven og regler og vilkår fastsat i medfør heraf.
Endvidere kan Energistyrelsen i medfør af § 40 kræve oplysninger m.v. med henblik på udarbejdelse af rapporter osv.
I medfør af  § 41 fører Energistyrelsen tilsyn med overholdelse af loven og af regler og vilkår, der er fastsat i medfør af loven, herunder fører tilsyn i forhold til forstyrrelser og kan foretage monitering af konkrete frekvensbånd.
Herudover kan Energistyrelsen meddele påbud i tilfælde af overtrædelser af loven og af regler og vilkår udstedt i medfør af § 42 og udstede påbud i medfør af § 43 i tilfælde af konkurrencebegrænsende adfærd i henhold til lovens § 22. Ligeledes har Energistyrelsen i medfør af § 44 adgang til uden retskendelse at skaffe sig adgang til offentlige og private ejendomme med henblik på at standse forstyrrelser af tjenester, radioudstyr, teleterminaludstyr og elektriske og elektroniske apparater, hvis funktion er afgørende for menneskers liv og helbred.
§§ 46 og 47 om instruktionsadgang og klageadgang.
Dette er en videreførelse af gældende ret.
I medfør af § 46 kan energi-, forsynings- og klimaministeren ikke give Energistyrelsen tjenestebefaling om Energistyrelsens varetagelse af myndighedsopgaver vedrørende konkrete sager, om behandling og afgørelse af enkeltsager, om Energistyrelsens udstedelse af regler på områder, hvor Energistyrelsen er bemyndiget hertil, eller om Energistyrelsens øvrige tilsynsaktiviteter med henblik på at sikre overholdelse af loven og regler udstedt i medfør heraf.
I medfør af § 47 kan klager over Energistyrelsens afgørelser i medfør af loven og regler udstedt i medfør heraf indbringes for Teleklagenævnet.
§§ 50 og 51 om afgifter og gebyrer.
Dette er en videreførelse af gældende ret for så vidt angår § 50, der sikrer, at Energistyrelsen kan opkræve frekvensafgifter hos tilladelsesindehavere.
Endvidere foreslås § 51 også at skulle finde anvendelse, idet bestemmelsen bl.a. giver hjemmel til, at Energistyrelsen kan fastsætte regler om gebyrer for eksempelvis udsendelse af rykkere i tilfælde af manglende betaling af frekvensafgift.
§§ 52-54 om sanktioner og straf.
Der er tale om en videreførelse af gældende ret.
Bestemmelserne indebærer, at Energistyrelsen kan pålægge en tilladelsesindehaver tvangsbøder med henblik på at gennemtvinge handlinger, som det i henhold til tilladelsens vilkår påhviler tilladelsesindehaveren at foretage, og med henblik på at gennemtvinge påbud.
Endvidere kan en tilladelsesindehaver, der ikke overholder vilkår i tilladelsen eller ikke efterkommer påbud udstedt i medfør af lovens tilsynsbestemmelser, straffes med bøde.
Endelig kan en tilladelsesindehaver, der ikke afgiver oplysninger i medfør af lovens §§ 39 og 40, ligeledes straffes med bøde.
Til § 5 Ifølge den foreslåede bestemmelse gælder § 1 ikke for Færøerne og Grønland, men kan ved kongelig anordning helt eller delvist sættes i kraft for Grønland med de ændringer, som de grønlandske forhold tilsiger.
 Det færøske landsstyre har den 1. januar 2002 overtaget lovgivnings- og myndighedskompetencen på radiokommunikationsområdet som færøsk særanliggende, hvilket følger af aftale mellem den danske regering og det færøske landsstyre om overdragelse af lovgivnings- og myndighedskompetencen på radiokommunikationsområdet gældende fra den 1. januar 2002.
