Fremsat den 4. oktober 2000 af  

 erhvervsministeren (Pia Gjellerup) Forslag til lov om forbud til beskyttelse  

 af forbrugernes interesser1) Anvendelsesområde § 1. Loven finder anvendelse på de nationale regler, der  

 gennemfører de direktiver, som er optaget på bilaget til  

 Europa-Parlamentets og Rådets direktiv 98/27/EF om søgsmål  

 med påstand om forbud på området beskyttelse af  

 forbrugernes interesser.
 Stk. 2. Erhvervsministeren kan fastsætte, at loven  

 finder anvendelse på direktiver, der efter ikrafttræden af denne  

 lov optages på det i stk. 1 nævnte bilag.
 Stk. 3. Loven finder anvendelse i tilfælde, hvor en  

 erhvervsdrivende i en medlemsstat overtræder de omhandlede direktiver,  

 således som disse er gennemført i medlemsstaternes nationale  

 ret, og overtrædelsen har virkning i en anden medlemsstat.
Anerkendelse af søgsmålskompetence § 2. Udenlandske myndigheder og organisationer, som er optaget  

 på den af Kommissionen offentliggjorte liste i De Europæiske  

 Fællesskabers Tidende i henhold til bestemmelserne i direktiv 98/27/EF,  

 kan efter retsplejelovens bestemmelser anlægge søgsmål med  

 påstand om forbud ved domstolene, jf. § 3.
Forbud § 3. Handlinger i strid med direktiverne optaget på det  

 i § 1, stk. 1, nævnte bilag, således som disse er  

 gennemført i medlemsstaternes nationale ret, kan forbydes ved dom,  

 såfremt de er i strid med forbrugernes kollektive interesser.
I  

 forbindelse hermed eller senere kan der ved dom træffes bestemmelser om  

 sådanne foranstaltninger, som må anses for nødvendige for  

 at sikre forbudets overholdelse og genoprettelse af den forud for den  

 ulovlige handling eksisterende tilstand.
 Stk. 2. Såfremt det godtgøres eller  

 sandsynliggøres, at den erhvervsdrivende vil fortsætte den  

 handling, der søges forbudt, og at formålet vil forspildes, hvis  

 den udenlandske myndighed eller organisation henvises til at gøre sin  

 ret gældende ved almindelig rettergang, kan fogedretten nedlægge  

 forbud i henhold til reglerne i retsplejelovens kapitel 57.
Godkendelse af myndigheder og organisationer § 4. Erhvervsministeren kan efter forhandling med de  

 berørte ministre udpege de danske myndigheder og organisationer, der  

 kan anlægge søgsmål med påstand om forbud i andre  

 medlemsstater for overtrædelse af direktiverne optaget på det i §  

 1, stk. 1, nævnte bilag, således som disse er gennemført i  

 medlemsstaternes nationale ret.
 Stk. 2. Erhvervsministeren kan efter forhandling med de  

 berørte ministre fastsætte nærmere betingelser for  

 udøvelsen af den i stk. 1 nævnte  

 søgsmålskompetence.
 Stk. 3. Erhvervsministeren meddeler Kommissionen navn  

 på og formål for de i stk. 1 nævnte myndigheder og  

 organisationer med henblik på optagelse på den i § 2 nævnte  

 liste.
Repræsentation § 5. Erhvervsministeren kan efter forhandling med de  

 berørte ministre bemyndige danske myndigheder til efter reglerne om  

 mandatarer at føre sager efter § 3 på vegne af de i § 2  

 nævnte udenlandske myndigheder og organisationer.
 Stk. 2. Erhvervsministeren kan efter forhandling med de  

 berørte ministre fastsætte nærmere betingelser for  

 udøvelsen af den i stk. 1 nævnte mandatarvirksomhed.
Ikrafttrædelse § 6. Loven træder i kraft den 1. januar 2001.
Færøerne og Grønland § 7. Loven gælder ikke for Færøerne og  

 Grønland, men kan ved kongelig anordning sættes i kraft for  

 disse landsdele med de afvigelser, som de særlige færøske  

 og grønlandske forhold tilsiger.
Bemærkninger til  

 lovforslaget Almindelige bemærkninger A.
Lovforslagets indhold 1. Indledning Loven gennemfører Europa-Parlamentets og  

 Rådets direktiv 98/27/EF af 19. maj 1998 om søgsmål med  

 påstand om forbud på området beskyttelse af forbrugernes  

 interesser (EF-Tidende 1998 nr.
L 166, s. 51-55) i det følgende  

 benævnt forbudsdirektivet, der vedlægges som bilag.
Det  

 overordnede formål med forbudsdirektivet er at koordinere  

 medlemsstaternes love og administrative bestemmelser for at sikre det indre  

 markeds funktion gennem en mere effektiv beskyttelse af forbrugernes  

 kollektive interesser.
Myndigheder og organisationer, der varetager  

 forbrugernes kollektive interesser, får bedre mulighed for at standse  

 ulovlig grænseoverskridende praksis i strid med 11 forbrugerbeskyttende  

 direktiver og dermed sikre en mere effektiv håndhævelse af  

 lovgivningen.
Det skal således ikke være muligt for en  

 erhvervsdrivende at unddrage sig håndhævelse af reglerne ved at  

 flytte udgangspunktet for sine aktiviteter fra en medlemsstat til en anden  

 medlemsstat.
 Udover hvad der følger af forbudsdirektivet,  

 foreslås det, som led i en effektivisering og koordinering af  

 myndighedssamarbejdet, at bemyndige danske tilsynsmyndigheder til efter  

 reglerne for mandatarer at føre retssag her i landet på vegne af  

 andre medlemsstaters godkendte myndigheder og organisationer.
2. Direktivets håndhævelsessystem og indhold Forbudsdirektivet er vedtaget med hjemmel i EF-traktatens  

 artikel 100 A.
Direktivet skal være gennemført senest den 1.  

 januar 2001.
 I overensstemmelse med traktaten overlades det til  

 medlemsstaterne at bestemme form og midler til gennemførelse af  

 forbudsdirektivet, for så vidt disse ikke er fastlagt i direktivet.
Af direktivets artikel 7 fremgår det, at direktivet  

 ikke er til hinder for, at medlemsstaterne indfører eller opretholder  

 bestemmelser, der på nationalt plan sikrer de godkendte myndigheder og  

 organisationer samt alle andre berørte personer større  

 handlefrihed.
Der er således tale om et minimumsdirektiv.
Forbudsdirektivet lægger til grund, at der i alle  

 medlemsstater eksisterer passende retsmidler, der kan bringe en ulovlig  

 praksis til ophør.
Formålet er derfor ikke at foretage en  

 harmonisering af de forskellige medlemsstaters retsmidler eller  

 retsplejesystemer.
Anlægger en myndighed en forbudssag i en anden  

 medlemsstat, er det denne medlemsstats retsmidler og retspleje, der stilles  

 til rådighed for nedlæggelse af forbud og  

 håndhævelsen af disse.
 Forbudsdirektivet kræver som minimum, at hver  

 medlemsstat udpeger en domstol eller administrativ myndighed, der har  

 kompetence til hurtigst muligt at kræve, at overtrædelse af  

 direktiverne i bilaget til forbudsdirektivet, som disse er gennemført  

 i medlemsstaternes nationale ret, bringes til ophør.
 Medlemsstaterne skal samtidig anerkende, at de myndigheder  

 og organisationer, der er udpeget af andre medlemsstater, er kompetente til  

 at indlede søgsmål efter forbudsdirektivet ved en domstol eller  

 en administrativ myndighed (godkendte organer). Medlemsstaterne skal give  

 Kommissionen meddelelse om, hvilke myndigheder og organisationer der tildeles  

 denne kompetence, og Kommissionen udarbejder en liste over disse myndigheder  

 og organisationer, som offentliggøres i De Europæiske  

 Fællesskabers Tidende.
 Efter forbudsdirektivet kan medlemsstaterne vælge,  

 om uafhængige offentlige myndigheder og/eller private organisationer  

 skal have søgsmålskompetence.
 Den liste, som Kommissionen udarbejder, tjener som  

 legitimation for de godkendte organers rets- og handleevne, hvorved  

 forstås, at de godkendte organer kan være part i retsforhold.  

 Domstolene eller de administrative myndigheder kan undersøge, om de  

 godkendte organer ud fra deres formål er berettiget til at indbringe  

 sagen i det konkrete tilfælde.
 Forbudsdirektivet tager ikke stilling til, hvilken  

 medlemsstats materielle lovgivning der skal anvendes ved bedømmelsen  

 af, om en handling kan forbydes.
Efter forbudsdirektivet kan medlemsstaterne beslutte at  

 indføre en konsultationsordning, således at udenlandske  

 godkendte organer først kan anlægge sag, hvis de forinden har  

 rettet henvendelse til tilsynsmyndigheden i den erhvervsdrivendes hjemland og  

 givet denne mulighed for at rejse sagen.
Ligeledes kan medlemsstaterne  

 bestemme, at der forud for anlæggelse af sag skal rettes henvendelse  

 til den erhvervsdrivende.
Forbudsdirektivets system omfatter de under punkt 3  

 nævnte forbrugerbeskyttende direktiver.
Kommissionen fremlægger  

 hvert tredje år, første gang senest fem år efter  

 forbudsdirektivets ikrafttræden den 1. juli 1998, en beretning for  

 Europa-Parlamentet og Rådet om anvendelsen af direktivet, herunder om  

 nødvendigt forslag til ændringer af direktivet.
Erfaringerne med  

 konsultationsordningen skal i forbindelse hermed vurderes, ligesom behovet  

 for at lade forbudsdirektivet omfatte andre direktiver og beskyttelse af  

 mindre næringsdrivende skal vurderes.
Det forventes, at flere  

 forbrugerbeskyttende direktiver vil blive omfattet af forbudsdirektivet  

 herunder direktivet om fjernsalg af finansielle tjenesteydelser, når  

 dette er vedtaget.
Direktivet om elektronisk handel og direktivet om  

 tv-radiospredningsvirksomhed indeholder regler om, at hjemlandets myndigheder  

 skal føre tilsyn med, at virksomhederne overholder de nationale  

 bestemmelser, der gennemfører direktiverne.
Dette gælder  

 også handlinger, der er rettet mod andre medlemsstater.
Begge  

 direktiver er tillige omfattet af forbudsdirektivets  

 håndhævelsessystem.
Der er således tale om forskellige  

 håndhævelsessystemer, og godkendte organer kan derfor  

 vælge, om de ønsker at klage til den nationale tilsynsmyndighed  

 eller selv anlægge sag i medfør af forbudsdirektivet.
 Norge, Island og Liechtenstein er i kraft af  

 EØS-aftalen forpligtet til at gennemføre forbudsdirektivet.
3. Direktivernes forbudsbestemmelser Forbudsdirektivets håndhævelsessystem omfatter  

 i øjeblikket følgende 11 direktiver:
Rådets direktiv 84/450/EØF af 10. september  

 1984 om indbyrdes tilnærmelse af medlemsstaternes love og  

 administrative bestemmelser om vildledende reklame, Rådets direktiv 85/577/EØF af 20. december  

 1985 om forbrugerbeskyttelse i forbindelse med aftaler indgået uden for  

 fast forretningssted, Rådets direktiv 87/102/EØF af 22. december  

 1986 om indbyrdes tilnærmelse af medlemsstaternes love og  

 administrative bestemmelser om forbrugerkredit, senest ændret ved  

 direktiv 98/7/EF, Rådets direktiv 89/552/EØF af 3. oktober 1989  

 om samordning af visse love og administrative bestemmelser i medlemsstaterne  

 vedrørende udøvelse af tv-radiospredningsvirksomhed, senest  

 ændret ved direktiv 97/36/EF, Rådets direktiv 90/314/EØF af 13. juni 1990  

 om pakkerejser, herunder pakkeferier og pakketure, Rådets direktiv 92/28/EØF af 31. marts 1992  

 om reklame for humanmedicinske lægemidler, Rådets direktiv 93/13/EØF af 5. april 1993 om  

 urimelige kontraktvilkår i forbrugeraftaler, Europa-Parlamentets og Rådets direktiv 94/47/EF af  

 26. oktober 1994 om beskyttelse af køber i forbindelse med visse  

 aspekter ved kontrakter om brugsret til fast ejendom på  

 timeshare-basis, Europa-Parlamentets og Rådets direktiv 97/7/EF af  

 20. maj 1997 om forbrugerbeskyttelse med hensyn til aftaler vedrørende  

 fjernsalg, Europa-Parlamentets og Rådets direktiv 99/44/EF af  

 25. maj 1999 om visse aspekter af forbrugerkøb og garantier i  

 forbindelse hermed og Europa-Parlamentets og Rådets direktiv 2000/31/EF af  

 8. juni 2000 om visse retlige aspekter af informationssamfundstjenester,  

 navnlig elektronisk handel, i det indre marked ("Direktivet om  

 elektronisk handel").
Oprindeligt var der på bilaget til direktivet alene  

 optaget 9 direktiver.
Ved artikel 10 i direktivet om visse aspekter af  

 forbrugerkøb og garantier og ved artikel 18 i direktivet om  

 elektronisk handel er disse direktiver efterfølgende indsat i bilaget  

 til forbudsdirektivet.
Forbudsdirektivet tager ikke stilling til, hvilke artikler  

 i de enkelte direktiver der kan danne grundlag for nedlæggelse af  

 forbud til beskyttelse af forbrugernes kollektive interesser.
Direktiverne i  

 bilaget indeholder både bestemmelser til beskyttelse af kollektive  

 interesser og bestemmelser om individuelle rettigheder.
Kommissionen har derfor på opfordring af en  

 række medlemsstater, herunder Danmark, udarbejdet et teknisk dokument  

 om spørgsmålet.
Da direktiverne om urimelige  

 kontraktvilkår, vildledende reklame, reklame for humanmedicin og  

 fjernsalg indeholder bestemmelser om nedlæggelse af forbud, fandt  

 Kommissionen det ikke påkrævet at medtage disse på det  

 tekniske dokument.
 Forbud nedlægges for overtrædelser af den del  

 af medlemsstaternes lovgivning, der anses for en gennemførelse af de i  

 bilaget opregnede direktiver, såfremt handlingen strider mod  

 forbrugernes kollektive interesser.
4. Gældende ret om søgsmålskompetence og  

 retsmidler Efter de danske retsplejeprincipper kan udenlandske  

 myndigheder og organisationer som udgangspunkt anlægge retssager i  

 Danmark på lige fod med danske myndigheder og organisationer.
Hvis en organisation har en meget løs struktur, kan  

 det være tvivlsomt, om den har processuel partsevne.
De krav, der  

 stilles i så henseende, er dog beskedne.
Når nogen i den civile retsplejes former  

 ønsker at føre sag med påstand om overholdelse af  

 lovgivning, der har offentligretlig karakter, rejser spørgsmålet  

 sig, om der foreligger den fornødne retlige interesse heri.
Det  

 almindelige udgangspunkt i dansk ret er formentlig, at en sådan retlig  

 interesse ikke foreligger, hvor sagsøgeren er en privat  

 interesseorganisation, der ikke selv er direkte krænket og ikke   som  

 mandatar   fører sagen på vegne af individuelt krænkede  

 medlemmer.
Afgørelsen om retlig interesse træffes af  

 retten på baggrund af et samlet skøn over sagens  

 omstændigheder.
Hvis en interesseorganisation i lovgivningen er tillagt  

 en særlig administrativ klageadgang, vil dette kunne tale for, at  

 organisationen tillige har den fornødne retlige interesse i  

 søgsmål vedrørende kollektive interesser på det  

 pågældende område.
 Udgangspunktet er, at når sagerne vedrører  

 handlinger foretaget i Danmark, skal de bedømmes efter dansk,  

 offentligretlig lovgivning.
 Tvangsfuldbyrdelse på tværs af  

 landegrænserne af domme, der vedrører offentligretlige  

 spørgsmål, vil normalt støde på vanskeligheder,  

 fordi de enkelte lande ikke er forpligtet til at stille deres  

 tvangsfuldbyrdelsessystemer til rådighed herfor.
Sager, hvorved man tilpligtes at undlade en handling, kan  

 anlægges efter de almindelige regler i retsplejeloven.
Sager  

 anlægges som udgangspunkt ved byretten ved den sagsøgtes  

 hjemting.
Fogedretterne kan nedlægge et foreløbigt forbud efter  

 retsplejelovens kapitel 57, såfremt der er fare for, at formålet  

 forspildes, hvis sagen skal afvente en almindelig dom.
I forbindelse med  

 forbud efter retsplejelovens regler kan der ved dom eller kendelse  

 træffes bestemmelse om sådanne foranstaltninger, som må  

 anses for nødvendige for at sikre forbudets overholdelse og  

 genoprettelse af den forud for den ulovlige handling eksisterende tilstand.  

 Overtrædelser af domme og kendelser, der forbyder en handling, kan  

 efter retsplejelovens §§ 535 og 651 straffes med bøde eller  

 hæfte.
Disse bestemmelser finder tillige anvendelse i tilfælde,  

 hvor en dom eller kendelse forbyder en dansk virksomhed en handling i  

 udlandet, jf. herved straffelovens § 6. Sagerne er efter retsplejeloven  

 underlagt privat påtale, hvilket medfører, at den, der har  

 fået nedlagt et forbud, selv må indbringe overtrædelser af  

 forbudet for retten, gennemføre efterforskningen og fremskaffe den  

 nødvendige dokumentation.
Markedsføringslovens § 13, stk. 1, indeholder en  

 særskilt hjemmel til at kunne nedlægge forbud for  

 overtrædelser af markedsføringsloven, og i forbindelse hermed  

 eller ved dom gives sådanne påbud, som må anses for  

 nødvendige for at sikre forbudets overholdelse herunder ved  

 bestemmelse om, at aftaler, der indgås i strid med forbudet, er  

 ugyldige, og om genoprettelse af den forud for den ulovlige handling  

 eksisterende retstilstand samt om tilintetgørelse eller  

 tilbagekaldelse af produkter og udsendelse af oplysninger eller berigtigelse  

 af angivelser.
Tilsidesættelse af et forbud nedlagt i medfør af  

 markedsføringsloven straffes med bøde eller hæfte og er  

 som hovedregel underlagt offentlig påtale.
Det er uafklaret, i hvilket  

 omfang offentligretlig håndhævelse af markedsføringsloven  

 kan ske over for danske virksomheders ulovlige markedsføring i  

 udlandet, når handlingerne alene har virkning der.
5. Lovforslagets indhold 5.1. Lovens anvendelsesområde Loven omfatter alene overtrædelser af de i bilaget  

 til forbudsdirektivet anførte direktiver, således som disse er  

 gennemført i medlemsstaternes nationale ret.
Endvidere er  

 anvendelsesområdet begrænset til handlinger, der har virkning i  

 en anden medlemsstat end den, hvorfra handlingen udgår.
Loven finder anvendelse på de direktiver, som er  

 eller bliver optaget på bilaget til forbudsdirektivet ved lovens  

 ikrafttræden.
For at sikre at loven finder anvendelse på  

 fremtidige direktiver om forbrugerbeskyttelse, indeholder lovforslagets § 1,  

 stk. 2, en bemyndigelse til erhvervsministeren til ved bekendtgørelse  

 at fastsætte, at loven tillige finder anvendelse på direktiver,  

 der optages på bilaget til forbudsdirektivet.
Loven omfatter alene handlinger, der strider mod  

 forbrugernes kollektive interesser.
Forhold, der er omfattet af de kollektive  

 interesser, er kendetegnet ved at berøre en ubestemt kreds af  

 forbrugere.
Der er tale om forbrugernes abstrakte interesse i, at et marked  

 er fri for overtrædelse af regler, der er indført for at  

 beskytte forbrugerne.
Kollektive interesser er således ikke en  

 akkumulering af interesser hos enkeltpersoner, der har lidt skade ved en  

 overtrædelse.
Det må antages, at kollektive forbrugerinteresser  

 som beskyttelsesobjekt i det væsentlige vil svare til det  

 beskyttelseshensyn, som Forbrugerombudsmanden lægger til grund ved sin  

 administration af markedsføringsloven.
Der er ikke fastlagt en definition af erhvervsdrivende og  

 forbrugere i forbudsdirektivet.
Begreberne må derfor fastlægges  

 under hensyn til de enkelte direktiver og den relevante lovgivning.
Lovforslaget omfatter andre medlemsstaters godkendte  

 organers mulighed for at anlægge søgsmål ved danske  

 domstole mod virksomheder, som har værneting i Danmark, for handlinger  

 i strid med direktiverne, således som disse er gennemført i  

 medlemsstaternes nationale ret.
Endvidere bemyndiger forslaget  

 erhvervsministeren til at udpege de danske myndigheder og organisationer, som  

 skal optages på Kommissionens liste og dermed have mulighed for at  

 anlægge søgsmål i andre medlemsstater over for udenlandske  

 virksomheders ulovlige praksis i Danmark.
Herudover giver forslaget mulighed  

 for at bemyndige danske myndigheder til at optræde som mandatarer for  

 andre medlemsstaters godkendte organer.
 Lovforslaget medfører i øvrigt ingen  

 ændringer af de danske myndigheders muligheder for at  

 håndhæve national lovgivning.
5.2. Gensidig anerkendelse og søgsmålskompetence Forslaget giver de godkendte organer, som andre  

 medlemsstater har udpeget i henhold til direktivet, kompetence til at  

 anlægge sager ved danske domstole.
At en myndighed eller organisation  

 er optaget på listen medfører, at domstolene skal anerkende, at  

 myndigheden eller organisationen kan varetage kollektive forbrugerinteresser.  

 Domstolene har ret til at undersøge, om godkendte organer ud fra deres  

 formål og virke er berettiget til at indbringe den konkrete sag,  

 ligesom domstolene kan tage stilling til, om sagen vedrører  

 beskyttelse af kollektive forbrugerinteresser eller en akkumulering af flere  

 enkeltpersoners individuelle interesser.
 Vedrører søgsmålet ikke en handling i  

 strid med direktiverne på bilaget til forbudsdirektivet eller et  

 forhold i strid med kollektive forbrugerinteresser, afvises sagen, medmindre  

 det godkendte organ efter andre regler er søgsmålskompetent.
 Ved at tillægge godkendte organer  

 søgsmålskompetence griber forbudsdirektivet ind i de danske  

 domstoles prøvelse af spørgsmålet om processuel partsevne  

 og retlig interesse, jf. ovenfor under punkt 4.
5.3. Nedlæggelse af forbud Det foreslås, at retssager (herunder  

 justifikationssager) mod danske virksomheder anlægges efter  

 retsplejelovens almindelige regler.
Dette medfører, at sagerne som  

 udgangspunkt anlægges ved byretten ved sagsøgtes hjemting.  

 Sagerne kan efter de almindelige regler i retsplejeloven henvises til  

 behandling i landsretterne eller Sø- og Handelsretten i  

 København.
Er anvendelsen af markedsføringsloven af  

 væsentlig betydning for sagens udfald, følger det af denne lovs  

 § 14, stk. 1, at sagen anlægges ved Sø- og Handelsretten i  

 København, medmindre parterne vedtager andet.
Vedrørende  

 spørgsmålet om lovvalg henvises til bemærkningerne punkt  

 5.5.
Direktivet kræver, at der hurtigst muligt kan  

 nedlægges forbud mod overtrædelserne.
Det foreslås derfor,  

 at fogedretterne kan nedlægge foreløbige forbud, såfremt  

 der er fare for, at formålet med et forbud forspildes, hvis sagen skal  

 afvente en almindelig dom.
Efter retsplejelovens § 642 kan der  

 nedlægges fogedforbud, såfremt det godtgøres eller  

 sandsynliggøres, at de handlinger, der søges forbudt, strider  

 mod rekvirentens ret, at rekvisitus vil foretage de handlinger, der  

 søges forbudt, og at formålet vil forspildes, såfremt  

 rekvirenten henvises til at gøre sin ret gældende ved almindelig  

 rettergang.
 Lovforslagets § 3, stk. 2, fastsætter betingelserne  

 for at kunne nedlægge foreløbigt forbud, og reglerne i  

 retsplejelovens § 642, hvorefter det bl.a. kræves, at handlingen skal  

 stride mod rekvirentens ret, finder således ikke anvendelse på  

 sager anlagt i medfør af lovforslaget.
Efter reglerne i retsplejelovens § 648, stk. 2, skal der  

 senest 2 uger efter fogedforbudet anlægges en justifikationssag ved  

 retten med påstand om stadfæstelse af forbudet.
Retsplejelovens  

 regler om forbudets udstrækning og nedlæggelse, genoprettelse mv.  

 finder ligeledes anvendelse.
Justifikationssagen anlægges som  

 udgangspunkt ved byretten, men kan efter de almindelige regler i  

 retsplejeloven henvises til behandling i landsretterne eller Sø- og  

 Handelsretten i København.
Forsætlige overtrædelser af en dom, hvorved  

 det er pålagt en virksomhed at undlade en handling i medfør af §  

 3, stk. 1, kan efter retsplejelovens § 535, stk. 1 og 2, straffes med  

 bøde eller hæfte.
Tilsidesættelse af en pligt til at  

 undlade en handling kan straffes hver gang, der foreligger en særskilt  

 tilsidesættelse af dommen.
Overtrædelser håndhæves  

 ved privat påtale.
Det er således det godkendte organ, der har  

 fået forbudt en handling, der kan anlægge sag med påstand  

 om straf, ligesom det påhviler det godkendte organ at dokumentere, at  

 forbudet er overtrådt.
 Den, der forsætligt overtræder et fogedforbud  

 efter lovens § 3, stk. 2, kan under en af rekvirenten anlagt sag  

 idømmes straf af bøde eller hæfte efter retsplejelovens §  

 651, stk. 1. Efter retsplejelovens § 651, stk. 2, kan den, der  

 forsætligt yder rekvisitus bistand til at overtræde et  

 fogedforbud, ligeledes straffes med bøde eller hæfte.  

 Spørgsmål om idømmelse af straf kan efter retsplejelovens  

 § 651, stk. 3, udsættes, indtil justifikationssagen er afgjort.
5.4. Konsultation Direktivet giver mulighed for at indføre en  

 konsultationsordning, således at det godkendte organ, som ønsker  

 at føre en forbudssag i Danmark, først kan anlægge sag,  

 når det godkendte organ ved kontakt til sagsøgte eller til  

 både sagsøgte og de nationale myndigheder har søgt at  

 bringe overtrædelsen til ophør.
Der skønnes ikke behov for at kræve, at de  

 danske myndigheder skal underrettes, før retssag anlægges af et  

 godkendt organ.
Forslagets udgangspunkt er, at de godkendte organer selv skal  

 føre sagerne.
Det må antages, at de godkendte organer som  

 hovedregel vil tage kontakt til den relevante danske tilsynsmyndighed  

 på området for derigennem at søge virksomhedens ulovlige  

 praksis bragt til ophør.
Efter gældende ret kræves det ikke, at  

 sagsøger har forsøgt at bringe en overtrædelse til  

 ophør ved at tage kontakt til sagsøgte, før sagen  

 anlægges ved domstolene.
Såfremt sagsøger ikke har  

 forsøgt at formå sagsøgte til at ophøre med en  

 ulovlig handling, før sagen anlægges, og såfremt  

 sagsøgte under sagen meddeler, at man vil ophøre med den  

 ulovlige handling, vil dette efter omstændighederne kunne  

 medføre, at sagsøger bliver pålagt at betale såvel  

 egne som modpartens sagsomkostninger.
Det må antages, at udenlandske godkendte organer  

 altid vil søge at stoppe en ulovlig handling ved at tage kontakt til  

 den erhvervsdrivende, før søgsmål indledes, for derved  

 så hurtigt og billigt som muligt at få stoppet den ulovlige  

 handling.
På denne baggrund anses det ikke for nødvendigt at  

 indføre en bestemmelse, der pålægger godkendte organer en  

 forpligtelse til at konsultere den erhvervsdrivende, før sagen  

 anlægges.
5.5. Lovvalgsregler Forbudsdirektivet tager ikke stilling til, hvilket lands  

 lovgivning der skal anvendes, da det ikke var muligt at opnå enighed  

 herom under direktivforhandlingerne.
Tv-radiodirektivet bygger på et  

 senderlandsprincip, hvorefter det er senderlandets lovgivning, der regulerer  

 udsendelsesvirksomheden.
De øvrige direktiver på bilaget til  

 forbudsdirektivet indeholder ikke et tilsvarende princip eller lovvalgsregler  

 i øvrigt.
 Lovvalget er endvidere ikke reguleret af de internationale  

 lovvalgskonventioner, som Danmark har tiltrådt.
Det har været overvejet at medtage en lovvalgsregel  

 i lovforslaget.
Baggrunden herfor er, at danske domstole normalt ikke  

 anvender udenlandske offentligretlige regler, og at fx  

 markedsføringslovens offentligretlige regler sædvanligvis kun  

 anvendes på handlinger, der har virkning i Danmark.
Det er  

 således ikke reguleret, hvilket lands lovgivning danske domstole skal  

 anvende, når andre medlemsstaters forbrugere gøres til mål  

 for danske virksomheders ulovlige markedsføring.
Direktiverne på bilaget til forbudsdirektivet er  

 meget forskellige, og forbudsdirektivet forventes at ville komme til at  

 omfatte en række nye direktiver, hvis indhold i dag ikke er kendt.
Tv-  

 radiodirektivet og direktivet om elektronisk handel indeholder et  

 senderlandsprincip, hvilket medfører, at virksomheder, der sender fra  

 Danmark, skal overholde dansk lovgivning, selvom markedsføringen er  

 rettet mod andre medlemsstater.
Danmark har under forhandlingerne om forbudsdirektivet  

 arbejdet for en lovvalgsregel, der pegede på virkningslandets  

 lovgivning.
Da direktiverne som nævnt er meget forskellige, og da nogle  

 direktiver allerede indeholder et senderlandsprincip, er det ikke fundet  

 hensigtsmæssigt at indføre en lovvalgsregel.
Lovforslaget  

 indeholder derfor ikke en lovvalgsregel, men lader det være op til  

 domstolene at tage stilling til spørgsmålet.
5.6. Anvendelse af videregående regler En del af de på bilaget optagne direktiver er  

 minimumsdirektiver.
Dette medfører, at de enkelte medlemsstater kan  

 have fastsat mere vidtgående krav end dem, der følger af  

 direktiverne.
Der kan efter lovforslaget nedlægges forbud mod  

 handlinger i strid med dette højere beskyttelsesniveau.
Der kan derfor  

 opstå spørgsmål om, hvorvidt de videregående  

 nationale regler falder inden for forbudsdirektivets anvendelsesområde.  

 Dette vil være op til domstolene i de konkrete sager at  

 afgøre.
Efter fjernsalgsdirektivet, der er et minimumsdirektiv,  

 har forbrugerne ved fjernsalg som udgangspunkt 7 dages fortrydelsesret fra en  

 vare modtages.
Hvis en medlemsstat ved gennemførelsen af direktivet  

 har fastsat fortrydelsesfristen til fx 10 dage, må fortrydelsesfristen  

 på 10 dage antages at falde inden for direktivets  

 anvendelsesområde.
Da fjernsalgsdirektivet eksplicit undtager bl.a.  

 finansielle tjenesteydelser, må sådanne tjenesteydelser antages  

 at falde uden for direktivets anvendelsesområde, uanset om  

 fortrydelsesretten efter en medlemsstats lovgivning tillige omfatter  

 finansielle ydelser.
Kommissionen har i et notat bilagt en skrivelse af 8.  

 september 2000 som fortolkningsbidrag anført, at afgørende for,  

 om man befinder sig inden for forbudsdirektivets anvendelsesområde, er,  

 om den pågældende handling er i strid med national lovgivning,  

 der yder et højere beskyttelsesniveau end minimumsbeskyttelsen i det  

 pågældende direktiv.
Er handlingen i strid med en national  

 lovgivning, der indfører en ny eller anderledes form for beskyttelse  

 af forbrugerne, som ikke er indeholdt i direktivet, vil de nationale regler  

 ikke kunne håndhæves i medfør af forbudsdirektivet.
5.7. Godkendelse af myndigheder og organisationer Medlemsstaterne kan vælge at udpege en eller flere  

 uafhængige offentlige myndigheder, der har til opgave at beskytte  

 forbrugernes kollektive interesser, til at udøve  

 søgsmålsretten efter direktivet.
Medlemsstaterne kan ligeledes  

 vælge at udpege private organisationer, der har til opgave at beskytte  

 forbrugernes kollektive interesser efter de kriterier, der er fastsat i den  

 nationale lovgivning.
Medlemsstaterne kan vælge frit mellem de to  

 løsninger eller anvende dem begge.
På baggrund heraf foreslås en bemyndigelse,  

 hvorefter erhvervsministeren efter forhandling med de berørte ministre  

 kan udpege danske myndigheder og organisationer, der kan anlægge  

 søgsmål i andre medlemsstater.
Forslaget tager ikke stilling  

 til, hvilke organer der skal godkendes.
Godkendelse og optagelse på  

 Kommissionens offentliggjorte liste berører ikke de  

 pågældende organers søgsmålskompetence ved de danske  

 domstole.
 I dag fører Lægemiddelstyrelsen tilsyn med  

 den direktivbestemte lovgivning om humanmedicin, Radio- og  

 TV-Reklamenævnet med tv-radiodirektivet, og Forbrugerombudsmanden  

 fører som led i sit generelle markedsføringstilsyn et vist  

 tilsyn med de øvrige direktiver, dog ikke pakkerejsedirektivet og  

 time-sharedirektivet.
Selvom Lægemiddelstyrelsens afgørelser kan  

 påklages til Sundhedsministeriet, må det antages, at  

 Lægemiddelstyrelsen er et uafhængigt offentligt organ i  

 direktivets forstand, idet Lægemiddelstyrelsen er uafhængig af  

 private interesser.
Forbrugerombudsmandens og Radio- og  

 TV-Reklamenævnets afgørelser kan ikke påklages  

 administrativt.
 Endvidere vil alle lovlige organisationer, der har til  

 formål at beskytte forbrugernes kollektive interesser, kunne godkendes,  

 jf. forbudsdirektivets artikel 3. Dette vil kunne medføre, at  

 sådanne organisationer får tillagt en  

 søgsmålskompetence, som de ellers ikke har efter dansk ret, jf.  

 punkt 4.
Det vil være naturligt at udpege de myndigheder, der  

 håndhæver reglerne nationalt, til også at  

 håndhæve reglerne over for andre medlemsstaters virksomheder,  

 ligesom forbrugerorganisationer som fx Forbrugerrådet vil kunne  

 udpeges.
Som en fleksibel løsning lægger lovforslaget derfor op  

 til, at såvel myndigheder som organisationer skal kunne udpeges til at  

 anlægge søgsmål med påstand om forbud i andre  

 medlemsstater.
Ordlyden af forbudsdirektivets artikel 4, stk. 2, kan  

 opfattes således, at har en medlemsstat udpeget en privat organisation  

 til at indlede søgsmål i andre medlemsstater, vil alle  

 organisationer, der er lovligt oprettet i medlemsstaten, og som har til  

 formål at varetage kollektive forbrugerinteresser, efter anmodning  

 kunne kræve at blive optaget på listen over godkendte organer,  

 uanset organisationens størrelse og/eller evne til at føre  

 sagerne på betryggende vis.
Da formålet med forbudsdirektivet er  

 at sikre et højt beskyttelsesniveau, vil det imidlertid stride mod  

 formålet, såfremt en medlemsstat ikke kan undlade at udpege en  

 organisation, i tilfælde hvor det ikke findes, at organisationen under  

 en retssag på betryggende vis vil kunne varetage forbrugernes  

 kollektive interesser.
Spørgsmålet har efter vedtagelsen af  

 direktivet været forelagt Kommissionen, der har erklæret sig enig  

 i denne fortolkning.
Det kan derfor ikke antages, at erhvervsministeren er  

 forpligtet til efter anmodning at udpege enhver privat organisation, som  

 ifølge sine vedtægter har til formål at varetage  

 forbrugernes interesser.
Godkendelse af danske myndigheder til at anlægge  

 sager med påstand om forbud efter direktiverne, som disse er  

 gennemført ved national ret, vil udvide myndighedernes  

 kompetenceområde.
Det er usikkert, i hvilket omfang andre medlemsstater  

 i dag anerkender danske myndigheders søgsmålskompetence.  

 Forbudsdirektivet sikrer denne anerkendelse for godkendte myndigheder  

 samtidig med, at lovvalgsreglerne, som nævnt under punkt 5.5, kan  

 føre til, at danske myndigheder tillægges kompetence til at  

 anlægge søgsmål med henblik på overholdelse af  

 regler, der er mere vidtgående end dem, der følger af dansk  

 ret.
5.8. Repræsentation Som det fremgår af punkt 4, er myndighederne  

 på nuværende tidspunkt ofte reelt uden mulighed for at  

 håndhæve forbud mod udenlandske virksomheders ulovlige praksis i  

 Danmark, når markedsføringen udgår fra en anden  

 medlemsstat.
Det uholdbare i udviklingen vedrørende tilsynet med  

 international markedsføring førte til, at der i 1992 på  

 initiativ af de nordiske forbrugerombudsmænd blev etableret Det  

 Internationale Netværk af Markedsføringstilsyn (IMSN).  

 Netværket består af lederne af tilsynene med markedsføring  

 i de europæiske lande samt en række OECD-lande.
Netværket  

 mødes et par gange om året og drøfter praktiske  

 foranstaltninger til indgreb mod uetisk markedsføring over  

 grænserne.
Netværkssamarbejdet består i et praktisk  

 samarbejde mellem tilsynsmyndighederne i de enkelte lande.
Deltagerne i  

 netværket påtager sig bl.a.:
a)	at skride ind over for tilfælde af uetisk  

 markedsføring, så snart disse konstateres.
Dette samarbejde har  

 uformel karakter.
Deltagerne forpligter sig til efter bedste evne at  

 bistå hinanden inden for rammerne af de enkelte landes lovgivning og de  

 til rådighed værende ressourcer, b)	at udveksle informationer om markedsføringstiltag, hvor der  

 er særlige problemer, og om tiltag   nuværende som fremtidige  

 der forventes at få særlig betydning, c)	at formidle en regelmæssig kontakt mellem deltagerne,  

 især i form af en årlig konference samt udveksling af oplysninger  

 om sager af aktuel interesse gennem bilateralt og multilateralt  

 samarbejde.
 Der er tillige i 1999 dannet en undergruppe (IMSN-Europe),  

 som er et europæisk forum for de nationale myndigheder, der er  

 ansvarlig for håndhævelse af den europæiske  

 forbrugerlovgivning, dog ikke sundheds- og  

 produktsikkerhedsspørgsmål.
Begrundelsen for dannelsen af IMSN-Europe er den  

 omfattende mængde af EF-direktiver vedrørende  

 forbrugerbeskyttelse.
Disse giver behov for at styrke og forbedre samarbejdet  

 og en systematisk udveksling af oplysninger mellem de europæiske  

 tilsynsmyndigheder for at sikre en mere effektiv håndhævelse af  

 den europæiske forbrugerlovgivning.
Kommissionen støtter  

 netværket ved at stille hjemmeside, informationssystem og database til  

 rådighed.
Den danske Forbrugerombudsmand er medlem af IMSN-Europe.
Som anført i punkt 1 er formålet med  

 forbudsdirektivet at sikre bedre mulighed for at hindre en ulovlig  

 grænseoverskridende praksis.
Forslaget kan derfor samtidig ses som led  

 i en væsentlig styrkelse og udbygning af det uformelle europæiske  

 netværkssamarbejde mellem tilsynsmyndighederne.
Det er dog samtidig klart, at direktivets system giver en  

 række praktiske problemer, når en sag skal anlægges ved en  

 anden medlemsstats domstol, og sagen muligvis skal bedømmes efter en  

 lovgivning, som sagsøger ikke er bekendt med.
For at effektivisere  

 samarbejdet giver lovforslaget derfor erhvervsministeren mulighed for at  

 bemyndige danske myndigheder til at føre sagerne for andre  

 medlemsstaters godkendte organer.
Efter gældende dansk ret kan en offentlig myndighed  

 i særlige tilfælde optræde som mandatar.
Dette kræver  

 dog, at sagen falder inden for myndighedens kompetence.
Da forbud efter punkt  

 5.5. kan tænkes at blive nedlagt i medfør af andre  

 medlemsstaters lovgivning, er det hensigtsmæssigt at indføre en  

 regel, som sikrer, at de nationale myndigheder kan føre sager for  

 andre medlemsstaters godkendte organer.
Bemyndigelsen medfører, at offentlige myndigheder  

 vil kunne optræde som mandatar efter de almindelige principper herom  

 på vegne af udenlandske godkendte organer inden for lovens  

 anvendelsesområde.
Fører en dansk myndighed en sag på  

 vegne af en anden medlemsstats godkendte organer, vil myndigheden kunne  

 hæfte for eventuelle sagsomkostninger, men normalt ikke for et  

 eventuelt erstatningskrav.
Ministeren kan fastsætte nærmere betingelser  

 for udøvelsen af den nævnte virksomhed.
Det kan således  

 gøres til en betingelse for udøvelsen af mandatarvirksomheden,  

 at der består gensidighed.
Det vil sige, at myndigheden ikke kan  

 påtage sig at føre sagen for andre medlemsstaters godkendte  

 organer, medmindre disse har en lignende kompetence ifølge deres  

 lovgivning.
Optræder en dansk myndighed som mandatar for en  

 anden medlemsstats godkendte organ, vil myndigheden alene have de samme  

 retsmidler til rådighed, som ifølge retsplejeloven kan anvendes  

 af det godkendte organ.
Forbrugerombudsmandens muligheder efter  

 markedsføringsloven for at meddele administrative forbud kan  

 således ikke anvendes, i tilfælde hvor Forbrugerombudsmanden  

 optræder som mandatar.
Private organisationer er ikke som offentlige myndigheder  

 begrænset til kun at anlægge søgsmål, der  

 vedrører forhold, som er i strid med dansk ret.
Private organisationer  

 må derfor antages at kunne føre retssager i Danmark som  

 mandatarer efter de almindelige regler herom   både for privatpersoner  

 og udenlandske organisationer, hvis de pågældende udenlandske  

 myndigheder og organisationer selv er søgsmålsberettigede.
B.
Lovforslagets administrative og økonomiske konsekvenser Økonomiske og administrative konsekvenser for det offentlige Gennemførelsen af forbudsdirektivet  

 indebærer, at Forbrugerombudsmanden fremover skal have mulighed for at  

 retsforfølge udenlandske virksomheder, der markedsfører sig  

 over for forbrugere her i landet.
Forbudsdirektivet vil medføre nye  

 aktiviteter for Forbrugerstyrelsen for så vidt angår øget  

 national og international koordination mellem tilsynsmyndighederne mv.,  

 øgede udgifter til retsforfølgelse i andre medlemsstater,  

 øget administration som følge af udenlandske godkendte organers  

 henvendelser til Forbrugerombudsmanden, bl.a. som følge af den  

 foreslåede effektivisering af myndighedssamarbejdet i forbindelse med  

 danske virksomheders ulovlige markedsføring i andre medlemsstater,  

 samt et øget behov for anvendelse af direktivets  

 håndhævelsessystem som følge af den stigende  

 internationale handel.
Der er til de nævnte aktiviteter budgetteret med  

 et permanent årligt bevillingsbehov på 2 AC-årsværk  

 à kr. 330.000 kr. samt anslåede kr. 250.000 i øvrig drift  

 til dækning af overhead, rejseaktivitet samt udgifter ved retssager i  

 andre medlemsstater mv. på FFL 2001 og i BO-årene.
Herudover  

 skønner Sundhedsministeriet, at Lægemiddelstyrelsens udgifter  

 til håndhævelse af reglerne for humanmedicinske lægemidler  

 vil udgøre 100.000 kr.
Erhvervsøkonomiske konsekvenser og administrative konsekvenser  

 for virksomheder Lovforslaget skønnes ikke at indebære  

 økonomiske eller administrative konsekvenser for virksomhederne.
En  

 effektiv håndhævelse vil være til gavn for de virksomheder,  

 der overholder de omhandlede direktiver, idet konkurrenceforvridning  

 undgås.
C.
Lovforslagets miljømæssige konsekvenser Lovforslaget skønnes ikke at indebære  

 miljømæssige konsekvenser.
D.
Høring Lovforslaget har været sendt i høring hos  

 Advokatrådet, Akademikernes Centralorganisation,  

 Amtsrådsforeningen, Arbejderbevægelsens Erhvervsråd,  

 Brancheorganisationen Forbrugerelektronik, Brancheforeningen for Kontor og  

 Data, Bryggeriforeningen, Centralforeningen af Autoreparatører i  

 Danmark, Danmarks Automobilforhandlerforening, Danmarks Fotohandlerforening,  

 Danmarks Nationalbank, Danmarks Optikerforening, Danmarks Rederiforening,  

 Danmarks Rejsebureau Forening, Danmarks Sportshandler-Forening, Dansk  

 Annoncørforening, Dansk Dagligvareleverandørforening, Dansk  

 Fagpresse, Dansk Handel & Service, Dansk Industri, Dansk Magasinpresse,  

 Dansk Markedsføringsforbund, Dansk Postordreforening, Dansk Standard,  

 Dansk Textil Union, Dansk Tipstjeneste, Danske Andelsselskaber, Danske  

 Biludlejere, Danske Dagblades Forening, Danske Finansieringsselskabers  

 Forening, Danske Reklamebureauers Brancheforening, DDK   Dansk  

 Detailkreditråd, De Danske Bilimportører, De Samvirkende  

 Købmænd, Den Danske Dommerforening, Det Danske Handelskammer,  

 Dommerfuldmægtigforeningen, FEHA/Markedsføringsnævnet,  

 Finansrådet, Forbrugerklagenævnets Forretningsudvalg,  

 Forbrugerombudsmanden, Forbrugerrådet, Foreningen af Dagligvare  

 Grossister, Foreningen af Danske Internetleverandører, Foreningen af  

 Rejsearrangører i Danmark, Foreningen for Dansk Internet Handel,  

 Forsikring og Pension, Fællesforeningen for Danmarks Brugsforeninger,  

 HORESTA, Håndværksrådet, IT-Brancheforeningen, Kommunernes  

 Landsforening, Landbrugsrådet, Landsforeningen for Danske  

 Distriktsblade og Lokalaviser, Liberale Erhvervsråd,  

 Motorcykel-forhandler Foreningen, Møbelhandlernes Centralforening,  

 Nationalbanken, Oliebranchens Fællesrepræsentation,  

 Præsidenten for Sø- og Handelsretten, Præsidenten for  

 Østre Landsret, Præsidenten for Vestre Landsret,  

 Præsidenterne for retterne i København, Århus, Odense,  

 Ålborg og Roskilde, Radio- og TV-Reklamenævnet, Radiobranchens  

 Reklameudvalg, Radiofaghandelens Brancheorganisation, Realkreditrådet,  

 Telekommunikationsindustrien i Danmark, TV 2 Reklame A/S, TVDanmark A/S, TV 3  

 og Vin og Spiritus Organisationen i Danmark.
Endvidere er Finansministeriet,  

 Forskningsministeriet, Justitsministeriet, Kulturministeriet, Miljø-  

 og Energiministeriet, Ministeriet for Fødevarer, Landbrug og Fiskeri,  

 Sundhedsministeriet, Undervisningsministeriet og Økonomiministeriet  

 blevet hørt.
E.
Skema over konsekvenser Positive Konsekvenser/mindreudgifter Negative Konsekvenser/merudgifter Økonomiske konsekvenser for stat, kommuner og  

 amtskommuner Ingen Udgifter til at nedlægge forbud i andre medlemsstater  

 samt udgifter ved nedlæggelse af forbud her i landet.
Udgifter til  

 øget koordinering nationalt og internationalt, og øgede  

 administrationsudgifter i forbindelse med udenlandske godkendte organers  

 henvendelser til danske tilsynsmyndigheder Administrative konsekvenser for stat, kommuner og  

 amtskommuner Mere effektiv indgrebsmulighed over for virksomheder, der  

 foretager ulovlige handlinger her i landet eller i en anden medlemsstat Ingen Økonomiske konsekvenser for erhvervslivet Muligheden for at nedlægge forbud er med til at hindre  

 illoyal og konkurrenceforvridende adfærd på det danske og det  

 europæiske marked til gavn for danske virksomheders konkurrenceevne Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Mere effektiv beskyttelse af forbrugerne mod ulovlig  

 grænseoverskridende markedsføring Ingen Forholdet til EU-retten Forslaget gennemfører Europa-Parlamentets og  

 Rådets direktiv 98/27/EF af 19. maj 1998 om søgsmål med  

 påstand om forbud på området beskyttelse af forbrugernes  

 interesser (EF-Tidende 1998 nr.
L 166 s. 51-55) Bemærkninger til lovforslagets enkelte  

 bestemmelser Til § 1 Lovforslagets anvendelsesområde fastlægges i §  

 1. Loven finder alene anvendelse på håndhævelse af den  

 direktivbestemte lovgivning, der er gennemført som følge af de  

 i bilaget til direktiv 98/27/EF om søgsmål med påstand om  

 forbud på området beskyttelse af forbrugernes interesser medtagne  

 direktiver.
Forslaget finder alene anvendelse i tilfælde, hvor en  

 erhvervsdrivende i en medlemsstat begår ulovlige handlinger, der har  

 virkning i en anden medlemsstat.
Loven finder ikke anvendelse på danske  

 virksomheders ulovlige handlinger, når handlingerne alene har virkning  

 i Danmark.
Endvidere bemyndiges erhvervsministeren til ved  

 bekendtgørelse at lade loven omfatte nye direktiver, der optages  

 på bilaget til forbudsdirektivet.
Der henvises til punkt 5.1. i de  

 almindelige bemærkninger.
Til § 2 Bestemmelsen giver andre medlemsstaters godkendte organer  

 søgsmålskompetence ved de danske domstole.  

 Søgsmålskompetencen gælder alene søgsmål med  

 påstand om forbud og håndhævelse af forbudene og alene  

 sager, hvor danske virksomheder har foretaget ulovlige handlinger i strid med  

 de direktiver, som er optaget på bilaget til forbudsdirektivet, som  

 disse er gennemført ved medlemsstaternes nationale ret.
Kommissionen  

 udarbejder en liste over de godkendte organer tillige med en beskrivelse af  

 disses formål.
Listen og ændringer af listen  

 offentliggøres i De Europæiske Fællesskabers Tidende.  

 Godkendte myndigheder og organisationer er alle organer, der har en legitim  

 interesse i at sikre overholdelsen af de bagvedliggende direktiver, og som er  

 retmæssigt oprettet iht. medlemsstaternes lovgivning.
Domstolene skal acceptere denne liste som bevis for, at de  

 godkendte organer kan varetage forbrugernes kollektive interesser.
Domstolene  

 har ret til at undersøge, om de godkendte organer ud fra deres  

 formål og virke har en retlig interesse i at indbringe en sag i det  

 konkrete tilfælde.
Det vil således efter en konkret vurdering  

 være muligt for retten at afvise en sag.
Retten kan således fx  

 afvise en udenlandsk bilejerorganisation, der vil nedlægge forbud mod  

 vildledende reklame for computere, uanset at organisationen er optaget  

 på Kommissionens offentliggjorte liste, og organisationens formål  

 er at beskytte medlemmernes interesser.
 Den handling, som det godkendte organ ønsker at  

 få forbudt, skal have virkning i den medlemsstat, som har udpeget  

 organet.
Til § 3 Bestemmelsen giver mulighed for, at en dansk  

 virksomhed ved dom kan tilpligtes at undlade en handling i en anden  

 medlemsstat.
Det er handlinger i strid med direktiverne, som disse er  

 gennemført ved medlemsstaternes nationale ret, og som er i strid med  

 kollektive forbrugerinteresser, der kan forbydes.
Udover at kunne forbyde  

 handlinger, er det tillige muligt at understøtte forbudene med  

 foranstaltninger, som må anses for nødvendige for at sikre  

 genoprettelse.
Foranstaltningerne skal stå i rimeligt forhold til  

 overtrædelsen og skal være klart beskrevne.
Det vil fx være  

 muligt at påbyde en berigtigelse af vildledende reklamer.
Bestemmelsen anviser ikke hvilken medlemsstats lovgivning,  

 domstolen skal anvende.
Det er således op til domstolene at  

 afgøre, hvilket lands materielle lovgivning der skal anvendes.
Der  

 henvises til punkt 5.5. i de almindelige bemærkninger.
En del af direktiverne er minimumsdirektiver, hvilket  

 medfører, at de forskellige medlemsstater kan have fastsat mere  

 vidtgående krav, end dem der følger af direktiverne.
Det vil i  

 givet fald være op til domstolene i de konkrete sager at afgøre,  

 om de regler, som godkendte organer påberåber sig til  

 støtte for forbudet, falder inden for direktivets  

 anvendelsesområde.
Der henvises til punkt 5.6. i de almindelige  

 bemærkninger.
Den, der forsætligt overtræder en dom efter §  

 3, stk. 1, kan efter retsplejelovens § 535 idømmes straf af  

 bøde eller hæfte.
Det er det organ, som har fået forbudt  

 en handling, der kan anlægge straffesag for overtrædelse af en  

 dom.
Der kan straffes hver gang, der foreligger en særskilt  

 tilsidesættelse af dommen.
Til stk. 2 Bestemmelsen hjemler, at der kan nedlægges  

 fogedforbud efter retsplejelovens almindelige regler.
Direktivet  

 kræver, at det er muligt at nedlægge et forbud hurtigt, så  

 formålet med forbudet ikke forspildes.
Det forventes, at langt  

 hovedparten af forbudssagerne vil blive startet i fogedretten.  

 Overtrædelser af fogedforbud kan efter retsplejelovens § 651 straffes  

 med bøde eller hæfte.
Det er rekvirenten, der kan anlægge  

 straffesag.
Spørgsmålet om idømmelse af straf kan  

 udsættes, indtil justifikationssagen er afgjort.
 Et fogedforbud forudsætter, at sagsøger kan  

 godtgøre eller sandsynliggøre, at den handling, der  

 søges forbudt, er ulovlig, og at formålet med forbudet  

 forspildes, såfremt sagen skal afvente en almindelig rettergang.  

 Bestemmelsen fastsætter betingelserne for nedlæggelse af forbud  

 efter reglerne i retsplejelovens kapitel 57. Der henvises til punkt 5.3. i de  

 almindelige bemærkninger.
Nedlægger fogedretten et forbud, skal  

 sagsøger efter reglerne i retsplejeloven anlægge sag til  

 stadfæstelse af fogedforbudet inden 2 uger.
Fogedrettens  

 afgørelser kan påkæres efter reglerne i retsplejeloven,  

 ligesom en dom, der forbyder en handling, kan ankes efter reglerne i  

 retsplejeloven.
Til § 4 Bestemmelsen giver erhvervsministeren bemyndigelse til  

 efter forhandling med de berørte ministre at udpege de myndigheder og  

 organisationer, der kan anlægge forbudssager i andre medlemsstater for  

 overtrædelser af den direktivbestemte lovgivning begået af  

 erhvervsdrivende fra andre medlemsstater, når de ulovlige handlinger  

 har virkning i Danmark.
Direktivet kræver, at de godkendte organer skal  

 være lovlige og have rets- og handleevne efter national lovgivning.
Det  

 kræves ikke, at disse ifølge lovgivningen er pålagt en  

 særlig forpligtelse til at varetage kollektive forbrugerinteresser.
De i bilaget nævnte direktiver håndhæves  

 nationalt af Forbrugerombudsmanden, Lægemiddelstyrelsen og Radio- og  

 TV-Reklamenævnet.
Udgangspunktet for disse myndigheder er, at de alene  

 kan behandle sager, herunder anlægge retssager med hjemmel i den danske  

 lovgivning.
En udvidelse af disse myndigheders virksomhed til også at  

 omfatte udenlandsk ret kræver derfor en særskilt hjemmel.
 Da bilaget forventes udvidet løbende med nye  

 direktiver, og da der kan opstå nye myndigheder og organisationer, der  

 har en legitim interesse i at blive søgsmålskompetent, er det  

 fleksibelt, at erhvervsministeren efter forhandling med de berørte  

 ministre har mulighed for løbende at udpege nye myndigheder mv. til at  

 indlede søgsmål i andre medlemsstater.
 Som udgangspunkt må det forventes, at de offentlige  

 myndigheder, der håndhæver direktiverne nationalt, vil blive  

 udpeget til at kunne håndhæve disse over for udenlandske  

 virksomheder i henhold til direktivet, og at der udpeges en central  

 tilsynsmyndighed, der har den koordinerende funktion såvel nationalt  

 som internationalt.
Videre er det muligt at udpege forbrugerorganisationer til  

 at indlede søgsmål i andre medlemsstater.
Sådanne  

 organisationer kan efter deres formål og virke have et ønske om  

 at få nedlagt forbud til beskyttelse af kollektive  

 forbrugerinteresser.
 At erhvervsministeren efter forhandling med de  

 berørte ministre kan godkende myndigheder og organisationer  

 medfører, at erhvervsministeren på samme måde kan  

 tilbagekalde en godkendelse til at føre sager i andre  

 medlemsstater.
Til stk. 2 Bestemmelsen giver mulighed for, at der fastsættes  

 nærmere betingelser for udøvelsen af  

 søgsmålskompetencen.
Over for myndigheder vil der kunne fastsættes  

 nærmere regler om hvilke direktiver og artikler, de forskellige  

 myndigheder kan håndhæve.
Der kan endvidere fastsættes krav  

 om koordinering mellem myndighederne, ligesom der kan fastsættes andre  

 begrænsninger i myndighedernes tilsynsbeføjelser.
Der henvises  

 til de specielle bemærkninger under § 5.
 Det må antages, at erhvervsministeren ikke er  

 forpligtet til at udpege enhver organisation, der ønsker at blive  

 godkendt, jf. herved de almindelige bemærkninger punkt 5.7. Det  

 må endvidere antages, at godkendelsen af private organisationer som  

 følge heraf kan begrænses til alene at gælde visse  

 direktiver eller bestemmelser.
Til stk. 3 Bestemmelsen fastslår, at det er erhvervsministeren,  

 der meddeler Kommissionen hvilke myndigheder og organisationer, der er  

 udpeget til at anlægge forbudssager i andre medlemsstater,  

 således at disse optages på listen over godkendte myndigheder og  

 organisationer.
Til § 5 Ved udarbejdelsen af direktivet forudsatte Kommissionen,  

 at godkendte organer skulle kunne bemyndige godkendte organer fra andre  

 medlemsstater til at indlede søgsmål på disses vegne.  

 Dette giver mulighed for en væsentlig bedre  

 retshåndhævelse, idet det altid vil være forbundet med  

 problemer at føre retssager i andre medlemsstater, som følge af  

 forskelle i de processuelle systemer samt sprogvanskeligheder.
Direktivet kræver ikke, at der etableres en  

 sådan mulighed.
Da hovedparten af medlemsstaterne vil henvise  

 udenlandske godkendte organer til selv at få nedlagt forbud ved de  

 nationale domstole, vil det være forbundet med vanskeligheder at  

 få nedlagt forbud.
Ud fra retshåndhævelses- og  

 ressourcemæssige hensyn vil det derfor være en klar fordel,  

 såfremt der mellem medlemsstaternes myndigheder mv. kan træffes  

 gensidige overenskomster om at føre forbudssager på hinandens  

 vegne.
Da der sandsynligvis vil være stor forskel på,  

 hvilke og hvor mange myndigheder og organisationer de forskellige  

 medlemsstater godkender til at indlede søgsmål i andre  

 medlemsstater, bør danske myndigheder ikke være forpligtet til  

 at indgå sådanne aftaler.
Det vil være naturligt, at  

 sådanne aftaler indgås med de godkendte udenlandske organer,  

 myndighederne i forvejen har et samarbejde med fx i de forskellige  

 netværksgrupper.
På den måde sikres det, at sagerne  

 overlades til organer, som myndighederne har tillid til kan varetage  

 håndhævelsen på betryggende vis.
 Bestemmelsen giver derfor mulighed for, at  

 erhvervsministeren efter forhandlinger med de berørte ministre kan  

 beslutte, at danske myndigheder kan føre sager for udenlandske  

 godkendte organer efter de almindelige regler for mandatarer.
Dette medfører, at erhvervsministeren kan  

 fastsætte nærmere betingelser for, at myndighederne kan  

 påtage sig sådanne forpligtelser.
Mandatarvirksomheden kan  

 betinges af gensidighed, således at det udenlandske godkendte organ,  

 der indgås overenskomst med, også er forpligtet eller har  

 mulighed for at føre sager på vegne af de danske myndigheder.  

 Videre kan der fastsættes betingelser om hvilke udenlandske godkendte  

 organer, der kan indgå sådanne aftaler med, samt hvem der skal  

 bære omkostningerne ved sagen, herunder eventuelle sagsomkostninger til  

 sagsøgte, omkostninger til retsafgifter, advokatbistand samt  

 myndighedens eget arbejde.
Reglerne om mandatarer følger af retspraksis og  

 vedrører som udgangspunkt foreninger, interesseorganisationer og  

 lignendes mulighed for at føre retssager på deres medlemmers  

 vegne inden for foreningens interesseområde.
En organisation kan  

 tillige optræde som mandatar for en udenlandsk part, der er i en  

 tilsvarende situation som foreningens medlemmer.
En mandatar er ikke part i  

 sagen, men må betragtes som en procesfuldmægtig.
Mandataren  

 optræder i sagen som følge af, at en part har bemyndiget  

 mandataren hertil.
Dette medfører, at parten til enhver tid kan  

 trække bemyndigelsen tilbage.
Mandataren kan under retssagen lade sig  

 repræsentere ved en advokat eller af en anden, der efter retsplejeloven  

 kan repræsentere mandataren under sagen.
Om reglerne for mandatarer  

 henvises endvidere til de almindelige bemærkninger punkt 5.8.
Til § 6 Loven skal i henhold til direktivet træde i kraft  

 senest den 1. januar 2001.
Til § 7 Bestemmelsen vedrører lovens territoriale  

 gyldighed.
Bilag 1 EUROPA-PARLAMENTETS OG RÅDETS DIREKTIV 98/27/EF af  

 19. maj 1998 om søgsmål med påstand om forbud på  

 området beskyttelse af forbrugernes interesser EUROPA-PARLAMENTET OG RÅDET FOR DEN EUROPÆISKE UNION HAR under henvisning til traktaten om oprettelse af Det Europæiske  

 Fællesskab, særlig artikel 100 A, under henvisning til forslag fra Kommissionen (i ), under henvisning til udtalelse fra Det Økonomiske og Sociale Udvalg  

 (ii ) i henhold til fremgangsmåden i traktatens artikel 189 B (iii ), og ud fra følgende betragtninger:
 UDSTEDT FØLGENDE DIREKTIV:
Artikel 1 Anvendelsesområde 1.	Formålet med dette direktiv er en indbyrdes tilnærmelse  

 af medlemsstaternes love og administrative bestemmelser vedrørende  

 søgsmål med påstand om forbud som omhandlet i artikel 2  

 til beskyttelse af forbrugernes kollektive interesser som omhandlet i  

 direktiverne i bilaget, således at det sikres, at det indre marked  

 fungerer korrekt.
 2.	I dette direktiv forstås ved overtrædelse enhver  

 handling, som skader de i stk. 1 nævnte kollektive interesser, og som  

 er i modstrid med de i bilaget anførte direktiver som  

 gennemført i medlemsstaternes nationale ret.
Artikel 2 Søgsmål med påstand om forbud 1.	Medlemsstaterne udpeger de domstole eller administrative  

 myndigheder, der har kompetence til at træffe afgørelse i sager,  

 der er indbragt af de i medfør af artikel 3 godkendte  

 organer/organisationer, med henblik på:
 2.	Dette direktiv berører ikke den internationale privatret med  

 hensyn til lovvalg, der normalt vil føre til anvendelse enten af  

 lovgivningen i den medlemsstat, hvor overtrædelsen er begået,  

 eller lovgivningen i den medlemsstat, hvor overtrædelsen har  

 virkning.
Artikel 3 Organer/organisationer, der kan indlede  

 søgsmål I dette direktiv forstås ved "godkendt organ/organisation" ethvert  

 organ eller enhver organisation, som er retmæssigt oprettet i henhold  

 til en medlemsstats lovgivning, og som har en legitim interesse i at sikre  

 overholdelsen af de bestemmelser, der er omhandlet i artikel 1, herunder  

 navnlig:
Artikel 4 Overtrædelser inden for Fællesskabet 1.	Hver medlemsstat træffer de nødvendige foranstaltninger  

 til at sikre, at godkendte organer/organisationer fra en anden medlemsstat  

 kan indbringe en overtrædelse, der er begået i  

 førstnævnte medlemsstat, for den i artikel 2 omhandlede domstol  

 eller administrative myndighed efter forelæggelse af den i stk. 3  

 nævnte liste, hvis de interesser, der beskyttes af det godkendte  

 organ/den godkendte organisation, berøres af overtrædelsen.  

 Domstolene eller de administrative myndigheder skal acceptere denne liste som  

 bevis for det godkendte organs/den godkendte organisations rets- og  

 handleevne, men dette berører ikke deres ret til at undersøge,  

 om det ud fra det godkendte organs/den godkendte organisations formål  

 er berettiget, at det/den indbringer en sag i et konkret tilfælde.
 2.	I forbindelse med overtrædelser inden for Fællesskabet,  

 og uden at dette berører andre organers/organisationers rettigheder i  

 henhold til national lovgivning, skal medlemsstaterne på anmodning af  

 deres godkendte organer/organisationer meddele Kommissionen, at disse  

 organer/organisationer er beføjet til at anlægge  

 søgsmål i medfør af artikel 2. Medlemsstaterne  

 underretter Kommissionen om disse godkendte organers/organisationers navn og  

 formål.
3.	Kommissionen udarbejder den i stk. 2 nævnte liste over de  

 godkendte organer/organisationer tillige med en beskrivelse af deres  

 formål.
Denne liste offentliggøres i De Europæiske  

 Fællesskabers Tidende; ændringer offentliggøres  

 straks, en ajourført liste offentliggøres hver sjette  

 måned.
Artikel 5 Forudgående konsultation 1.	Medlemsstaterne kan indføre eller opretholde bestemmelser om,  

 at den part, som agter at indlede søgsmål med påstand om  

 forbud, først kan indlede søgsmålet, efter at den ved  

 konsultation af enten sagsøgte eller af både sagsøgte og  

 et godkendt organ i henhold til artikel 3, litra a), i den medlemsstat, hvor  

 søgsmålet søges indledt, har forsøgt at bringe  

 overtrædelsen til ophør.
Den enkelte medlemsstat afgør,  

 om den part, der indleder søgsmål med påstand om forbud,  

 skal konsultere det godkendte organ.
Hvis overtrædelsen ikke er bragt  

 til ophør inden to uger efter modtagelsen af anmodningen om  

 konsultationen, kan den berørte part uden yderligere forsinkelse  

 indlede søgsmål med påstand om forbud.
 2.	De betingelser for forudgående konsultation, som  

 medlemsstaterne vedtager, meddeles Kommissionen og offentliggøres i  

De Europæiske Fællesskabers Tidende.
Artikel 6 Beretninger 1.	Hvert tredje år, første gang senest fem år efter  

 dette direktivs ikrafttræden, forelægger Kommissionen  

 Europa-Parlamentet og Rådet en beretning om anvendelsen af dette  

 direktiv.
 2.	I sin første beretning gennemgår Kommissionen  

 især:
―	direktivets anvendelsesomrεde  

 for sε vidt angεr beskyttelsen af de kollekti ―	direktivets anvendelsesomrεde  

 som fastlagt af de direktiver, der er opfψrt i bilaget ―	spψrgsmεlet om, hvorvidt  

 den i artikel 5 omhandlede forudgεende konsultation har bidraget til en  

 effektiv beskyttelse af forbrugerne.
 Beretningen ledsages om nødvendigt af forslag til ændring af  

 dette direktiv.
Artikel 7 Bestemmelser, der sikrer større handlefrihed Dette direktiv er ikke til hinder for, at medlemsstaterne indfører  

 eller opretholder bestemmelser, der på nationalt plan sikrer de  

 godkendte organer/organisationer samt alle andre berørte personer  

 større handlefrihed.
Artikel 8 Gennemførelse 1.	Medlemsstaterne sætter de nødvendige love og  

 administrative bestemmelser i kraft for at efterkomme dette direktiv senest  

 30 måneder efter dets ikrafttræden.
De underretter straks  

 Kommissionen herom.
Disse love og bestemmelser skal ved vedtagelsen indeholde en henvisning  

 til dette direktiv eller skal ved offentliggørelsen ledsages af en  

 sådan henvisning.
De nærmere regler for henvisningen  

 fastsættes af medlemsstaterne.
 2.	Medlemsstaterne meddeler Kommissionen teksten til de nationale  

 retsforskrifter, som de udsteder på det område, der er omfattet  

 af dette direktiv.
Artikel 9 Ikrafttræden Dette direktiv træder i kraft på tyvendedagen efter  

 offentliggørelsen i De Europæiske Fællesskabers  

 Tidende.
Artikel 10 Adressater Dette direktiv er rettet til medlemsstaterne.
 Udfærdiget i Bruxelles, den 19. maj 1998.
På Europa-Parlamentets vegne På Rådets vegne J.
M.
GIL-ROBLES Formand G.
BROWN Formand i  ) EFT C 107 af 13. 4. 1996, s. 3, og EFT  

 C 80 af 13. 3. 1997, s. 10.
 ii  ) EFT C 30 af 30. 1. 1997, s. 112.
 iii  ) Europa-Parlamentets udtalelse af 14.  

 november 1996 (EFT C 362 af 2. 12. 1996, s. 236), Rådets fælles  

 holdning af 30. oktober 1997 (EFT C 389 af 22. 12. 1997, s. 51) og  

 Europa-Parlamentets afgørelse af 12. marts 1998 (EFT C 104 af 6.  

 4.1998). Rådets afgørelse af 23. april 1998.
BILAG LISTE OVER DIREKTIVER, DER ER OMFATTET AF ARTIKEL 1  

 (** ) *  ) Direktiv nr. 1,  

 6, 7 og 9 indeholder særlige bestemmelser om søgsmål med  

 påstand om forbud.
1)   Loven indeholder bestemmelser, der  

 gennemfører Europa-Parlamentets og Rådets direktiv 98/27/EF af  

 19. maj 1998 om søgsmål med påstand om forbud på  

 området beskyttelse af forbrugernes interesser (EF-Tidende 1998 nr.
L  

 166, s. 51-55).
