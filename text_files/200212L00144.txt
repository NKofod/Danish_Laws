Fremsat den 29. januar 2003 af  

 Økonomi- og erhvervsministeren (Bendt Bendtsen) Forslag til Lov om statsautoriserede og registrerede  

 revisorer1) Kapitel 1 Lovens anvendelsesområde § 1. Denne lov omfatter betingelserne for beskikkelse
af statsautoriserede og registrerede revisorer samt vilkårene for  

 udførelse af opgaver i forbindelse med revision m.v., jf.  

 stk. 2.
 Stk. 2. Loven finder anvendelse ved revisors revision af  

 regnskaber m.v. og supplerende beretninger samt ved revisors afgivelse af  

 erklæringer og rapporter, der i øvrigt kræves i henhold  

 til lovgivningen eller ikke udelukkende er bestemt til hvervgiverens eget  

 brug.
 Stk. 3. I denne lov omfatter betegnelsen "revisor"  

 såvel statsautoriserede revisorer som registrerede revisorer, medmindre  

 andet udtrykkeligt fremgår.
Kapitel 2 Revisors virksomhed § 2. Revisor er offentlighedens tillidsrepræsentant  

 under udførelse af de i § 1, stk. 2, omhandlede opgaver.
 Stk. 2. De i § 1, stk. 2, omhandlede opgaver
må alene udføres af revisorer i statsautoriserede eller  

 registrerede revisionsvirksomheder, jf. § 12, stk. 1. Opgaverne
skal udføres med omhu, nøjagtighed og den hurtighed,  

 som deres beskaffenhed tillader, samt i overensstemmelse med god  

 revisorskik.
 Stk. 3. Erhvervs- og Selskabsstyrelsen kan fastsætte  

 nærmere regler for udførelse af revisionsarbejder og for  

 revisors afgivelse af erklæringer.
Kapitel 3 Beskikkelse som statsautoriseret revisor henholdsvis  

 registreret revisor § 3. Ret til at få beskikkelse som statsautoriseret  

 revisor henholdsvis som registreret revisor har enhver person,  

 der 1)	har bopæl her i landet eller er omfattet af De  

 Europæiske Fællesskabers eller EØS-aftalens regler om  

 etablering og tjenesteydelser, 2)	er myndig og ikke er under værgemål efter  

 værgemålslovens § 5 eller under samværgemål  

 efter værgemålslovens § 7, 3)	ikke har anmeldt betalingsstandsning og ikke er under konkurs, 4)	har bestået en særlig eksamen, jf. § 9,  

 stk. 5, 5)	i mindst 3 år efter det fyldte 18. år navnlig har  

 deltaget i udførelse af opgaver, der vedrører revision af  

 årsrapporter eller tilsvarende regnskabsrapporteringer, og 6)	er forsikret mod økonomiske krav, som måtte  

 følge af udførelsen af de i § 1, stk. 2, omhandlede  

 opgaver.
 Stk. 2. Erhvervs- og Selskabsstyrelsen fastsætter regler  

 om den i stk. 1, nr. 6, omhandlede forsikring, herunder om forsikringens  

 omfang og art samt dens tidsmæssige udstrækning.
 Stk. 3. De i stk. 1, nr. 5, omhandlede opgaver skal  

 være udført i statsautoriserede eller registrerede  

 revisionsvirksomheder, jf. § 12, stk. 1. Beskikkelse som  

 statsautoriseret revisor kan dog kun opnås, hvis opgaverne er  

 udført i statsautoriserede revisionsvirksomheder.
 Stk. 4. Erhvervs- og Selskabsstyrelsen kan undtage fra  

 betingelserne i stk. 1, nr. 5.
Stk. 5. Beskikkelse kan nægtes under de i  

 straffelovens § 78, stk. 2, nævnte omstændigheder.  

 Endvidere kan beskikkelse nægtes, hvis den pågældende i  

 stilling eller erhverv har udvist en sådan adfærd, at der er  

 grund til at antage, at vedkommende ikke vil udføre de i § 1,  

 stk. 2, omhandlede opgaver på forsvarlig måde.
Endelig kan  

 beskikkelse nægtes, hvis den pågældende har en forfalden  

 gæld til det offentlige på 50.000 kr. og derover.
 § 4. Erhvervs- og Selskabsstyrelsen kan beskikke
personer, som godtgør i udlandet at have gennemført
en uddannelse, der findes at kunne ligestilles med den i § 3,  

 stk. 1, nr. 4 og 5, jf. stk. 3, omhandlede uddannelse, og som i  

 øvrigt opfylder betingelserne i § 3, stk. 1 og 3, jf.  

 stk. 5.
Stk. 2. Erhvervs- og Selskabsstyrelsen kan i øvrigt,  

 hvor særlige forhold gør sig gældende, tillade udenlandske  

 revisorer at varetage konkrete hverv, hvortil der i lovgivningen kræves  

 en statsautoriseret eller registreret revisor.
En sådan  

 tilladelse kan begrænses og betinges.
 § 5. Erhvervs- og Selskabsstyrelsen fører et offentligt  

 register over såvel statsautoriserede revisorer som registrerede  

 revisorer samt over revisionsvirksomheder, jf. § 12, stk. 1.  

 Styrelsen kan fastsætte nærmere regler om registrets  

 førelse, herunder om indberetning hertil samt vedligeholdelse  

 heraf.
 Stk. 2. Erhvervs- og Selskabsstyrelsen kan bestemme, at  

 revisorer skal benytte digital signatur eller en tilsvarende elektronisk  

 signatur i forbindelse med udøvelsen af opgaver, der er omfattet af  

 § 1, stk. 2. Styrelsen fastsætter nærmere regler om  

 udstedelse og fratagelse af den digitale signatur.
Stk. 3. Erhvervs- og Selskabsstyrelsen kan fastsætte  

 regler om gebyr for beskikkelse som revisor.
Styrelsen kan bestemme,  

 at gebyret kan opkræves efterfølgende, og at der kan  

 fastsættes gebyr for rykkerbreve m.v. ved for sen betaling.
§ 6. Beskikkelse som revisor bortfalder, hvis 1)	betingelserne i § 3, stk. 1, nr. l, 2, 3 eller 6, jf.  

 stk. 2, ikke længere er opfyldt, 2) revisor nægter at lade sig undergive reglerne om  

 kvalitetskontrol, jf. § 14, stk. 1, 3)	beskikkelsen frakendes efter § 20, stk. 2, eller  

 straffelovens § 79, eller 4)	beskikkelsen fratages efter § 7.
Stk. 2. Efter anmodning fra Erhvervs- og Selskabsstyrelsen  

 skal revisor godtgøre at være dækket af en forsikring som  

 nævnt i § 3, stk. 1, nr. 6, jf. stk. 2. Dokumentation  

 herfor skal være modtaget i Erhvervs- og Selskabsstyrelsen senest 4  

 uger efter, at anmodningen er meddelt.
Er dette ikke tilfældet,  

 bortfalder beskikkelsen.
Stk. 3. Er en beskikkelse som revisor bortfaldet eller  

 frakendt efter reglerne i denne lovs kapitel 11 eller i straffelovens  

 § 79, skal den straks leveres tilbage til Erhvervs- og  

 Selskabsstyrelsen.
Det samme gælder, hvis beskikkelsen er frataget  

 efter § 7.
 Stk. 4. Ophører grunden til en beskikkelses bortfald  

 eller fratagelse, eller udløber eller ophæves frakendelsen af en  

 beskikkelse, skal beskikkelsen efter anmodning og uden betaling af gebyr  

 på ny sættes i kraft og udleveres til den  

 pågældende.
§ 7. Erhvervs- og Selskabsstyrelsen kan fratage en revisor  

 beskikkelsen, hvis denne har en forfalden gæld til det offentlige  

 på 100.000 kr. og derover.
Beskikkelsen kan fratages, indtil forholdet  

 er bragt i orden.
Afgørelsen skal indeholde oplysning om adgangen til  

 domstolsprøvelse efter stk. 2 og om fristen herfor.
Stk. 2. En afgørelse i henhold til stk. 1 kan af  

 den, afgørelsen vedrører, forlanges indbragt for domstolene.  

 Anmodning herom skal være modtaget i Erhvervs- og Selskabsstyrelsen  

 senest 4 uger efter, at afgørelsen er meddelt den  

 pågældende.
Styrelsen anlægger sag mod den  

 pågældende i den borgerlige retsplejes former.
 Stk. 3. Anmodning om sagsanlæg har ikke opsættende  

 virkning, men retten kan ved kendelse bestemme, at den pågældende  

 under sagens behandling skal have adgang til at udføre de i § 1,  

 stk. 2, omhandlede opgaver.
 Stk. 4. Ankes en dom, hvorved en fratagelse ikke findes lovlig,  

 kan den ret, der har afsagt dommen, eller den ret, hvortil sagen er indbragt,  

 bestemme, at en revisor ikke må udføre de i § 1,  

 stk. 2, omhandlede opgaver under ankesagens behandling.
§ 8. Kun personer, der har beskikkelse som statsautoriseret  

 revisor, samt statsautoriserede revisionsvirksomheder, jf. § 12,  

 stk. 1, må benytte betegnelsen "statsautoriseret  

 revisor" eller sammensætninger hermed.
Tilsvarende må  

 kun personer, der har beskikkelse som registreret revisor, samt registrerede  

 revisionsvirksomheder, jf. § 12, stk. 1, benytte betegnelsen  

 "registreret revisor" eller sammensætninger hermed.
Det er ikke tilladt at benytte danske eller udenlandske betegnelser, der  

 er egnet til forveksling hermed.
Kapitel 4 Revisorkommissionen og eksamenskommissionerne § 9. Erhvervs- og Selskabsstyrelsen nedsætter en  

 revisorkommission, hvis forretningsorden fastsættes af styrelsen.  

 Revisorkommissionen bistår styrelsen ved administrationen af loven.  

 Kommissionen består af 1 formand og 10 andre medlemmer. 3 medlemmer  

 skal være statsautoriserede revisorer, 2 registrerede revisorer, 2  

 forretningskyndige og 3 særligt sagkyndige med hensyn til henholdsvis  

 skatteret, skifteret og nationaløkonomi.
Formanden for kommissionen  

 må ikke være statsautoriseret eller registreret revisor.
Stk. 2. Revisorkommissionen afholder eksamen for  

 statsautoriserede revisorer og registrerede revisorer.
Til at  

 bistå ved afholdelse af eksamen nedsætter Revisorkommissionen en  

 eksamenskommission  for statsautoriserede revisorer og en  

 eksamenskommission for registrerede revisorer.
Stk. 3. Eksamenskommissionen for statsautoriserede revisorer  

 skal bestå af 3 statsautoriserede revisorer og af 5 eller flere  

 medlemmer, der hverken er statsautoriserede eller  

 registrerede revisorer.
Formanden for eksamenskommissionen skal  

 være medlem af Revisorkommissionen og vælges blandt de medlemmer,  

 der ikke er statsautoriserede revisorer.
Stk. 4. Eksamenskommissionen for registrerede revisorer skal  

 bestå af 3 registrerede revisorer og af 5 eller flere medlemmer, der  

 ikke er registrerede revisorer.
Antallet af medlemmer, der ikke er revisorer,  

 skal altid overstige antallet af revisorer.
Formanden for  

 eksamenskommissionen skal være medlem af Revisorkommissionen og  

 vælges blandt de medlemmer, der ikke er registrerede revisorer.
 Stk. 5. Erhvervs- og Selskabsstyrelsen fastsætter de  

 nærmere bestemmelser om eksamen for statsautoriserede revisorer og  

 registrerede revisorer, jf. § 3, stk. 1, nr. 4, herunder  

 betingelserne for at indstille sig til eksamen, eksamenskravene, eksamens  

 afholdelse og bedømmelsen.
Kapitel 5 Revisors funktionsperiode og rapportering § 10. Medmindre andet følger af lovgivningen, en  

 virksomheds vedtægter eller andet er aftalt, består revisors  

 hverv, indtil ny revisor er tiltrådt.
Revisor kan dog til enhver tid  

 fratræde hvervet, medmindre fratræden strider mod god  

 revisorskik.
Fratræder revisor, skal den tiltrædende revisor  

 rette henvendelse til den fratrædende revisor, der har pligt til at  

 oplyse grundene til sin fratræden.
 Stk. 2. Revisionsvirksomheder, der reviderer de i 3. pkt.  

 omhandlede virksomheder, skal sikre, at den eller de revisorer, der  

 underskriver på revisionspåtegningen, udskiftes for en periode af  

 mindst to år senest syv år efter, at de er udpeget til opgaven.  

 Erhvervs- og Selskabsstyrelsen kan fastsætte, at den i 1. pkt.  

 omhandlede udskiftning skal finde sted med kortere tidsinterval.  

 Følgende virksomheder er omfattet af bestemmelsen, indtil de ikke  

 længere opfylder kriterierne: Børsnoterede selskaber, statslige  

 aktieselskaber, virksomheder, der er underlagt tilsyn af Finanstilsynet, samt  

 virksomheder, der i to på hinanden følgende regnskabsår  

 opfylder to eller flere af følgende kriterier:
1)	En medarbejderstab på 2500 personer, 2)	en balancesum på 5 mia. kr., eller 3)	en nettoomsætning på 5 mia. kr.
 Stk. 3. Hvis der i lovgivningen eller en virksomheds  

 vedtægter er foreskrevet valg af flere revisorer, må disse  

 revisorer ikke være tilknyttet den samme revisionsvirksomhed.
Stk. 4. Når revisor har afsluttet revisionen, skal  

 revisor forsyne det reviderede med en revisionspåtegning, der er  

 revisors erklæring om den udførte revision og konklusionen  

 herpå.
Revisor skal endvidere føre en revisionsprotokol.
I  

 protokollen skal revisor berette om arten og omfanget af de udførte  

 revisionsarbejder og konklusionen herpå.
Stk. 5. Indser en virksomheds revisor, at et eller flere  

 medlemmer af virksomhedens ledelse begår eller har begået  

 økonomiske forbrydelser i tilknytning til udførelsen af deres  

 hverv, og har revisor en begrundet formodning om, at forbrydelsen  

 vedrører betydelige beløb eller i øvrigt er af grov  

 karakter, skal revisor straks underrette hvert enkelt medlem af ledelsen  

 herom.
Underretningen indføres altid i revisionsprotokollen.
Har  

 ledelsen ikke senest 14 dage herefter over for revisor dokumenteret at have  

 taget de fornødne skridt til at standse igangværende  

 kriminalitet og til at rette op på de skader, den begåede  

 kriminalitet har forårsaget, skal revisor straks underrette  

 Statsadvokaten for særlig økonomisk kriminalitet om de formodede  

 økonomiske forbrydelser. 1.-3. pkt. finder ikke anvendelse på  

 forhold, der er omfattet af reglerne i lov om forebyggende foranstaltninger  

 mod hvidvaskning af penge og finansiering af terrorisme.
 Stk. 6. Finder revisor, at underretning til  

 ledelsesmedlemmerne vil være uegnet til at forhindre fortsat  

 kriminalitet, skal revisor straks underrette Statsadvokaten for særlig  

 økonomisk kriminalitet om de formodede økonomiske forbrydelser.  

 Det samme er tilfældet, hvis flertallet af virksomhedens ledelse er  

 involveret i eller har kendskab til de økonomiske forbrydelser.
 Stk. 7. Fratræder revisor, jf. stk. 1, og sker  

 dette i forbindelse med, at revisor har en begrundet formodning om, at der  

 foreligger en situation, som er omhandlet i stk. 5, 1. pkt., skal  

 revisor straks underrette Statsadvokaten for særlig økonomisk  

 kriminalitet herom samt om grundene til sin fratræden.
Kapitel 6 Revisors uafhængighed § 11. Revisor må ikke udføre opgaver, som  

 omhandlet i § 1, stk. 2, når der foreligger  

 omstændigheder, der er egnet til at vække tvivl hos en  

 velinformeret trediemand om revisors uafhængighed.
 Stk. 2. Omstændigheder, som nævnt i stk. 1,  

 foreligger altid, når:
1)	Revisor eller andre personer i revisionsvirksomheden, der er knyttet  

 til opgaven eller kontrollerer dennes udførelse, gennem tætte  

 familiemæssige bånd er knyttet til personer, der udøver  

 bestemmende indflydelse på, bestrider ledelsesmæssige opgaver for  

 eller har ansvaret for økonomiske relationer hos den, som har  

 ønsket erklæringen afgivet, eller som er genstand for  

 erklæringen.
Sådanne bånd vil altid foreligge ved  

 ægteskab, ved faste samlivsforhold, ved adoptiv- eller plejeforhold og  

 ved slægtskab i nedstigende linie til og med børn eller  

 sidelinien til og med søskende.
 2)	Ægtefællen, den fast samlevende, forældre eller  

 børn til revisor eller til andre personer i revisionsvirksomheden, der  

 er knyttet til opgaven eller kontrollerer dennes udførelse, i  

 øvrigt har mere end en ubetydelig økonomisk interesse i den  

 virksomhed, om hvis forhold erklæringen ønskes afgivet.
 3)	Revisor eller andre personer i revisionsvirksomheden, der er knyttet  

 til opgaven eller kontrollerer dennes udførelse, er eller inden  

 for de seneste to år har været ansat i, medlem af ledelsen i  

 eller på et hvilket som helst niveau træffer eller har truffet  

 beslutninger for den virksomhed, om hvis forhold erklæringen  

 ønskes afgivet.
 4) Revisionsvirksomheden, revisor eller andre personer i  

 revisionsvirksomheden, der er knyttet til opgaven eller kontrollerer dennes  

 udførelse, har nogen form for direkte eller indirekte økonomisk  

 interesse i den virksomhed, om hvis forhold erklæringen ønskes  

 afgivet.
5)	Revisionsvirksomheden, revisor eller andre personer i  

 revisionsvirksomheden, der er knyttet til opgaven eller kontrollerer dennes  

 udførelse, i øvrigt har økonomisk forbindelse med den  

 virksomhed, om hvis forhold erklæringen ønskes afgivet,  

 medmindre den økonomiske forbindelse sker på almindelige  

 forretningsmæssige vilkår og er ubetydelig.
Uanset  

 vilkårenes art er krydsende revision dog aldrig tilladt.
 6)	Den virksomhed, om hvis forhold erklæringen ønskes  

 afgivet, eller hos hvem revisionen ønskes udført, har nogen  

 form for direkte eller indirekte økonomisk interesse i den  

 revisionsvirksomhed, hvortil revisor er knyttet.
7)	Den virksomhed, om hvis forhold erklæringen ønskes  

 afgivet, eller hos hvem revisionen ønskes udført, eller denne  

 virksomheds ledelsesmedlemmer eller ansatte har ret til at udpege medlemmer  

 til revisionsvirksomhedens bestyrelse eller til bestyrelsen i  

 revisionsvirksomhedens modervirksomhed, 8) Erklæringen vedrører en virksomhed, som  

 omhandlet i § 10, stk. 2, 3. pkt., og revisor eller andre personer  

 i revisionsvirksomheden, a)	udover de krav, der følger af god revisionsskik, har deltaget  

 i bogføring eller lignende registreringer, som danner grundlaget for  

 det forhold, der afgives erklæring om, eller har medvirket ved  

 udarbejdelsen af det dokument, erklæringen vedrører, eller b)	indenfor de seneste to år har udarbejdet kandidatlister til  

 brug for rekruttering af medarbejdere til centrale finansielle og  

 administrative ledelsesstillinger i virksomheden eller på tilsvarende  

 måde har deltaget i rekrutteringsproceduren.
 Stk. 3. Omstændigheder, som er nævnt i  

 stk. 1, kan udover de i stk. 2 nævnte tilfælde blandt  

 andet foreligge, hvis:
 1)	Revisor eller andre personer i revisionsvirksomheden, der er knyttet  

 til opgaven eller kontrollerer dennes udførelse, udfører eller  

 inden for de seneste to år har udført andre opgaver af en  

 sådan art for den virksomhed, om hvis forhold erklæringen  

 ønskes afgivet, at revisor ved at afgive erklæringen i  

 hovedsagen ville udtale sig om eget eller de øvrige nævnte  

 personers arbejde.
 2)	Revisor eller andre personer i revisionsvirksomheden, der er knyttet  

 til opgaven eller kontrollerer dennes udførelse, udadtil  

 i forbindelse med juridiske tvister optræder eller inden for de seneste  

 to år har optrådt som partsrepræsentant for den virksomhed  

 eller klient, om hvis forhold erklæringen ønskes afgivet.
 3)	Andre personer end de i stk. 2 eller stk. 3, nr. 1 og 2,  

 omtalte, der direkte eller indirekte er knyttet til den revisionsvirksomhed,  

 hvorfra erklæringen afgives, har eller inden for de seneste to år  

 har haft forbindelse med den virksomhed, om hvis forhold erklæringen  

 ønskes afgivet, af en sådan art, at revisor ville have  

 været afskåret fra at afgive erklæring, hvis han selv havde  

 haft en tilsvarende forbindelse.
 Stk. 4. Revisionsvirksomheder skal opstille retningslinier,  

 som sikrer, at en revisor, forinden denne påtager sig at udføre  

 opgaver i henhold til § 1, stk. 2, tager stilling til, om der  

 foreligger omstændigheder, der er egnet til at vække tvivl om  

 vedkommendes uafhængighed.
Kapitel 7 Revisionsvirksomheder § 12. De opgaver, som revisorer udfører i henhold til  

 § 1, stk. 2, må alene udføres i
enkeltmandsvirksomheder, interessentskaber, aktieselskaber,  

 anpartsselskaber eller kommandit-aktieselskaber (partnerselskaber), der lader  

 sig undergive reglerne om kvalitetskontrol, jf. kapitel 9, og som opfylder  

 betingelserne i stk. 2-4. Sådanne virksomheder betegnes  

 statsautoriserede henholdsvis registrerede revisionsvirksomheder.
Stk. 2. I revisionsinteressentskaber skal majoriteten  

 af de ideelle andele og af stemmerne tilhøre
statsautoriserede revisorer eller statsautoriserede  

 revisionsvirksomheder henholdsvis registrerede revisorer eller registrerede  

 revisionsvirksomheder.
Af de øvrige andele og stemmerettigheder i  

 interessentskabet kan andre end de i 1. pkt. nævnte interessenter  

 maksimalt besidde 5 pct. hver.
Denne begrænsning gælder dog ikke  

 for 1)	personer, der har deres hovedbeskæftigelse i  

 revisionsinteressentskabet, samt 2)	revisorer, der er godkendt i henhold til Rådets 8. direktiv af  

 10. april 1984 om autorisation af personer, der skal foretage lovpligtig  

 revision af regnskaber (84/253/EØF).
Stk. 3. I revisionsaktieselskaber, revisionsanpartsselskaber  

 og revisionskommandit-aktieselskaber (revisionspartnerselskaber) skal  

 majoriteten af aktie-, anparts- eller indskudskapitalen i selskabet ejes af  

 statsautoriserede revisorer eller statsautoriserede revisionsvirksomheder  

 henholdsvis registrerede revisorer eller registrerede revisionsvirksomheder,  

 der ligeledes skal råde over flertallet af stemmerettighederne i  

 selskabet.
Af de øvrige kapitalandele og stemmerettigheder i  

 revisionsselskabet kan andre end de i 1. pkt. nævnte personer og  

 selskaber maksimalt besidde 5 pct. hver.
Denne begrænsning gælder  

 dog ikke for 1)	personer, der har deres hovedbeskæftigelse i  

 revisionsselskabet, 2) medarbejderforeninger i det pågældende  

 revisionsselskab, der er uafhængige af revisionsselskabets ledelse og  

 alene ejer aktier eller anparter i revisionsselskabet samt alene har de under  

 nr. 1 nævnte personer som medlemmer, 3)	personer, der har erhvervet aktierne eller anparterne som led i en  

 medarbejderordning, samt 4)	revisorer, der er godkendt i henhold til Rådets 8. direktiv af  

 10. april 1984 om autorisation af personer, der skal foretage lovpligtig  

 revision af regnskaber (84/253/EØF).
Stk. 4. I de i stk. 3 omhandlede revisionsselskaber  

 skal flertallet af bestyrelsesmedlemmerne være statsautoriserede  

 revisorer henholdsvis registrerede revisorer.
Er et revisionsanpartsselskab  

 uden bestyrelse, skal flertallet af direktionsmedlemmerne bestå af  

 statsautoriserede revisorer henholdsvis registrerede revisorer.
I  

 revisionskommandit-aktieselskaber (revisionspartnerselskaber) skal  

 majoriteten af komplementarerne være statsautoriserede revisorer eller  

 statsautoriserede revisionsvirksomheder henholdsvis registrerede revisorer  

 eller registrerede revisionsvirksomheder.
Stk. 5. Erhvervs- og Selskabsstyrelsen kan tillade, at de i  

 stk. 2, 2. pkt., og de i stk. 3, 2. pkt., nævnte  

 begrænsninger fraviges.
En tilladelse kan gøres  

 tidsbegrænset og betinget.
Stk. 6. Aktier skal udstedes på navn og må ikke  

 være omsætningspapirer.
En erhverver af en aktie eller anpart  

 skal anmelde sin adkomst til selskabet senest 2 uger efter erhvervelsen.  

 Aktier eller anparter skal afhændes senest 8 uger efter, at  

 ejerforholdet er kommet i strid med stk. 3. Afhændes aktierne  

 eller anparterne ikke rettidigt, skal selskabet straks tvangsindløse  

 aktierne eller anparterne.
Ved tvangsindløsning finder reglerne i  

 aktieselskabslovens §§ 20 b og 20 c tilsvarende anvendelse, uanset om  

 der er tale om tvangsindløsning af aktier eller anparter.
 Stk. 7. Erhvervs- og Selskabsstyrelsen kan fastsætte  

 nærmere regler om udøvelse af revisionsvirksomhed i selskabsform  

 og interessentskabsform, herunder regler om offentliggørelse af  

 ejerforholdene i revisionsvirksomheden, om udøvelse af stemmeretten  

 på aktierne eller anparterne i revisionsvirksomheden, om  

 afhændelse af en aktie, anpart eller interessentskabsandel i  

 tilfælde af en aktionærs, anpartshavers eller interessents
død eller deponering af sin beskikkelse samt om underskriftforhold  

 i revisionsvirksomheden.
Stk. 8. Uanset bestemmelsen i stk. 1 kan registrerede  

 revisorer ansat i de landøkonomiske foreningers  

 rådgivningskontorer, der er tilknyttet eller drives under Dansk  

 Landbrug eller Dansk Erhvervsgartnerforening, udføre de i § 1,  

 stk. 2, omhandlede opgaver.
Sådanne registrerede revisorer  

 må alene udføre de omhandlede opgaver for fysiske og juridiske  

 personer, der driver landbrugsvirksomhed, og hos hvem  

 rådgivningskontoret i et regnskabsår ikke har en større  

 andel af sin omsætning end 5 pct.
 Stk. 9. Registrerede revisorer, der er ansat på de i  

 stk. 8 nævnte rådgivningskontorer, må kun  

 udføre de i § 1, stk. 2, omhandlede opgaver fra disse  

 kontorer, og de må ikke have ejerandele i en revisionsvirksomhed, jf.  

 stk. 1.
Kapitel 8 Vederlag § 13. En revisionsvirksomhed, jf. § 12,  

 stk. 1, må ikke i hvert af tre på hinanden følgende  

 regnskabsår have en større andel af sin omsætning end 20  

 pct. hos samme kunde.
Erhvervs- og Selskabsstyrelsen kan undtage herfra, hvis  

 der foreligger særlige omstændigheder.
 Stk. 2. Revisor må ikke for udførelsen af  

 opgaver, som omhandlet i § 1, stk. 2, betinge sig:
1)	Et højere vederlag for sit arbejde, end der kan anses for  

 rimeligt, eller 2)	et vederlag, hvis betaling eller størrelse gøres  

 afhængigt af andre forhold end det udførte arbejde.
 Stk. 3. Bestemmelsen i stk. 2 finder tillige anvendelse  

 på vederlag for andre ydelser, som udføres for en hvervgiver,  

 samtidig med, at revisor eller andre personer i revisionsvirksomheden for den  

 samme hvervgiver udfører opgaver, som er omhandlet i § 1,  

 stk. 2.
Kapitel 9 Revisortilsyn § 14. Revisionsvirksomheder, jf. § 12, stk. 1, og de  

 heri beskæftigede revisorer har pligt til at underkaste sig  

 kvalitetskontrol i overensstemmelse med reglerne i dette kapitel.
Tilsvarende  

 gælder de i § 12, stk. 8, nævnte virksomheder, hvori  

 der er ansat registrerede revisorer.
 Stk. 2. Kvalitetskontrollen skal omfatte udførelsen af  

 og uafhængigheden i forbindelse med de opgaver, som revisor  

 beskæftiger sig med i henhold til § 1, stk. 2.
Stk. 3. Kvalitetskontrollen skal udføres med  

 højest 4 års mellemrum.
Revisortilsynet, jf. § 15, kan dog  

 i konkrete tilfælde bestemme, at der kan forløbe op til 6  

 år, inden fornyet kvalitetskontrol skal foretages.
Stk. 4. En revisionsvirksomhed, der underkastes  

 kvalitetskontrol, skal give kvalitetskontrollanten adgang til at foretage de  

 undersøgelser, denne finder nødvendige, og skal sørge  

 for, at kvalitetskontrollanten får de oplysninger og den bistand, som  

 kontrollanten anser for nødvendig for at gennemføre  

 kvalitetskontrollen.
Revisorer tilknyttet revisionsvirksomheden har  

 tilsvarende forpligtelser overfor kontrollanten.
§ 15. Erhvervs- og Selskabsstyrelsen nedsætter et  

 Revisortilsyn og udsteder forretningsorden for tilsynet.
Revisortilsynet  

 består af en formand samt af 8 andre medlemmer. 2 medlemmer skal  

 være statsautoriserede revisorer, 2 skal være registrerede  

 revisorer og 4 skal være repræsentanter for regnskabsbrugerne.  

 Hverken formanden eller repræsentanterne for regnskabsbrugerne må  

 være ansat hos eller drive revisionsvirksomhed sammen med  

 statsautoriserede eller registrerede revisorer.
 Stk. 2. Revisortilsynets formand og medlemmer udpeges af  

 Erhvervs- og Selskabsstyrelsen for en periode af indtil 4 år.
Stk. 3. Revisortilsynet skal sikre, at den i § 14,  

 stk. 1 og 2, omhandlede kvalitetskontrol gennemføres i  

 overensstemmelse med lovens regler.
Erhvervs- og Selskabsstyrelsen udarbejder  

 efter indstilling fra Revisortilsynet nærmere regler for den  

 kvalitetskontrol, der skal gennemføres, samt for gennemførelsen  

 af kontrollen.
Der kan herunder fastsættes regler om betaling for  

 gennemførelsen af kontrollen.
 Stk. 4. De i stk. 3 omhandlede regler for  

 gennemførelsen af kvalitetskontrol skal bl.a. indeholde retningslinier  

 for:
1)	Hvem, der kan udføre kvalitetskontrol, 2)	udvælgelse af kvalitetskontrollanter, jf. § 16, 3)	udvælgelse af revisionsvirksomheder til kvalitetskontrol,  

 samt 4)	omfanget af kvalitetskontrollen.
§ 16. Revisortilsynet godkender de personer, der for en  

 femårig periode kan udføre kvalitetskontrol, jf.  

 § 15, stk. 4, nr. 1. Disse personer benævnes  

 kvalitetskontrollanter.
Tilsynet fører en liste over  

 kvalitetskontrollanterne.
 Stk. 2. Kvalitetskontrollanterne skal udføre  

 kvalitetskontrollen i overensstemmelse med de regler, der er udstedt herom,  

 jf. § 15, stk. 3 og 4.
Stk. 3. Efter afslutningen af kvalitetskontrollen  

 udfærdiger kvalitetskontrollanten en erklæring, der skal  

 indsendes til Revisortilsynet.
Erklæringen skal indeholde en  

 beskrivelse af kontrollens genstand, art og omfang samt en vurdering af  

 kontrolresultatet.
Revisortilsynet kan foreskrive, at  

 erklæringen tillige skal sendes til den relevante revisorforening med  

 henblik på en faglig udtalelse.
Stk. 4. Revisortilsynet kan forlange de oplysninger, der er  

 nødvendige for, at tilsynet kan tage stilling til, om der foreligger  

 fejl, mangler eller forbedringsområder hos den kontrollerede.
Tilsynet  

 kan, hvor det skønnes fornødent, selv deltage i  

 kontrolbesøg.
 Stk. 5. Revisortilsynet tager stilling til, om en  

 erklæring, hvori det angives, at der er fundet fejl eller mangler hos  

 den kontrollerede, giver anledning til:
1)	Påtale uden yderligere opfølgning før det  

 næste ordinære kontrolbesøg, 2)	påtale med kontrolbesøg, som skal afklare, om  

 påtalen er fulgt, eller 3)	indbringelse for Disciplinærnævnet, jf. kapitel  

 11.
 Stk. 6. Revisortilsynet udgiver årligt en  

 redegørelse om tilsynets arbejde.
 § 17. Medlemmerne af Revisortilsynet, kvalitetskontrollanterne  

 samt andre, som inddrages i arbejdet med kvalitetskontrollen, er  

 underkastet samme regler om habilitet, som gælder for revisorer, jf.  

 § 11.
 Stk. 2. De i stk. 1 omhandlede personer skal endvidere  

 under ansvar efter straffelovens §§ 152-152 a og §§ 152 c-152 f  

 iagttage ubetinget tavshed med hensyn til oplysninger om en fysisk eller  

 juridisk persons økonomiske, erhvervsmæssige eller privatlivet  

 tilhørende forhold, som de under iagttagelse af deres arbejde bliver  

 bekendt med.
Stk. 3. Uanset bestemmelserne i straffelovens §§ 152-152  

 e kan revisor videregive oplysninger til kvalitetskontrollanten og  

 Revisortilsynet.
På tilsvarende vis kan kvalitetskontrollanten  

 videregive oplysninger til Revisortilsynet.
Kapitel 10 Klageadgang § 18. Afgørelser truffet af Erhvervs- og  

 Selskabsstyrelsen i henhold til loven eller forskrifter udstedt i  

 medfør af loven kan indbringes for Erhvervsankenævnet senest  

 fire uger efter, at afgørelsen er meddelt den  

 pågældende.
 Stk. 2. Afgørelser truffet af Revisorkommissionen og af  

 Revisortilsynet kan dog ikke indbringes for højere administrativ  

 myndighed.
Kapitel 11 Disciplinærnævn § 19. Foreningen af Statsautoriserede Revisorer og  

 Foreningen Registrerede Revisorer FRR opretter i fællesskab et  

 Disciplinærnævn, hvis forretningsorden udstedes af Erhvervs- og  

 Selskabsstyrelsen.
Disciplinærnævnet består af en formand,  

 der skal være dommer, og mindst 12 andre medlemmer, hvoraf 3 skal  

 være statsautoriserede revisorer, 3 skal være registrerede  

 revisorer og 6 skal være repræsentanter for regnskabsbrugerne.  

 Ved udvidelse af medlemskredsen skal der udnævnes forholdsmæssigt  

 lige mange statsautoriserede revisorer, registrerede revisorer og  

 repræsentanter for regnskabsbrugerne.
Nævnets formand og  

 medlemmer udpeges af Erhvervs- og Selskabsstyrelsen, der ligeledes kan udpege  

 en eller flere dommere som næstformænd.
Formandskab og medlemmer  

 udpeges for en periode af indtil 4 år.
Stk. 2. Ved Disciplinærnævnets behandling af en  

 sag, der vedrører statsautoriserede revisorer, skal foruden formanden  

 eller næstformanden mindst deltage 1 statsautoriseret revisor og 1  

 repræsentant for regnskabsbrugerne.
Ved nævnets behandling af en  

 sag vedrørende registrerede revisorer skal foruden formanden eller  

 næstformanden mindst deltage 1 registreret revisor og 1  

 repræsentant for regnskabsbrugerne.
Deltager flere medlemmer, skal  

 antallet af revisorer svare til antallet af repræsentanter for  

 regnskabsbrugerne.
I sager, hvor rettighedsfrakendelse, kan komme på  

 tale, jf. § 20, stk. 2, skal der dog foruden formanden altid  

 medvirke mindst 2 statsautoriserede henholdsvis registrerede revisorer og et  

 tilsvarende antal repræsentanter for regnskabsbrugerne.
Stk. 3. Klager over, at en revisor ved udførelsen af  

 opgaver i henhold til § 1, stk. 2, har tilsidesat de pligter, som  

 stillingen medfører, kan indbringes for Disciplinærnævnet.  

 Klager over revisors vederlag samt kollegiale sager kan ikke indbringes for  

 Disciplinærnævnet.
Disciplinærnævnet skal behandle  

 klagerne uden hensyn til, om indklagede er medlem af Foreningen af  

 Statsautoriserede Revisorer eller Foreningen Registrerede Revisorer FRR.
 Stk. 4. En revisionsvirksomhed, jf. § 12, stk. 1,  

 kan af Revisortilsynet indbringes for Disciplinærnævnet, hvis  

 virksomheden ikke har opstillet retningslinier for uafhængighed, jf.  

 § 11, stk. 4, eller der i øvrigt i forbindelse med  

 udførelsen af kvalitetskontrol er fundet fejl eller mangler hos  

 virksomheden, som efter Revisortilsynets opfattelse giver anledning til, at  

 sagen bør indbringes for nævnet.
Stk. 5. Disciplinærnævnet eller formanden kan  

 afvise at behandle klager fra personer, der ikke har en retlig interesse i  

 det forhold, klagen angår, samt klager, der på forhånd  

 må skønnes grundløse.
Er en klage indbragt af Erhvervs-  

 og Selskabsstyrelsen, Finanstilsynet, Skatteministeriet, anklagemyndigheden,  

 Foreningen af Statsautoriserede Revisorer, Foreningen Registrerede Revisorer  

 FRR eller Revisortilsynet, skal Disciplinærnævnet behandle  

 klagen.
 Stk. 6. Erhvervs- og Selskabsstyrelsen kan fastsætte  

 regler om, at klageren skal betale et gebyr til Disciplinærnævnet  

 for at få behandlet en klage.
 § 20. En revisor, der ved udførelsen af opgaver i  

 henhold til § 1, stk. 2, tilsidesætter de pligter, som loven  

 foreskriver, kan af Disciplinærnævnet tildeles en advarsel eller  

 pålægges en bøde på ikke over 300.000 kr.  

 Bøden tilfalder statskassen.
Stk. 2. Hvis en revisor har gjort sig skyldig i grov eller  

 oftere gentagen forsømmelse i udøvelsen af sin virksomhed, og  

 de udviste forhold giver grund til at antage, at den pågældende  

 ikke i fremtiden vil udøve virksomheden på forsvarlig  

 måde, kan Disciplinærnævnet begrænse den  

 pågældendes adgang til at udøve lovpligtig revision eller  

 frakende beskikkelsen på tid fra 6 måneder til 5 år eller  

 indtil videre.
Afgørelsen skal indeholde oplysning om adgangen til  

 efter § 22 at begære domstolsprøvelse og om fristen  

 herfor.
 Stk. 3. Disciplinærnævnet kan lade afhøring  

 af parter og vidner foretage ved byretten på det sted, hvor parten  

 eller vidnet bor.
Stk. 4. Hvis der påhviler den revisionsvirksomhed, som  

 den pågældende revisor er indehaver af eller er ansat i, et  

 selvstændigt ansvar, jf. § 19, stk. 4, eller et medansvar for  

 tilsidesættelsen af revisors pligter, jf. stk. 1, kan  

 revisionsvirksomheden tildeles en advarsel eller pålægges en  

 bøde, der tilfalder statskassen, på ikke over 750.000 kr.
Hvis  

 der påhviler revisionsvirksomheden et medansvar, kan 
virksomheden alene pålægges de i 1. pkt. omhandlede  

 sanktioner, hvis virksomheden er inddraget som part i en klagesag for  

 Disciplinærnævnet.
Stk. 5. Formanden for Disciplinærnævnet kan i  

 større og komplicerede sager udvælge en sagkyndig til at  

 forelægge sagen og foretage afhøringer for nævnet.  

 Udgiften til den sagkyndige afholdes af Foreningen af Statsautoriserede  

 Revisorer i sager vedrørende statsautoriserede revisorer og af  

 Foreningen Registrerede Revisorer FRR i sager vedrørende registrerede  

 revisorer.
Er en sag indbragt af en offentlig myndighed,  afholdes  

 udgiften af den pågældende myndighed.
 Stk. 6. Disciplinærnævnet kan bestemme, at en  

 afgørelse skal offentliggøres.
 § 21. Disciplinærnævnets afgørelser kan  

 ikke indbringes for anden administrativ myndighed.
 § 22. En afgørelse efter § 20, stk. 2, kan af  

 den, som afgørelsen vedrører, forlanges indbragt for  

 landsretten.
Stk. 2. Anmodning i henhold til stk. 1 skal være  

 modtaget i Erhvervs- og Selskabsstyrelsen senest 4 uger efter, at  

 afgørelsen er meddelt den pågældende.
Erhvervs- og  

 Selskabsstyrelsen anlægger sag mod den pågældende i den  

 borgerlige retsplejes former.
Stk. 3. Anmodning om sagsanlæg har opsættende  

 virkning, men retten kan ved kendelse bestemme, at den pågældende  

 under sagens behandling ikke må udøve virksomhed som  

 statsautoriseret henholdsvis registreret revisor.
Hvis nævnets  

 afgørelse findes lovlig ved dommen, kan det heri bestemmes, at anke  

 ikke har opsættende virkning.
§ 23. Disciplinærnævnet kan til enhver tid efter  

 ansøgning ophæve en i henhold til § 20, stk. 2,  

 foretagen frakendelse.
Er denne sket indtil videre, og afslår  

 nævnet ansøgning om ophævelse af frakendelsen, kan den  

 pågældende forlange afgørelsen prøvet ved  

 landsretten, hvis der er forløbet fem år efter frakendelsen og  

 mindst to år efter, at generhvervelse af beskikkelsen senest er  

 nægtet ved dom. § 20, stk. 2, 2. punktum, og § 22,  

 stk. 2, finder tilsvarende anvendelse.
 § 24. Forældelsesfristen for indbringelse af en sag for  

 Disciplinærnævnet er 5 år regnet fra den dag, da den  

 pligtstridige handling eller undladelse er ophørt.
 Stk. 2. Forældelsesfristen afbrydes ved indgivelse af  

 klage til Disciplinærnævnet.
 § 25. Erhvervs- og Selskabsstyrelsen kan bestemme, at det i  

 § 19 omhandlede Disciplinærnævn også kan behandle  

 klager over autoriserede henholdsvis registrerede revisorer, der er beskikket  

 henholdsvis registreret af den færøske  

 registreringsmyndighed.
 Stk. 2. Erhvervs- og Selskabsstyrelsen kan lade den i  

 § 9, stk. 1, nævnte Revisorkommission bistå den  

 færøske registreringsmyndighed.
Kapitel 12 Bestemmelser om tavshedspligt § 26. Straffelovens §§ 144, 150-152f og 154-157 finder  

 tilsvarende anvendelse på revisorer.
For så vidt angår  

 disses medarbejdere, finder samme lovs §§ 144, 152 152f  

 og 155 tilsvarende anvendelse.
Kapitel 13 Straffebestemmelser § 27. Overtrædelse af § 6, stk. 3, § 8,  

 § 10, stk. 2 og 5-7, § 11, § 12, stk. 1-4, 6,  

 8 og 9 og § 13, straffes med bøde, medmindre strengere straf er  

 forskyldt efter den øvrige lovgivning.
 Stk. 2. I forskrifter, der udstedes af Erhvervs- og  

 Selskabsstyrelsen i medfør af loven, kan der fastsættes straf af  

 bøde for overtrædelse af bestemmelser i forskrifterne.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
Stk. 4. En revisor, der under udførelsen af opgaver i  

 henhold til § 1, stk. 2, afgiver urigtig skriftlig erklæring  

 eller skriftligt bevidner noget, hvorom den pågældende ingen  

 kundskab har, eller underskriver revisionspåtegningen i et regnskab,  

 som ikke er revideret af vedkommende, uden at dette fremgår af den  

 afgivne revisionserklæring, straffes med bøde eller  

 fængsel i indtil 4 måneder, medmindre strengere straf er  

 forskyldt efter den øvrige lovgivning.
Det samme gælder en  

 revisor, der uden at være tilknyttet en revisionsvirksomhed, jf.  

 § 12, stk. 1, udfører de i § 1, stk. 2, omhandlede  

 opgaver.
Kapitel 14 Frister § 28. De frister, der er fastsat i eller i henhold til denne  

 lov, begynder at løbe fra og med dagen efter den dag, hvor den  

 begivenhed, som udløser fristen, finder sted.
Dette gælder ved  

 beregning af såvel dage- som uge-, måneds- og  

 årsfrister.
 Stk. 2. Er fristen angivet i uger, udløber fristen, jf.  

 stk. 1, på ugedagen for den dag, hvor den begivenhed, som  

 udløste fristen, fandt sted.
Stk. 3. Er fristen angivet i måneder, udløber  

 fristen, jf. stk. 1, på månedsdagen for den dag, hvor den  

 begivenhed, som udløste fristen, fandt sted.
Hvis den dag, hvor den  

 begivenhed, som udløste fristen, er den sidste dag i en måned,  

 eller hvis fristen udløber på en månedsdato, som ikke  

 findes, udløber fristen altid på den sidste dag i måneden  

 uanset dens længde.
 Stk. 4. Er fristen angivet i år, udløber fristen,  

 jf. stk. 1, på årsdagen for den dag, hvor den begivenhed,  

 som udløste fristen, fandt sted.
 Stk. 5. Udløber en frist i en weekend, på en  

 helligdag, grundlovsdag, juleaftensdag eller nytårsaftensdag,  

 udstrækkes fristen til den førstkommende hverdag.
Kapitel 15 Finansiering af kvalitetskontrol og  

 disciplinærsystem § 29. Erhvervs- og Selskabsstyrelsen kan fastsætte, at  

 finansiering af kvalitetskontrol og disciplinærsystem sker ved  

 opkrævning af et gebyr hos alle beskikkede revisorer, der er tilknyttet  

 en revisionsvirksomhed, jf. § 12, stk. 1.
Kapitel 16 Ikrafttrædelses- og overgangsbestemmelser m.v.
 § 30. Tidspunktet for lovens ikrafttræden  

 fastsættes af økonomi- og erhvervsministeren.
 Stk. 2. Syvårsperioden i § 10, stk. 2, regnes  

 fra førstkommende ordinære generalforsamling i den reviderede  

 virksomhed.
 Stk. 3. Samtidig med lovens ikrafttræden ophæves  

 lov om statsautoriserede revisorer, jf. lovbekendtgørelse nr. 501 af  

 30. juni 1998, og lov om registrerede revisorer, jf. lovbekendtgørelse  

 nr. 502 af 30. juni 1998.
Stk. 4. I sager, hvor Disciplinærnævnet for  

 Statsautoriserede Revisorer eller Disciplinærnævnet for  

 Registrerede Revisorer hidtil har været kompetent til at behandle  

 overtrædelser af lov om statsautoriserede revisorer og lov om  

 registrerede revisorer, afgøres spørgsmål om  

 overtrædelser, der er begået før lovens  

 ikrafttræden, efter de hidtil gældende regler.
Sager, som  

 før lovens ikrafttræden er indbragt for  

 Disciplinærnævnet for Statsautoriserede Revisorer eller for  

 Disciplinærnævnet for Registrerede Revisorer,  

 færdigbehandles ved det i medfør af lovens § 19 oprettede  

 Disciplinærnævn for Statsautoriserede og Registrerede  

 Revisorer.
 § 31. I lov om aktieselskaber, jf. lovbekendtgørelse  

 nr. 9 af 9. januar 2002, foretages følgende ændringer:
 1. § 6 b, stk. 2, affattes således:
"Stk. 2. Bestemmelserne i § 54 b i denne lov og  

 § 11 i lov om statsautoriserede og registrerede revisorer finder  

 tilsvarende anvendelse på vurderingsmænd." 2. § 86, stk. 3, affattes således:
"Stk. 2. Bestemmelserne i § 54 b i denne lov og  

 § 11 i lov om statsautoriserede og registrerede revisorer finder  

 tilsvarende anvendelse på granskningsmænd." § 32. I lov om erhvervsdrivende virksomheders aflæggelse  

 af årsregnskab m.v. (årsregnskabsloven), jf. lov nr. 448 af 7.  

 juni 2001, foretages følgende ændringer:
 1. § 135, stk. 2, affattes således:
"Stk. 2. Kun statsautoriserede eller registrerede  

 revisorer kan revidere disse virksomheders årsrapporter, jf. dog  

 § 4, stk. 2, i lov om statsautoriserede og registrerede revisorer.  

 For virksomheder, der skal udarbejde årsrapport efter reglerne for  

 regnskabsklasse D, skal mindst én revisor være statsautoriseret  

 revisor og drive eller være ansat i en statsautoriseret  

 revisionsvirksomhed." 2. I § 159, stk. 1, ændres ", lov om  

 statsautoriserede revisorer og lov om registrerede revisorer." til:  

 "samt lov om statsautoriserede og registrerede revisorer." § 33. Loven gælder ikke for Færøerne og  

 Grønland, men kan ved kgl. anordning sættes i kraft for  

 Grønland med de afvigelser, som landsdelens særlige forhold  

 tilsiger.
Bemærkninger til lovforslaget Almindelige bemærkninger 1. Indledning 1.1. Formålet med lovforslaget Formålet med lovforslaget er at styrke revisorernes  

 uafhængighed og samtidig hermed deres konkurrenceevne i forhold til  

 såvel udenlandske revisorer som indenlandske konsulentvirksomheder.  

 Styrkelsen af uafhængigheden sker ved at sætte fokus på  

 revisorernes konkrete uafhængighed, når de beskæftiger sig  

 med revisions- og andre erklæringsopgaver   dvs. når de  

 optræder som offentlighedens tillidsrepræsentant.
Det er  

 først ved revisors afgivelse af erklæring, at omverdenen  

 får en særlig interesse i revisors arbejde   og derfor også  

 i revisors uafhængighed.
Lovforslaget afgrænses derfor til  

 revisors kerneområde, det vil i denne forbindelse sige det  

 område, hvor der af hensyn til offentligheden er behov for at sikre, at  

 revisor ikke lader sig påvirke af udenforstående interesser i sin  

 opgavevaretagelse.
Hvad revisor herudover beskæftiger sig med,  

 reguleres ikke i lovforslaget.
Revisorerne vil blive underkastet obligatorisk  

 kvalitetskontrol.
Kvalitetskontrollen vil også omfatte  

 spørgsmålet om revisorernes uafhængighed i konkrete sager.  

 Skærpelsen vil være i overensstemmelse med EU-henstillingerne om  

 henholdsvis kvalitetssikring og om revisorers uafhængighed.  

 EU-henstillingerne er nærmere omtalt under afsnit 2.1.2. og 2.1.3.
Med forslaget sker der tillige en styrkelse af  

 revisorernes konkurrenceevne.
Det sker ved at ophæve de eksisterende  

 krav i den danske revisorlovgivning, som begrænser revisorernes  

 muligheder for at yde bred rådgivning.
Herefter vil danske revisorer,  

 som det er tilfældet med deres europæiske kolleger, kunne  

 udføre f.eks. rådgivnings- og konsulentopgaver   dog skal  

 der altid tages hensyn til den konkrete uafhængighed, hvis der  

 udføres revisions- eller erklæringsafgivelse for den samme  

 kunde.
 Med de ændrede lovgivningsmæssige rammer for  

 revisorerhvervet, vil erhvervslivet samtidig opnå bedre mulighed for at  

 udnytte den kompetence, der i dag findes i mange revisionsvirksomheder.
 Hovedpunkterne i lovforslaget omfatter bl.a.:
· · · · · · · Hovedpunkterne i lovforslaget er nærmere omtalt  

 under 3.2. i bemærkningerne.
1.2. Baggrund Danske revisorer udsættes i stigende omfang for  

 international konkurrence.
Med baggrund heri blev Revisorkommissionen i 1999  

 bedt om at se på mulighederne for en ændring af de  

 uhensigtsmæssigheder, som revisorlovgivningen indeholder, når den  

 begrænser omfanget af revisorers og revisionsvirksomheders virksomhed  

 m.v.
Revisorkommissionens overvejelser fremkom i kommissionens  

 redegørelse fra maj 1999.
Redegørelsen førte til en mindre justering  

 af revisorlovgivningen i december 1999. De centrale forhold omkring  

 revisorers virke krævede imidlertid en yderligere afklaring i forhold  

 til andre erhvervsgrupper med henblik på at finde en  

 konkurrencemæssig mere afbalanceret løsning.
Revisorkommissionen  

 blev derfor anmodet om at genoptage drøftelserne om en ændring  

 af revisorlovene og herunder gennemføre en konstruktiv dialog med  

 andre erhvervsgrupper og en dyberegående analyse af de  

 konkurrencemæssige aspekter mellem revisorer og andre grupper af  

 rådgivere.
Sideløbende med dette arbejde var der i regi af  

 EU-Kommissionen påbegyndt et arbejde i en revisionskomite (Committee on  

 Auditing), hvori også Danmark er repræsenteret.
Arbejdet  

 vedrørte bl.a. to henstillinger om henholdsvis kvalitetssikring og om  

 revisorers uafhængighed.
Revisorkommissionen blev derfor anmodet om at  

 inddrage dette arbejde i overvejelserne.
Begge henstillinger er siden blevet  

 vedtaget af EU-Kommissionen og udsendt til medlemsstaterne.
1.3. Gældende ret Den danske revisorlovgivning er opbygget som en  

 autorisationsordning.
Det vil sige, at revisorlovgivningen regulerer adgangen  

 til hvervet som revisor (statsautoriseret og registreret). Reguleringen skal  

 skabe sikkerhed og garanti omkring udøvelsen af revision til gavn for  

 brugerne af revisors ydelser.
Bestemmelserne om statsautoriserede og registrerede  

 revisorer findes i dag i to love: Lov om statsautoriserede revisorer og lov  

 om registrerede revisorer.
Bestemmelserne i de to love er i al  

 væsentlighed ens.
 Revisor er offentlighedens tillidsrepræsentant, jf.  

 bemærkningerne under 1.1., under udøvelsen af revision samt ved  

 afgivelse af erklæringer og rapporter, der kræves i henhold til  

 lovgivningen eller ikke udelukkende er bestemt til hvervgivers egen brug.
Efter de gældende bestemmelser er revisors  

 virksomhedsområde begrænset til revision af regnskaber m.v. og  

 supplerende beretninger samt rådgivning og assistance i forbindelse  

 hermed og inden for tilgrænsende områder.
Revisor er  

 afskåret fra at udføre opgaver, der falder uden for dette  

 område.
Lovene regulerer således udtømmende de opgaver,  

 som revisor må beskæftige sig med.
 Revisors uafhængighed er sikret gennem et sæt dobbeltregler,  

 der supplerer hinanden:
· · Formålet med regler om generel uafhængighed er  

 bl.a. at sikre en generel tillid til, at revisorer er hævet over  

 uvedkommende interesser ved udførelsen af deres hverv - både som  

 reviderende og som rådgivende.
Reglerne betyder, at revisor er  

 afskåret fra at beklæde ledelsesposter, at være ansat i  

 eller i øvrigt at drive nogen form for erhvervsvirksomhed, der ikke er  

 revisionsvirksomhed, uanset om det i den konkrete situation vil kunne  

 påvirke revisors uafhængighed.
På samme måde er der  

 forbud imod, at revisor har betydelige ejerandele i erhvervsvirksomheder, der  

 ikke beskæftiger sig med revision, ligesom revisor ikke må  

 være ansat i det offentlige.
De generelle uafhængighedsregler  

 sammenholdt med en restriktiv dispensationspraksis har betydet, at revisorer  

 og revisionsvirksomheder har været afskåret fra at varetage en  

 række opgaver, uanset at opgaverne ikke ville påvirke deres  

 uafhængighed i konkrete revisionsopgaver.
Uafhængighedsreglerne suppleres af regler om  

 ejerforhold i revisionsvirksomheder og om revisorers vederlag.
Efter de  

 gældende ejerbestemmelser må revisionsvirksomhed kun  

 udøves som enkeltmandsvirksomhed, interessentskab, aktieselskab,  

 anpartsselskab eller partnerselskab.
Ejerandele må som udgangspunkt kun  

 ejes af revisorer/revisionsvirksomheder.
Ansatte i aktie- og  

 anpartsselskaber, som ikke er revisorer, må dog besidde op til 30 pct.  

 af kapitalen og stemmerettighederne heri.
Formålet med  

 ejerbestemmelserne er at hindre, at revisorer i en revisionsvirksomhed kan  

 komme under pres fra ikke-revisorer.
Revisorer eller revisionsvirksomheder må ikke have  

 mere end 20 pct. af omsætningen fra samme kunde.
Vederlaget for en  

 ydelse kan ikke gøres afhængigt af arbejdets økonomiske  

 resultat, og der kan derfor ikke indgås aftaler om "no cure   no  

 pay" eller "good cure   good pay". Bestemmelsen omfatter  

 både revisions- og rådgivningsydelser.
Der eksisterer et særligt disciplinærsystem  

 for revisorer: Disciplinærnævnet for Statsautoriserede Revisorer  

 og Disciplinærnævnet for Registrerede Revisorer.
Nævnene  

 tager i forbindelse med klager stilling til, om statsautoriserede henholdsvis  

 registrerede revisorer har tilsidesat de pligter, som stillingen  

 medfører.
 De gældende regler indeholder ikke krav om  

 obligatorisk kvalitetssikring, men begge brancheforeninger, Foreningen af  

 Statsautoriserede Revisorer (FSR) og Foreningen Registrerede Revisorer FRR  

 (FRR) har foreningsbaseret kvalitetskontrol for deres medlemmer.
1.4. Revisorkommissionens betænkning Revisorkommissionen afgav i januar 2002 betænkning  

 nr. 1411 "Revisorlovgivning   uafhængighed og  

 liberalisering". I det medfølgende forslag til ny revisorlov har  

 Revisorkommissionen på en række punkter brudt med den  

 traditionelle danske revisorlovgivning.
Det drejer sig bl.a. om måden  

 at afgrænse revisorloven på.
Den hidtidige regulering af revisors  

 arbejdsområder erstattes af en regulering, der entydigt fokuserer  

 på de områder, hvor revisor er offentlighedens  

 tillidsrepræsentant, dvs. i forbindelse med revisions- og  

 erklæringsopgaver.
Dette skal ikke mindst ses i lyset af, at flere  

 EU-lande har opbygget deres revisorlovgivning med et andet udgangspunkt end  

 den danske.
Mens den danske lovgivning forbyder revisorer at beskæftige  

 sig med andet end revisionsvirksomhed samt rådgivning og assistance i  

 forbindelse hermed (generel uafhængighed), så fokuserer andre  

 lande i deres lovgivning på revisors uafhængighed, når  

 revisor beskæftiger sig med revisionsopgaver (konkret  

 uafhængighed). Ved at basere lovgivningen på konkret  

 uafhængighed opnås en klarere adskillelse mellem på den ene  

 side revisions- og erklæringsopgaver og på den anden side andre  

 opgaver, herunder rådgivnings- og konsulentvirksomhed.
 Endelig har Revisorkommissionen foreslået en  

 forenkling af regelsættet, således at de eksisterende to  

 revisorlove samles i en fælles lov.
 Revisorkommissionens forslag bygger på to  

 EU-henstillinger om henholdsvis kvalitetssikring og om revisorers  

 uafhængighed, som er omtalt i afsnit 2.1.2. og 2.1.3.  

 Betænkningen med dens forslag til ny revisorlovgivning var i  

 foråret 2002 sendt i bred høring, og forslaget blev positivt  

 modtaget af såvel erhvervslivet som revisionsbranchen.
2. Den internationale udvikling 2.1. EU 2.1.1. På Det Europæiske Råds  

 møde i Lissabon i marts 2000 blev det vedtaget at fremskynde  

 virkeliggørelsen af det indre marked for finansielle tjenesteydelser,  

 og der blev fastsat en frist for integrationen af EU´s finansielle markeder  

 til 2005. EU´s initiativer og den tidsmæssige planlægning skal  

 ses på baggrund heraf.
 Initiativerne har hidtil udmøntet sig i en række konkrete  

 tiltag, bl.a.:
· · · · Der er således tale om en række initiativer,  

 som i fællesskab skal medvirke til at fjerne hindringerne for et  

 fælles kapitalmarked i EU.
2.1.2. Kommissionens henstilling nr. 2001/256/EF  

 (EF-Tidende L 091, 31.3.2001) om kvalitetssikring er fra 15. november 2000.  

 Henstillingen indeholder mindstekrav til gennemførelse af  

 kvalitetssikring i forbindelse med lovpligtig revision.
Et vigtigt element i  

 henstillingen er, at kontrollen med kvalitetssikringen foretages af et  

 uafhængigt kontrolorgan, hvor flertallet af medlemmerne ikke er  

 revisorer.
I forbindelse med kvalitetssikringen skal den, som kontrollerer en  

 revisionsvirksomhed, blandt andet påse, at revisionsvirksomheden har  

 opstillet retningslinier, som sikrer, at revisor   forinden denne  

 påtager sig en erklæringsopgave   vurderer, om den  

 fornødne uafhængighed foreligger i den konkrete situation, samt  

 at revisor i øvrigt lever op til de i lovgivningen opstillede krav til  

 kvaliteten af det udførte arbejde.
Henstillingen om kvalitetssikring er en  

 minimumshenstilling.
Det betyder, at medlemsstaterne bør følge  

 henstillingens minimumskrav, men nationalt kan fastsætte strammere  

 regler.
 2.1.3. Kommissionens henstilling nr. 2002/590/EF  

 (EF-Tidende L191, 19.7.2002) om revisorers uafhængighed er vedtaget den  

 16. maj 2002. Henstillingens angrebsvinkel på  

 uafhængighedsspørgsmålet er anderledes end den  

 traditionelt danske, som er beskrevet ovenfor.
EU-henstillingen om revisorers uafhængighed anvender  

 i sin tilgang en princip-baseret metode, hvilket betyder, at revisor   ud fra  

 en række overordnede fundamentale principper   skal foretage en  

 bedømmelse af, om han eller hun i den konkrete situation er  

 uafhængig.
Den måde, hvorpå en revisor over for omverdenen  

 kan demonstrere, at han eller hun lever op til de fundamentale principper i  

 EU-henstillingen om revisorers uafhængighed, er ved at være og  

 fremstå som uafhængig.
Uafhængigheden kan udsættes  

 for trusler af varierende styrke, hvorfor revisor og revisionsvirksomheden,  

 hver gang en sådan trussel opstår, skal vurdere betydningen af  

 denne.
Ved bedømmelsen af, om der i den konkrete situation kan  

 forekomme trusler mod uafhængigheden, skal der tages udgangspunkt i, om  

 en person med den fornødne indsigt i omstændighederne omkring en  

 konkret erklæringsafgivelse vil nå frem til, at revisor hverken  

 har fælles interesse med eller interessekonflikt med den kunde, der  

 skal afgives erklæring for.
 Alternativet til en sådan princip-baseret tilgang  

 meget detaljerede regler om, hvad revisor må og især ikke  

 må   ville være for statiske til at følge med udviklingen,  

 ville derfor hurtigt blive uaktuelle og utilstrækkelige og ville  

 endelig skabe en "falsk" tryghed i omverdenen, idet intet nok  

 så detaljeret regelsæt kan tage højde for enhver  

 situation.
Henstillingen består af to dele: en begrebsramme,  

 som skitserer de overordnede krav til uafhængigheden og et sæt af  

 specifikke krav, der skal anvendes ved udførelsen af lovpligtig  

 revision.
Henstillingen forholder sig således alene til den lovpligtige  

 revision og andre lovpligtige erklæringer.
 Henstillingen benævnes også "fundamentale  

 principper" (fundamental principles). Henstillingen må betragtes  

 som en minimumshenstilling, som medlemsstaterne kan fravige i strammere  

 retning.
2.2. Enron-sagen 2.2.1. Med Enron-sagens opdukken i USA blev der sået  

 kraftig mistillid til såvel ledelsen i selskabet som selskabets  

 revisorer.
Udviklingen har vist, at der ikke var tale om en enlig svale, idet  

 en række større sager i USA siden er kommet frem i  

 offentligheden.
 Der er ikke på nuværende tidspunkt fuld  

 klarhed over de omstændigheder, der har ført til Enrons kollaps.  

 De oplysninger, der foreligger, tyder imidlertid på, at Enron-sagen  

 først og fremmest vedrører regnskabsmæssige og  

 selskabsretlige forhold, der er særegne i USA.
I USA er der vedtaget en lov, der indeholder  

 ændringer i såvel revisorlovgivningen som anden  

 erhvervslovgivning, herunder regnskabs- og selskabslovgivningen og den  

 lovgivning, som regulerer kapitalmarkederne.
Loven - den såkaldte  

 Sarbanes-Oxley Act - skal minimere risikoen for en ny Enron-sag.
Det  

 amerikanske fondsbørstilsyn - Securities and Exchange Commission (SEC)  

 - skal udfylde loven med mere detaljerede regler.
Flere af de initiativer, der overvejes i USA på  

 revisorområdet, kendes også fra EUs henstillinger om  

 revisorers uafhængighed og om kvalitetssikring.
Der lægges  

 således op til, at der i USA skal etableres et uafhængigt organ,  

 som kan overvåge revisorstanden og sanktionere denne.
Endvidere er der  

 forbud mod visse ydelser, der kan have karakter af selvrevision, dvs. at  

 revisor ikke kan udføre visse former for rådgivning og samtidig  

 revidere kunden.
 I den øjeblikkelige situation er der således  

 klare indikatorer på, at de amerikanske myndigheder nøje  

 studerer udviklingen i EU for at finde løsningen på nogle af de  

 problemer, som det seneste år har rystet de amerikanske  

 kapitalmarkeder.
2.2.2. Forud for vedtagelsen af EU-henstillingen om  

 revisorers uafhængighed havde der i EU været en indgående  

 drøftelse af, hvorvidt Enron-sagen skulle have konsekvenser for  

 henstillingen.
Der var en klar tilslutning til en hurtig vedtagelse af  

 henstillingen, som man fandt gennemarbejdet og velafbalanceret i sin tilgang  

 til reguleringen af revisorers uafhængighed - også set i lyset af  

 Enron-sagen.
 Det vil næppe være muligt at opstille regler,  

 der kan give garantier for, at en ny Enron-skandale ikke kan opstå, men  

 det er opfattelsen, at henstillingens måde at regulere revisorers  

 uafhængighed på - den såkaldte princip-baserede tilgang -  

 sammenholdt med den obligatoriske kvalitetskontrol, vil danne det bedste  

 grundlag for en imødegåelse af trusler mod revisorers  

 uafhængighed.
EU har besluttet at følge Enron-sagen og de  

 efterfølgende erhvervsskandaler nøje, og der er taget en  

 række emner op til behandling i revisionskomiteen.
Fra dansk side  

 deltager man i dette arbejde.
2.3. Konsekvenser for det danske lovforslag 2.3.1. I lyset af de omtalte erhvervsskandaler, som  

 først fremkom samtidig med eller efter, at Revisorkommissionen afgav  

 sin betænkning, er lovforslaget strammet yderligere op med henblik  

 på at minimere risikoen for tilsvarende skandaler i Danmark mest  

 muligt.
 De stramninger, der er foretaget i forhold til  

 Revisorkommissionens forslag, vedrører først og fremmest  

 bestemmelsen om intern rotation, hvorefter et selskabs revisor - men ikke  

 revisors virksomhed - skal udskiftes efter et fastsat åremål,  

 samt forbudet mod selvrevision i bl.a. børsnoterede selskaber, som  

 skal hindre sammenblanding mellem revision og visse rådgivningsydelser.  

 For begges vedkommende er der tale om tiltag, som skal medvirke til at styrke  

 revisors uafhængighed.
 2.3.2. De ændringer, der indgår i eller  

 overvejes i den amerikanske revisorlovgivning, indeholder en række  

 tiltag, som ikke indgår i den gældende danske  

 revisorlovgivning, men som i lovforslaget   i overensstemmelse med  

 EU-henstillingerne om revisorers uafhængighed og om kvalitetssikring  

 indgår som væsentlige elementer til sikring af revisorernes  

 uafhængighed.
 Det drejer sig bl.a. om:
· · · · 2.3.3. Herudover indeholder den amerikanske  

 ændringslov en række tiltag, som ikke indeholdes i det danske  

 lovforslag.
Det drejer sig bl.a. om bestemmelser om rapportering til  

 revisionskomiteer (audit committees) samt tanker om ekstern rotation, dvs.  

 skift af revisionsfirma med periodiske mellemrum.
Der vil i USA blive  

 udarbejdet en rapport om den mulige effekt af et krav om ekstern  

 rotation.
 Revisionskomiteer kendes ikke i dansk ret, hvor  

 rapportering til ledelsen om regnskabsforhold sker i revisionsprotokollen.  

 Spørgsmålet om revisionskomiteer er dog optaget i den  

 strategiske plan for det fremtidige arbejde i EUs revisionskomite, hvor  

 Danmark er repræsenteret.
Spørgsmålet om intern rotation er medtaget i  

 EU-henstillingen om revisorers uafhængighed, der til gengæld ikke  

 indeholder krav om ekstern rotation.
Sidstnævnte spørgsmål  

 har været drøftet i EUs revisionskomite, hvor der var  

 klare tilkendegivelser om, at ekstern rotation erfaringsmæssigt ville  

 medføre langt flere ulemper end positive effekter.
 2.3.4. Stramningerne i den amerikanske revisorlovgivning  

 er kun en enkelt brik i det puslespil, der udgør det samlede  

 amerikanske erhvervsudspil, som skal minimere risikoen for yderligere  

 erhvervsskandaler på linie med Enron m.fl.
Det danske lovforslag til ny revisorlovgivning bygger  

 på de to EU-henstillinger om kvalitetssikring og om revisorers  

 uafhængighed, der er omtalt i afsnit 2.1.2. og 2.1.3., og som i EU er  

 blevet vurderet i lyset af den internationale situation.
Forslaget omfatter  

 allerede en række af de elementer, som også indeholdes i den  

 amerikanske ændringslov.
Revisorlovforslaget er således på  

 linie med den internationale udvikling   såvel i EU som i USA.
Og  

 lovforslaget vil med de skærpede uafhængighedsregler, herunder  

 ikke mindst reglerne om obligatorisk kvalitetskontrol, sætte fokus  

 på revisorernes arbejde og dermed reducere risikoen for fejl og  

 forsømmelser ved revisorernes erklæringsafgivelse.
2.3.5. De internationale initiativer, herunder ikke mindst  

 de amerikanske, til minimering af risikoen for at tilsvarende  

 erhvervsskandaler kan opstå i fremtiden, omfatter, som omtalt foran,  

 ikke alene revisorlovgivningen, men al erhvervslovgivning, der skal bidrage  

 til et sundt kapitalmarked.
Initiativerne omfatter således bl.a.  

 lovgivning på regnskabsområdet, revisorområdet og  

 selskabsområdet (corporate governance), men også lovgivning  

 vedrørende de finansielle markeder, og det strafferetlige  

 område.
 Erhvervs- og Selskabsstyrelsen vil som konsekvens heraf  

 nedsætte en arbejdsgruppe, der bl.a. skal have til opgave at  

 følge de internationale initiativer, der tages med henblik på at  

 reducere risikoen for nye "Enron-sager". Arbejdsgruppen skal danne  

 sig et overblik over de samlede initiativer, der tages internationalt, skal  

 vurdere betydningen heraf   ikke mindst i relation til dansk lovgivning   og  

 skal eventuelt fremkomme med anbefalinger til forbedringer af dansk  

 lovgivning.
3. Lovforslagets indhold 3.1. Lovforslagets opbygning Lovforslaget bygger i al væsentlighed på det  

 forslag, der er indeholdt i Revisorkommissionens betænkning 1411 af  

 januar 2002: "Revisorlovgivning - uafhængighed og  

 liberalisering". Revisorkommissionen har under udarbejdelsen af sit  

 forslag i meget vidt omfang taget afsæt i de to EU-henstillinger om  

 henholdsvis kvalitetssikring og om revisorers uafhængighed, der er  

 omtalt i afsnit 2.1.2. og 2.1.3., og som på en række punkter  

 bryder afgørende med den gældende revisorlovgivning.
Det drejer  

 sig først og fremmest om det område, der lovgives for   nemlig  

 ved erklæringsopgaver, hvor revisor optræder som offentlighedens  

 tillidsrepræsentant.
Men også måden hvorpå revisors  

 uafhængighed sikres.
Revisorkommissionens forslag indebærer i sig selv  

 væsentlige stramninger i relation til revisorernes uafhængighed.  

 Da Revisorkommissionen afsluttede sit arbejde, var den imidlertid ikke  

 bekendt med omfanget af de erhvervsskandaler, der er dukket op i USA.
Disse  

 efterfølgende begivenheder har meget klart markeret, hvor vigtigt det  

 er, at lovforslaget ligger så tæt, som muligt op ad EUs  

 henstilling om revisorers uafhængighed.
Denne benytter sig af en  

 tilgang til uafhængighedsproblematikken, der skal sikre, at revisor -  

 før en erklæringsopgave påbegyndes - skal vurdere  

 eventuelle trusler mod uafhængigheden og sætte ind med  

 sikkerhedsforanstaltninger til imødegåelse heraf, jf.  

 nærmere herom bemærkningerne til 2.1.3. Lovforslaget er i lyset  

 af den internationale udvikling strammet yderligere op på en  

 række punkter i forhold til Revisorkommissionens forslag.
Det drejer  

 sig, som omtalt under 2.3.1., bl.a. om bestemmelsen om intern rotation for  

 revisorer og om forbudet mod selvrevision.
Dette er i overensstemmelse med  

 EU-henstillingen om revisorers uafhængighed.
3.2. Hovedpunkterne i lovforslaget Da der er tale om forskellige reguleringsmetoder i den  

 gældende revisorlovgivning og lovforslaget vil en egentlig  

 sammenligning være mindre hensigtsmæssig.
Hovedpunkterne i  

 lovforslaget er følgende:
 a)	De to revisorlove samles i én fælles lov:
De gældende revisorlove   lov om statsautoriserede revisorer og  

 lov om registrerede revisorer   slås sammen til én lov.  

 Bestemmelserne i de to love er i meget stort omfang identiske, og det er  

 derfor fundet hensigtsmæssigt at forenkle revisorlovgivningen,  

 således at der fremover kun gælder ét fælles  

 regelsæt for de to grupper revisorer.
Ved samme lejlighed forenkles  

 disciplinærsystemet.
De to Disciplinærnævn  

 sammenlægges, således at begge grupper revisorer nu kan  

 indbringes for samme nævn.
 Betegnelsen "beskikkelse" foreslås anvendt for begge  

 revisorgrupper som fællesbetegnelse for den handling, hvorved  

 rettigheden til at blive henholdsvis statsautoriseret revisor og registreret  

 revisor opnås.
Regelforenklingen medfører ingen realitetsændringer i  

 retsstillingen for de to grupper revisorer.
Der er fortsat tale om to grupper  

 revisorer med forskelligt uddannelsesniveau.
 b)	Loven regulerer alene revisors erklæringsafgivelse:
I modsætning til den gældende revisorlovgivning retter  

 lovforslaget sig mod revisors revision af regnskaber m.v. og supplerende  

 beretninger, samt i øvrigt revisors afgivelse af erklæringer og  

 rapporter, der kræves i henhold til lovgivningen eller ikke udelukkende  

 er bestemt til hvervgiverens eget brug.
Lovforslaget regulerer  

 således ikke, sådan som det er tilfældet i den  

 gældende lovgivning, grænserne for revisors virksomhed, men alene  

 de områder, der er af betydning for revisors uafhængighed og  

 virke som offentlighedens tillidsrepræsentant   nemlig revisors  

 revision samt erklæringsafgivelse.
Det er først ved revisors afgivelse af erklæring, at  

 omverdenen får en særlig interesse i revisors arbejde   og derfor  

 også i revisors uafhængighed.
Hvad revisor herudover  

 beskæftiger sig med, reguleres ikke i lovforslaget.
Revisor er således ikke offentlighedens  

 tillidsrepræsentant, hvis denne i konkurrence med andre erhvervsgrupper  

 udfører f.eks. rådgivnings- eller konsulentopgaver.
Når  

 revisor bevæger sig uden for sit kerneområde og ønsker at  

 beskæftige sig med andre opgaver, vil vedkommende være  

 konkurrencemæssigt ligestillet med alle andre udbydere af sådanne  

 ydelser og vil derfor ikke kunne optræde som "offentlighedens  

 tillidsrepræsentant". Varetagelsen af f.eks. rådgivnings-  

 eller konsulentopgaver vil derfor ikke være omfattet af den  

 obligatoriske forsikring, af reglerne om kvalitetssikring eller af  

 disciplinærsystemets kompetence.
Ved udøvelsen af sådanne  

 opgaver må revisor konkurrere på lige fod med andre  

 udøvere på almindelige markedsvilkår.
Det er imidlertid  

 samtidig ganske klart, at udøvelsen af aktiviteter, der ligger uden  

 for det af lovforslaget regulerede kerneområde, ud fra en konkret  

 uafhængighedsvurdering kan antage en karakter, der afskærer  

 revisor fra at foretage en række revisions- og  

 erklæringsopgaver.
Selvom lovforslaget åbner op for en række nye  

 erhvervsmuligheder for revisor, er det fundet helt afgørende, at  

 revisor ikke er underlagt instruktionsbeføjelse fra ikke-revisorer,  

 eller at revisors uafhængighed på anden måde bliver truet,  

 når revisor udfører opgaver som offentlighedens  

 tillidsrepræsentant.
Lovforslaget indeholder derfor en bestemmelse om,  

 at revisor - uanset at denne kan tage ansættelse andre steder end i  

 revisionsvirksomheder - kun kan udføre revision og afgive  

 erklæringer i regi af en revisionsvirksomhed.
Det forhold, at en revisor er ansat i en anden virksomhed end en  

 revisionsvirksomhed, afskærer dog ikke denne revisor fra overhovedet at  

 beskæftige sig med revisions- og andre erklæringsopgaver.  

 Forudsætningen er blot, at revisor udøver sin revisions- og  

 erklæringsvirksomhed gennem en revisionsvirksomhed.
Revisor skal dog i  

 en sådan situation være opmærksom på reglerne om  

 revisors konkrete uafhængighed.
Den valgte reguleringsform er i overensstemmelse med den, der er valgt  

 i EU-henstillingen om revisorers uafhængighed.
EU-henstillingen  

 omhandler dog alene lovpligtig revision og ikke al revisors  

 erklæringsafgivelse.
For at undgå afgrænsningstvivl og for  

 at sikre, at lovforslaget omfatter alle de situationer, hvor revisor  

 optræder som offentlighedens tillidsrepræsentant, foreslås  

 det - i overensstemmelse med Revisorkommissionens forslag - at lovforslaget  

 skal omfatte enhver form for erklæringsafgivelse, der ikke udelukkende  

 er bestemt til hvervgiverens eget brug.
 c)	Revisors uafhængighed sikres gennem regler om konkret  

 uafhængighed:
I overensstemmelse med EU-henstillingen om revisorers  

 uafhængighed lægger lovforslaget op til, at der ikke  

 længere fastsættes generelle forbud imod, hvad revisor må  

 beskæftige sig med.
Det vil således være op til revisor  

 selv at tage stilling til, hvilke opgaver han eller hun ønsker at  

 beskæftige sig med.
Revisor må dog i den forbindelse være  

 opmærksom på, at aktiviteterne konkret kan få indflydelse  

 på, hvilke opgaver inden for erklæringsområdet revisor selv  

 eller andre i revisionsvirksomheden kan påtage sig.
Udgangspunktet er således, at der lovgives om situationer, hvor  

 der er en offentlig interesse heri, dvs. de situationer, hvor revisor  

 optræder som offentlighedens tillidsrepræsentant.
Således  

 er - i overensstemmelse med de internationale regler - de gældende  

 generelle forbud mod, at revisor udøver en række  

 erhvervsmæssige aktiviteter, at revisor bestrider bestyrelsesposter,  

 eller at revisor virker som administrator eller likvidator, ikke medtaget i  

 lovforslaget.
Det betyder, at revisor, hver gang han eller hun har  

 påtaget sig en revisions- eller erklæringsopgave, konkret  

 må vurdere, om der er risiko for, at revisor vil lade sig lede af  

 uvedkommende interesser.
Der er derfor intet til hinder for, at revisor er  

 bestyrelsesmedlem i en lokal maskinfabrik og samtidig er revisor for et  

 selskab i en helt anden branche, med mindre der konkret er en sådan  

 forbindelse mellem disse virksomheder, som nærmere omhandlet i  

 forslagets § 11.
Lovforslaget regulerer altså revisors konkrete  

 uafhængighed og ikke som tidligere både den konkrete og den  

 generelle uafhængighed.
Revisor skal således tage stilling til,  

 om han eller hun i den konkrete situation vil kunne udføre  

 erklæringsopgaver for en kunde.
Som en ekstra sikkerhed for, at revisor - før en opgave  

 påbegyndes - foretager en sådan vurdering, stiller lovforslaget  

 krav om, at den enkelte revisionsvirksomhed skal have opstillet  

 retningslinier for vurdering af uafhængigheden.
Disse retningslinier  

 skal sikre, at revisor foretager denne vurdering samt, hvordan dette skal  

 ske.
Ved Revisortilsynets kvalitetskontrol vil det blive påset, om der  

 er opstillet sådanne retningslinier, om de er tilstrækkelige, og  

 om de følges.
Herudover er der foretaget en række stramninger som direkte  

 følge af den angrebsvinkel, EU-henstillingen har indtaget over for  

 bedømmelsen af uafhængigheden.
Først og fremmest er der  

 sket en væsentlig udvidelse af den personkreds, som kan tænkes at  

 få indflydelse på revisionen, og herudover er der medtaget en  

 række af de trusler mod revisors uafhængighed, som henstillingen  

 opregner.
 Reglerne om uafhængighed skal ses i sammenhæng med  

 reglerne om intern rotation, reglerne om ejerskab, reglerne om vederlag og  

 reglerne om kvalitetssikring, idet alle disse bestemmelser har til  

 formål at styrke revisors uafhængighed ved  

 erklæringsafgivelse.
 d)	Der indføres regler om intern rotation:
Som en yderligere sikring af revisors uafhængighed  

 foreslås regler om obligatorisk rotation indført i bl.a.  

 børsnoterede og finansielle virksomheder.
Ved intern rotation  

 forstås, at den eller de revisorer, der er ansvarlige for  

 revisionsopgaven, skal udskiftes efter et fastsat åremål.  

 Udskiftningen kan ske med andre revisorer fra den samme revisionsvirksomhed.  

 Regler om rotation har ikke tidligere eksisteret i dansk revisorlovgivning,  

 men i EU-henstillingen om revisorers uafhængighed betragtes det som en  

 trussel mod revisors uafhængighed, hvis revisor får et tæt  

 forhold til direktion eller bestyrelse i den virksomhed, som skal revideres.  

 Rotation er på denne baggrund blevet anset som et middel til at sikre  

 revisors uafhængighed.
Udskiftning skal ske minimum hvert syvende år, og en revisor,  

 der således er udskiftet, må ikke de to følgende år  

 vende tilbage til revisionskunden.
Udskiftningen vedrører den eller de  

 revisorer, der underskriver på revisionspåtegningen.  

 Tidsintervallerne er i overensstemmelse med EU-henstillingen.
 e)	Regler om ejerskab af revisionsvirksomheder:
Som nævnt under b) åbner lovforslaget op for en  

 række nye erhvervsmuligheder for revisor, hvor denne kan konkurrere  

 på lige fod med markedets øvrige aktører.
Det er dog  

 fundet afgørende, at revisor ikke er underlagt  

 instruktionsbeføjelse fra ikke-revisorer, når revisor  

 udfører opgaver som offentlighedens tillidsrepræsentant.  

 Lovforslaget indeholder derfor en bestemmelse om, at revisor - uanset at  

 denne kan tage ansættelse andre steder end i revisionsvirksomheder -  

 kun kan udføre revision og afgive erklæringer i regi af en  

 revisionsvirksomhed.
Revisionsvirksomheden bliver derved et omdrejningspunkt  

 for revisors virke.
Der vil som hidtil være tale om såvel  

 statsautoriserede revisionsvirksomheder som registrerede  

 revisionsvirksomheder.
Reglerne om ejerskab til revisionsvirksomheder indgår derfor som  

 et væsentligt moment i sikringen af revisors uafhængighed.  

 Lovforslaget afviger i sin regulering heraf fra det forslag,  

 Revisorkommissionen fremkom med i sin betænkning.
Det drejer sig  

 først og fremmest om muligheden for at indskyde fremmed kapital i en  

 revisionsvirksomhed, dvs. kapital fra andre end  

 revisorer/revisionsvirksomheder eller ansatte heri.
Lovforslaget lægger  

 sig i dette spørgsmål tæt op ad EU-henstillingen om  

 revisorers uafhængighed, der alene kræver, at revisorer har  

 majoriteten af stemmerettighederne i en revisionsvirksomhed.
 Ved at lægge sig tæt op ad EU-henstillingen om revisorers  

 uafhængighed sker der en række ændringer i forhold til de  

 gældende bestemmelser om ejerskab:
· · · · · · f)	Regler om vederlag:
Reglerne om vederlag er blevet justeret i overensstemmelse med  

 lovforslagets anvendelsesområde, der tillader, at revisor  

 beskæftiger sig med andre opgaver end dem, der traditionelt har  

 været revisors kerneområde.
For så vidt angår  

 revisors vederlag, sondres der derfor i bestemmelsen mellem hvilke opgaver,  

 revisor udfører.
På den ene side situationer, hvor revisor enten  

 udelukkende udfører erklæringsopgaver, eller både  

 udfører sådanne opgaver og rådgivningsopgaver for samme  

 kunde, og - på den anden side - situationer, hvor revisor alene  

 udfører rådgivningsopgaver for en kunde.
 Bestemmelsen om, at revisionsvirksomheden ikke må have en  

 større andel af sin omsætning end 20 pct. fra én kunde,  

 synes at have fungeret tilfredsstillende, og denne bestemmelse  

 videreføres derfor uændret.
Bestemmelsen om, at revisor for revisions- og andre  

 erklæringsydelser ikke må betinge sig et højere vederlag  

 for sit arbejde, end der kan anses for rimeligt, videreføres  

 uændret.
Det fastslås dog, at markedsprisen skal lægges til  

 grund ved forståelsen af "et rimeligt vederlag".
Derimod er reglerne om revisors vederlag for andre ydelser end  

 erklæringsydelser blevet moderniseret og tilpasset lovens  

 anvendelsesområde.
Lovens område er indskrænket til  

 revisions- og erklæringsopgaver.
Den tidligere formulering om  

 afhængighed af et projekts gennemførelse er derfor uaktuel.
Yder  

 revisor derfor alene rådgivning til en kunde, er revisor stillet som  

 alle andre rådgivere med hensyn til vederlæggelse for  

 rådgivningsydelsen.
Der er således intet til hinder for, at  

 revisor i en situation, hvor der ikke samtidig leveres  

 erklæringsydelser til samme kunde, benytter sig af betalingsformen  

 "good cure - good pay". "Good cure - good pay" omhandler  

 de tilfælde, hvor honorarets størrelse gøres  

 afhængigt af det udførte arbejde.
Er der tale om en "blandet" situation, hvor revisor  

 både erklærer sig om, og f.eks. yder assistance til samme kunde,  

 er lovforslaget strammere end EU-henstillingen om revisorers  

 uafhængighed.
Henstillingen fastslår om denne situation  

 således blot, at revisors uafhængighed kan være truet, og  

 at revisor alene skal afstå fra den type honorering (eller fra at  

 erklære sig om den pågældende kunde), hvis der konkret ikke  

 kan opstilles forholdsregler, der sikrer uafhængigheden  

 tilstrækkeligt.
Af hensyn til den synlige uafhængighed og for at  

 undgå tvivl om hvilke forholdsregler, der i en sådan situation  

 måtte være tilstrækkelige, er det i lovforslaget fundet  

 rigtigst helt at forbyde denne form for vederlæggelse, når  

 revisor tillige erklærer sig om den pågældende kunde.
Dette  

 er i overensstemmelse med Revisorkommissionens forslag.
 g)	Der indføres obligatorisk kvalitetskontrol via et  

 uafhængigt Revisortilsyn:
Med lovforslaget etableres et uafhængigt Revisortilsyn, der - i  

 overensstemmelse med den i afsnit 2.1.2. omtalte EU-henstilling om  

 kvalitetssikring - skal forestå den uafhængige kvalitetskontrol,  

 der indgår som en væsentlig del af sikringen af revisors  

 uafhængighed.
Regler om obligatorisk kvalitetskontrol har ikke  

 tidligere eksisteret i Danmark, men medlemmerne af de to revisorforeninger  

 har i nogle år været underkastet en foreningsbaseret  

 kvalitetskontrol.
Revisortilsynets kvalitetskontrol omfatter som noget nyt  

 alle statsautoriserede og registrerede revisorer, uanset om de er medlem af  

 en brancheforening.
Kvalitetssikringen forestås af et uafhængigt  

 Revisortilsyn, hvor flertallet af medlemmerne ikke er revisorer.
I  

 forbindelse med kontrollen af en revisionsvirksomhed skal kontrollanten bl.a.  

 påse, at revisionsvirksomheden har opstillet de fornødne  

 retningslinier, som sikrer, at revisor   forinden denne påtager sig en  

 erklæringsopgave   vurderer, om den fornødne uafhængighed  

 foreligger i den konkrete situation, samt at revisor i øvrigt lever op  

 til de i lovgivningen opstillede krav.
 Lovforslaget opstiller rammerne for kvalitetskontrollen.  

 Revisortilsynet skal sikre, at kvalitetskontrollen udføres i  

 overensstemmelse med lovens regler og har bl.a. det overordnede ansvar  

 for:
· · · · Det forhold, at Revisortilsynet har det overordnede ansvar betyder dog  

 ikke, at opgaverne nødvendigvis skal løses af tilsynet selv.  

 Flere af opgaverne vil således med fordel kunne løses i  

 samarbejde med f.eks. revisorforeningerne, der gennem deres erfaring med den  

 foreningsbaserede kvalitetskontrol har opnået en betydelig viden og  

 indsigt i revisionsvirksomhedernes kvalitetsstyring.
De nærmere regler  

 om den praktiske gennemførelse af kvalitetskontrollen vil derfor blive  

 drøftet med de to revisorforeninger.
 h)	Der skabes pligt til for revisor at reagere ved opdagelsen af grov  

 økonomisk kriminalitet:
Med implementeringen af Europa-Parlamentets og Rådets direktiv  

 om ændring af direktiv om forebyggende foranstaltninger mod anvendelse  

 af det finansielle system til hvidvaskning af penge (hvidvaskdirektivet),  

 blev hvidvaskloven (lovbekendtgørelse nr. 734 af 30. august 2002)  

 udvidet, således at bl.a. revisorer også blev omfattet af en  

 pligt til at indberette, hvis der i forbindelse med deres arbejde  

 opstår mistanke om forsøg på hvidvaskning af penge.
Denne  

 indberetningspligt omfatter alene mistanke om forsøg på  

 hvidvaskning af penge, og dermed ikke andre former for økonomisk  

 kriminalitet, som revisor i sit arbejde kommer undervejrs med.
 I 1999 afgav det såkaldte Brydensholtudvalg delbetænkning  

 om "Rådgiveres rolle ved bekæmpelse af økonomisk  

 kriminalitet". Betænkningen indeholder bl.a. udkast til en  

 bestemmelse om, at revisorer, som i forbindelse med deres arbejde i  

 virksomheder, hvori der er krav om lovpligtig revision, bliver  

 opmærksom på, at et eller flere ledelsesmedlemmer i virksomheden  

 begår eller har begået økonomiske forbrydelser i  

 tilknytning til deres hverv, skal meddele dette til virksomhedens  

 ledelse.
Udvalgets forslag supplerer bestemmelserne om revisorers  

 indberetningspligt i det netop implementerede hvidvaskdirektiv.
I lyset af  

 bl.a. de amerikanske erhvervsskandaler er bestemmelsen foreslået  

 strammet op i lovforslaget og forenklet væsentligt i forhold til  

 delbetænkningens forslag.
Udgangspunktet er således, at revisor  

 ikke skal fratræde, men forblive på sin post og varetage hvervet  

 som offentlighedens tillidsrepræsentant.
Underretning til ledelsen skal  

 ske straks revisor får mistanke, og revisor skal, hvis ledelsen ikke  

 reagerer inden 14 dage, underrette Statsadvokaten for særlig  

 økonomisk kriminalitet om sin mistanke, så de kriminelle forhold  

 bliver afdækket uden unødig forsinkelse.
Revisors oplysningspligt foreslås   i modsætning til  

 udvalgets forslag   udvidet til alle situationer, hvor der foretages  

 revision, dvs. såvel lovpligtig som frivillig revision.
Bestemmelsens  

 område er således i overensstemmelse med området for  

 erklæringsbekendtgørelsen, hvor revisor i forvejen skal give  

 supplerende oplysninger om strafbare forhold.
 i)	Ændring af aktieselskabsloven og  

 årsregnskabsloven:
 Ændringen i aktieselskabsloven er alene en konsekvens af, at de  

 to gældende revisorlove foreslås sammenskrevet til én  

 lov.
Ændringen af årsregnskabsloven er en konsekvens af, at  

 statsautoriserede revisorer efter forslaget kan tage ansættelse i en  

 registreret revisionsvirksomhed.
Forudsætningen for denne ændring  

 er, at de, når de udfører deres hverv gennem en registreret  

 revisionsvirksomhed, alene kan udføre opgaver, der i henhold til  

 lovgivningen kan udføres af registrerede revisorer.  

 Kvalitetskontrollen er bl.a. baseret herpå.
 j)	Udeladte bestemmelser:
En række bestemmelser i den gældende lovgivning er af en  

 sådan karakter, at de ikke skønnes at kunne tilføre en ny  

 og moderniseret revisorlov selvstændig værdi, og bestemmelserne  

 er derfor som led i regeringens forenklingsstrategi ikke medtaget i  

 lovforslaget.
Det drejer sig bl.a. om · · · · · 4. Høring Lovforslaget har været sendt i høring hos  

 Advokatrådet, Amtsrådsforeningen i Danmark,  

 Arbejderbevægelsens Erhvervsråd, Arbejdsmarkedets  

 Tillægspension, Byggeriets Arbejdsgivere,  

 Børsmæglerforeningen, Center for Vurdering af Udenlandske  

 Uddannelser (CVUU), Danmarks Nationalbank, Danmarks Rederiforening, Dansk  

 Aktionærforening, Dansk Arbejdsgiverforening, Dansk  

 Erhvervsgartnerforening, Dansk Familielandbrug, Dansk Handel og Service,  

 Dansk Industri, Dansk Management Råd, Danske Andelskasser, Danske  

 Andelsselskaber, Datatilsynet, De Danske Landboforeninger, Den Danske  

 Finansanalytikerforening, Den Danske Fondsmæglerforening, De  

 Samvirkende Købmandsforeninger (DSK), Det Danske Handelskammer, Det  

 Kooperative Fællesforbund, Det Økonomiske Råds  

 Sekretariat, Disciplinærnævnet for Statsautoriserede Revisorer og  

 Disciplinærnævnet for Registrerede Revisorer,  

 Entreprenørforeningen, Finansministeriet, Finansrådet,  

 Finanssektorens Arbejdsgiverforening, Forbrugerrådet, Foreningen af  

 Firmapensionskasser, Foreningen af Interne Revisorer, Foreningen Registrerede  

 Revisorer FRR, Foreningen af Statsautoriserede Revisorer, Foreningen Danske  

 Revisorer, Forsikring & Pension, Funktionærernes og  

 Tjenestemændenes Fællesråd, HK Handel,  

 Håndværksrådet, Indenrigs- og Sundhedsministeriet,  

 Ingeniørforeningen i Danmark, InvesteringsForeningsRådet,  

 Justitsministeriet, Kommunernes Landsforening, Kommunernes Revision,  

 Københavns Fondsbørs A/S, Københavns Magistrat,  

 Landbrugets Rådgivningscenter, Landbrugsrådet,  

 Landsorganisationen i Danmark, Ledernes Hovedorganisation, Liberale Erhvervs  

 Råd, Lønmodtagernes Dyrtidsfond, Miljøministeriet,  

 Ministeriet for Fødevarer, Landbrug og Fiskeri, Ministeriet for  

 Videnskab, Teknologi og Udvikling, Realkreditrådet, REVIFORA,  

 Foreningen for revision, økonomi og ledelse, Revisorkommissionen,  

 Rigsrevisionen, Skatteministeriet, Socialministeriet, Statsadvokaturen for  

 Særlig Økonomisk Kriminalitet, Statsministeriet,  

 Udenrigsministeriet, Undervisningsministeriet og  

 Værdipapircentralen.
5. Økonomiske og administrative konsekvenser for stat, kommuner  

 og amtskommuner Lovforslaget forventes at få økonomiske  

 konsekvenser for staten, da det kræver en ændring af Erhvervs- og  

 Selskabsstyrelsens edb-system.
Forslaget implementerer EU-kommissionens  

 henstilling om kvalitetssikring.
Det medfører, at alle  

 statsautoriserede og registrerede revisorer i Danmark vil blive underlagt en  

 regelmæssig kvalitetskontrol af det arbejde, de udfører som  

 offentlighedens tillidsrepræsentanter (dvs. ved revision og afgivelse  

 af erklæringer).
Med henblik på at etablere det  

 kvalitetssikringssystem, som er foreskrevet i EU-henstillingen, er det  

 nødvendigt at oprette et register over samtlige revisionsvirksomheder,  

 der bl.a. indeholder oplysninger om hvilke statsautoriserede og registrerede  

 revisorer, der er tilknyttet de pågældende virksomheder.
Det  

 tilsigtes, at det nye register kommer til at indgå som en integreret  

 del af styrelsens eksisterende register over de enkelte statsautoriserede og  

 registrerede revisorer, således at der skabes sammenhæng med de  

 eksisterende oplysninger om revisorer.
Etableringen af registeret forventes at ville  

 medføre en engangsudgift i 2003 på ca. 4,5 mio. kr. samt en  

 årlig driftsudgift på ca. 0,45 mio. kr.
Udgiften til såvel  

 etablering som drift af registret forventes at kunne afholdes inden for  

 Erhvervs- og Selskabsstyrelsens egne rammer.
 Forslaget forventes ikke at få økonomiske  

 eller administrative konsekvenser for kommuner og amtskommuner eller  

 administrative konsekvenser for staten.
6. Erhvervsøkonomiske konsekvenser for erhvervslivet Lovforslaget forventes generelt at medføre fordele  

 for såvel revisionsvirksomhederne som for de erhvervsvirksomheder, der  

 benytter revisorer, idet forslagets tilsyns- og  

 uafhængighedsbestemmelser er tillidsskabende, og forslagets  

 forenklinger samtidig giver mulighed for en bedre udnyttelse af revisorernes  

 ressourcer og viden.
I modsætning til gældende revisorlovgivning  

 opstiller lovforslaget ikke grænser for revisors virksomhed.
Derved  

 udvides revisionsvirksomhedernes muligheder til for eksempel at yde bred  

 rådgivning til deres kunder, deltage i bestyrelsesarbejde og eje eller  

 lede anden virksomhed end revisionsvirksomhed.
Revisorer har derfor ikke  

 begrænsninger for det arbejde, de kan påtage sig, så  

 længe det ikke vil påvirke deres uafhængighed.
Derfor  

 udtrykte to tredjedele af de adspurgte revisionsvirksomheder i en vurdering  

 af lovforslaget i Økonomi- og Erhvervsministeriets virksomhedspanel,  

 at lovændringen ville være en forbedring af vilkårene for  

 revisorerhvervet.
Forslaget vil medføre en mindre merudgift for  

 revisionsvirksomhederne, idet de skal lade sig underkaste obligatorisk  

 kvalitetskontrol.
Gennemførelsen af EU-henstillingen om  

 kvalitetssikring forudsætter, at der nedsættes et  

 uafhængigt Revisortilsyn, der bl.a. skal have det overordnede ansvar  

 for gennemførelsen af kvalitetskontrollen.
Udgiften til driften af  

 Revisortilsynet foreslås finansieret ved et gebyr for samtlige  

 statsautoriserede og registrerede revisor.
Gebyret foreslås  

 opkrævet hos den revisionsvirksomhed, revisoren er tilknyttet.
Driften af Revisortilsynet forventes at ville  

 medføre en årlig omkostning på ca. 1,5 mio. kr.
Herudover  

 forventes der det første år en engangsudgift på ca. 0,5  

 mio. kr. til etablering af Revisortilsynet.
Der findes i dag godt 5.000  

 statsautoriserede og registrerede revisorer.
Det årlige gebyr forventes  

 således at udgøre ca. 300 kr. pr. revisor pr. år, dog  

 således at gebyret det første år på grund af  

 etableringsudgiften forventes at udgøre ca. 400 kr. pr. revisor.
I beregningen af omkostninger til driften af  

 Revisortilsynet indgår honorarer til tilsynets medlemmer samt drift og  

 aflønning af sekretariatet.
Derimod indgår ikke eventuelle  

 udgifter til bistand og vejledning fra revisorforeningerne til deres  

 medlemmer samt eventuelt honorar til revisorforeningerne for afgivelse af  

 udtalelser i konkrete sager.
Dette skal afklares nærmere i forbindelse  

 med drøftelserne mellem Erhvervs- og Selskabsstyrelsen og  

 revisorforeningerne.
 Omkostninger til de kontrollanter, som udfører en  

 konkret kontrol, skal dog afholdes af de revisionsvirksomheder, som er  

 underlagt kontrol, baseret på fakturaer fra den aktuelle kontrollant.  

 Dette svarer til betalingen for lovpligtig revision, hvor det er den  

 reviderede virksomhed, som honorerer revisor.
7. Administrative konsekvenser for erhvervslivet Lovforslaget har været forelagt et af  

 Økonomi- og Erhvervsministeriets virksomhedspaneler og må  

 forventes at have administrative konsekvenser.
 Virksomhedspanelet omfattede 55 tilfældigt udvalgte  

 revisionsvirksomheder, hvoraf hovedparten var registrerede  

 revisionsvirksomheder. 75 procent af de adspurgte virksomheder antog, at de  

 vil blive administrativt berørt af forslaget, hvilket svarer til ca.  

 1.200 revisorvirksomheder på landsplan.
Ud fra virksomhedernes besvarelser forventes der  

 både omstillingsbyrder og løbende byrder ved lovforslaget.  

 Omstillingsbyrderne er i gennemsnit ca. 60 timer pr. virksomhed.
På  

 landsplan forventes omkring 450 virksomheder at få omstillingsbyrder,  

 hvilket betyder samlede omstillingsbyrder på mellem 11.000 og 40.000  

 timer.
Byrderne er først og fremmest forbundet med etablering af  

 systemer til den som følge af EU-henstillingen foreslåede  

 obligatoriske kvalitetskontrol.
De gennemsnitlige løbende byrder mente  

 panelet årligt ville være ca. 80 timer pr. virksomhed.
Det svarer  

 til, at ca. 600 virksomheder vil opleve løbende administrative byrder,  

 hvilket på landsplan vil medføre samlede årlige byrder  

 mellem 25.000 og 74.000 timer.
Virksomhederne mente, at de løbende  

 byrder især vil være forbundet med større skriftlighed i  

 forbindelse med håndtering af klienter.
Det bemærkes i den forbindelse, at lovforslaget ikke  

 medfører krav om yderligere skriftlighed end dem, der allerede  

 følger af god revisionsskik.
Det bemærkes endvidere, at den  

 obligatoriske kvalitetskontrol   modsat den nuværende foreningsbaserede  

   ikke omfatter revisorers rådgivningsydelser, men alene revisors  

 erklæringsydelser, jf. lovforslagets § 1, stk. 2.
Selvom den obligatoriske kvalitetssikring i revisorloven  

 medfører administrative byrder for revisionsvirksomhederne,  

 ønsker revisorerne loven.
Størstedelen eller 66 procent af  

 virksomhederne mente, trods øgede byrder, at loven vil være en  

 forbedring af vilkårene for deres branche.
Kun 12 procent af  

 virksomhederne mente, at loven vil være en forværring.
8. Konsekvenser for miljøet Lovforslaget forventes ikke at få konsekvenser for  

 miljøet.
9. Forholdet til EU-retten Med lovforslaget gennemføres de to EU-henstillinger  

 om henholdsvis kvalitetssikring (2001/256/EF) og om revisorers  

 uafhængighed (2002/590/EF). Om det nærmere indhold heri henvises  

 til 2.1.2. og 2.1.3. Lovforslaget viderefører regler fra tidligere  

 lovgivning (lovbekendtgørelse nr. 501 af 30. juni 1998 med senere  

 ændringer om statsautoriserede revisorer og lovbekendtgørelse  

 nr. 502 af 30. juni 1998 med senere ændringer om registrerede  

 revisorer), der gennemfører Rådets 8. direktiv af 10. april 1984  

 (84/253/EØF) om autorisation af personer, der skal foretage lovpligtig  

 revision af regnskaber.
10. Oversigt over økonomiske og administrative konsekvenser i  

 skemaform Positive   

 konsekvenser/mindre omkostninger Negative   

 konsekvenser/meromkostninger Økonomiske konsekvenser for stat, kommuner og  

 amtskommuner Nej Engangsudgift til ændring af Erhvervs- og  

 Selskabsstyrelsens edb-systemer forventes at andrage ca. kr. 4,5 mio.
 Endvidere en årlig driftsudgift på ca. kr. 0,45 mio.
Administrative konsekvenser for stat, kommuner og  

 amtskommuner Nej Nej Erhvervsøkonomiske konsekvenser for  

 erhvervslivet Forslaget forventes at forbedre erhvervsvilkårene for  

 såvel revisionsvirksomhederne som deres kunder gennem større  

 tillid til revisors arbejde.
Med lovforslaget afskaffes endvidere tidligere grænser for  

 revisorers virksomhed.
Revisionsvirksomheder og erhvervsvirksomheder  

 får derved mulighed for en bedre udnyttelse af revisionsvirksomhedernes  

 samlede kompetence.
 For brugerbetaling til drift af Revisortilsynet bliver  

 revisionsvirksomhederne samlet pålagt et årligt gebyr på  

 ca. kr. 1,5 mio., hvilket er ca. kr. 300 pr. statsautoriseret eller  

 registreret revisor.
 En etableringsudgift til oprettelse af Revisortilsynet forventes at blive  

 ca. kr. 0,5 mio., som vil blive tillagt det årlige gebyr det  

 første år.
Administrative konsekvenser for erhvervslivet Nej Lovforslaget har været forelagt et af Økonomi-  

 og Erhvervsministeriets virksomhedspaneler og må forventes at have  

 administrative konsekvenser for revisionsvirksomheder.
Byrderne forventes  

 især at være forbundet med indførelse af den som  

 følge af EU-henstillingen foreslåede obligatoriske  

 kvalitetskontrol.
Miljømæssige konsekvenser Nej Nej Administrative konsekvenser for borgerne Nej Nej Forholdet til EU-retten Lovforslaget viderefører regler fra tidligere  

 revisorlovgivning, der gennemførte Rådets 8. direktiv om  

 autorisation af personer, der skal foretage lovpligtig revision af  

 regnskaber.
 Forslaget gennemfører endvidere de to EU-henstillinger om  

 henholdsvis kvalitetssikring (2001/256/EF) og om revisorers  

 uafhængighed (2002/590/EF).
Bemærkninger til lovforslagets  

 enkelte bestemmelser Til § 1 § 1 angiver lovens anvendelsesområde.
Stk. 1 præciserer, at reglerne for  

 statsautoriserede og registrerede revisorer nu er samlet i én lov, og  

 at der således er tale om et fælles regelsæt for de to  

 grupper revisorer.
Der er ikke ved sammenlægningen af de to  

 gældende regelsæt til ét sket nogen  

 realitetsændringer i retsstillingen.
Der er fortsat tale om to grupper  

 revisorer med hver deres uddannelsesniveau, jf. herved også  

 bemærkningerne til kapitel 3, hvoraf kravene til beskikkelse af  

 statsautoriserede revisorer og registrerede revisorer fremgår.
Der er  

 således alene tale om en konsolidering af to regelsæt for  

 så vidt angår de regler, der  allerede i al  

 væsentlighed er identiske.
Af praktiske grunde anvendes betegnelsen  

 "beskikkelse" som fællesbetegnelse for den handling, hvorved  

 retten til at blive henholdsvis "statsautoriseret revisor" og  

 "registreret revisor" opnås.
Heller ikke heri ligger der  

 således nogen ændring i forhold til, hvad der allerede er  

 gældende.
Stk. 2 er en af lovforslagets centrale bestemmelser.  

 Det foreskrives heri, at loven skal finde anvendelse ved revisors revision af  

 regnskaber m.v. og supplerende beretninger samt i øvrigt ved revisors  

 afgivelse af erklæringer og rapporter, der kræves i henhold til  

 lovgivningen eller ikke udelukkende er bestemt til hvervgiverens eget brug.  

 Lovforslaget regulerer således ikke, sådan som det er  

 tilfældet i den gældende lovgivning, grænserne for revisors  

 virksomhed, dvs. hvad revisor må beskæftige sig med, men alene de  

 områder, der er af betydning for revisors revision samt  

 erklæringsafgivelse.
Det, der herefter reguleres i forslaget, er  

 revisors virke som offentlighedens tillidsrepræsentant jf.  

 bemærkningerne til § 2.
Reguleringsmetoden er i overensstemmelse med den  

 reguleringsform, der er valgt i EU-henstillingen om revisorers  

 uafhængighed.
EU-henstillingen medinddrager således under  

 udtrykket "statutory audit" (lovpligtig revision) også visse  

 forhold, som revisor skal udtale sig om.
Efter dansk ret kunne det f.eks.  

 være et fusionsregnskab eller en vurdering i forbindelse med et  

 apportindskud.
For at undgå enhver afgrænsningstvivl i denne  

 relation og fordi det findes hensigtsmæssigt, at loven omfatter alle de  

 situationer, hvor revisor optræder som offentlighedens  

 tillidsrepræsentant, foreslås det, at lovens område  

 omfatter enhver form for erklæringsafgivelse over for trediemand.
Kun  

 derved kan man undgå, at brugerne skal foranstalte nærmere  

 undersøgelser af, om en afgiven erklæring konkret er omfattet af  

 lovens uafhængighedskrav.
Dette er helt i overensstemmelse med  

 Revisorkommissionens forslag.
Lovforslaget regulerer således de forhold, der  

 må betegnes som revisors kerneområde, dvs. revision og  

 erklæringsafgivelse.
Hvad revisor herudover beskæftiger sig med,  

 er i princippet helt frit og reguleres ikke i forslaget.
Virksomhed ud over  

 den i stk. 2 nævnte, vil dog efter omstændighederne kunne  

 afskære revisor fra at foretage en række revisions- og  

 erklæringsopgaver, jf. uafhængighedsbestemmelserne i kapitel  

 6.
Da lovforslaget ikke sætter grænser for  

 revisors virksomhedsområde, og da der ikke i forslaget er opstillet  

 grænser for karakteren af revisors rådgivning, er det ikke fundet  

 nødvendigt at opretholde formuleringen af den gældende § 6  

 a i lov om statsautoriserede revisorer og § 4 a i lov om registrerede  

 revisorer, hvorefter rådgivning er tilladt inden for  

 tilgrænsende områder.
Den foreslåede bestemmelse  

 fastslår herefter, hvad der reguleres i loven, nemlig de områder,  

 der er fastlagt i stk. 2. Den gældende opdeling mellem et tilladt  

 og et ikke-tilladt virksomhedsområde for revisorer vil med lovforslaget  

 således ikke længere være relevant.
Lovforslaget fokuserer udelukkende på revisors  

 erklæringsafgivelse og opstiller bl.a. uafhængighedsregler  

 udelukkende i relation til sådan erklæringsafgivelse.
Det betyder  

 for det første, at revisor og revisionsvirksomheden, når der  

 ikke afgives erklæringer, kan beskæftige sig med al anden  

 virksomhed, uanset arten.
For det andet betyder den måde,  

 uafhængighedsreglerne er opbygget på, at det typisk ikke er  

 bestemte typer opgaver, der kan udløse inhabilitet, men at inhabilitet  

 ofte udløses af forskellige former for tilknytning til kunden, jf.  

 herom nærmere § 11 og bemærkningerne hertil.
Visse opgaver vil dog i kraft af deres natur kunne  

 indebære en sådan tilknytning til en konkret kunde, at de kan  

 siges at true revisors uafhængighed.
Forslaget er derfor bygget op,  

 således at grænsen ikke længere kan trækkes alene  

 gennem en oplistning af opgavetyper, som revisor generelt ikke må  

 udføre, men må ske gennem en vurdering i hvert enkelt  

 tilfælde af, om der konkret vil være tale om f.eks.  

 beslutningstagning for kunden eller om selvrevision, jf. bemærkningerne  

 til § 11, stk. 3. Lovforslaget bygger således på  

 EU-Kommissionens henstilling om revisorers uafhængighed, der er baseret  

 på principper for vurdering af uafhængighed.
Revisor vil fortsat kunne revidere og rådgive den  

 samme kunde.
Revisor skal dog altid ved udførelsen af revision  

 iagttage bestemmelserne om uafhængighed i lovforslagets kapitel 6.
Der er ikke sket ændringer i de  

 erklæringsopgaver, forslaget i stk. 2 definerer som sit  

 område.
Det er de samme opgaver, som er omfattet af den gældende  

 lovgivning.
Der er således tale om alle de erklæringer, revisor  

 afgiver - hvad enten de er lovbundne eller frivillige.
De eneste  

 erklæringer, der er undtaget, er erklæringer, som klart  

 tilkendegiver, at de udelukkende er til hvervgiverens eget brug.
 Lovforslaget regulerer i lighed med den eksisterende  

 revisorlovgivning hverken virksomhedernes pligt til at udarbejde regnskaber  

 m.v. eller selve revisionspligten.
Lovforslaget medfører derfor ingen ændring i  

 retstilstanden vedrørende pligten til at udarbejde såkaldte  

 supplerende beretninger såsom etiske regnskaber,  

 miljøregnskaber, videnregnskaber m.v.
Pligten hertil er i dag meget  

 begrænset.
Der er således typisk tale om situationer, hvor en  

 virksomhed frivilligt har valgt at udarbejde supplerende beretninger og  

 frivilligt har valgt at lade disse revidere af en statsautoriseret eller  

 registreret revisor.
For at gøre lovteksten mere overskuelig  

 foreslås det i stk. 3, at betegnelsen "revisor" benyttes  

 i lovteksten som en fællesbetegnelse for statsautoriserede og  

 registrerede revisorer i de situationer, hvor reglerne er fælles  

 for de to grupper revisorer.
Hvor der derimod er forskelle i  

 regelsættet for statsautoriserede revisorer og registrerede revisorer,  

 benyttes de fulde betegnelser.
Det gælder bl.a. i kapitel 3, i  

 ejerbestemmelsen og i kapitlerne 9 og 11 om henholdsvis kvalitetssikring og  

 disciplinærsystemet.
Der er således alene tale om at gøre  

 lovteksten mere overskuelig, og der er ikke i øvrigt  

 påtænkt nogen realitetsændring i de to revisorgruppers  

 forhold, jf. bemærkningerne herom til stk. 1.
Til § 2 Stk. 1 fastslår, hvornår revisor er  

 offentlighedens tillidsrepræsentant.
At revisor er  

 "offentlighedens tillidsrepræsentant" vil sige, at revisor  

 ved udførelsen af revision eller afgivelse af erklæringer og  

 rapporter   der er egnet til fremvisning over for offentligheden eller  

 kræves efter lovgivningen   også skal varetage hensynet til  

 virksomhedens omverden såsom myndigheder, medarbejdere, kreditorer og  

 investorer, som kan have modstående interesser i forhold til  

 virksomhedens ledelse.
Revisor er kun offentlighedens  

 tillidsrepræsentant i forbindelse med udførelse af de i  

 § 1, stk. 2 omhandlede opgaver.
Revisor er således ikke  

 offentlighedens tillidsrepræsentant og kan derfor ikke optræde  

 som sådan, hvis revisor i konkurrence med andre erhvervsgrupper f.eks.  

 byder ind på en rådgivnings- eller konsulentopgave.
Når  

 revisor således bevæger sig uden for sit kerneområde -  

 revisions- og erklæringsafgivelse i henhold til § 1, stk. 2,  

 - og ønsker at beskæftige sig med andre opgaver, er revisor  

 konkurrencemæssigt ligestillet med alle andre udbydere af sådanne  

 ydelser.
Ved udførelsen af sådanne opgaver er revisor derfor  

 ikke dækket af den obligatoriske forsikring, ligesom revisor hverken er  

 omfattet af reglerne om kvalitetskontrol eller af reglerne om
disciplinærsystemet, jf. kapitel 11.  

 Uafhængighedsbestemmelserne i kapitel 6 vil dog kunne afskære  

 revisor fra at udføre en række revisions- og  

 erklæringsopgaver.
Stk. 2, 1. pkt. fastslår, at revisor - uanset  

 at denne kan tage ansættelse andre steder end i revisionsvirksomheder -  

 kun kan udføre revision og afgive erklæringer m.v., jf.  

 § 1, stk. 2, i revisionsvirksomheder.
Revisor skal således  

 være medejer eller ansat i en revisionsvirksomhed   eller i  

 øvrigt udføre opgaver på vegne af en sådan.
De  

 nærmere regler om revisionsvirksomheder er fastsat i § 12, som  

 bl.a. indeholder regler, der sikrer, at revisorer har den dominerende  

 indflydelse samt beslutningskompetencen i revisionsvirksomheden.
En revisor,  

 der ikke er ansat i en revisionsvirksomhed, men f.eks. i en advokat- eller  

 it-virksomhed, kan således ikke udføre revisionsopgaver eller  

 erklære sig efter § 1, stk. 2, da sådanne  

 erklæringsopgaver alene kan udføres i revisionsvirksomheder.
Det  

 forhold, at en revisor er ansat i en anden virksomhed end en  

 revisionsvirksomhed, afskærer dog ikke denne revisor fra tillige at  

 beskæftige sig med revisions- og erklæringsopgaver, hvis revisor  

 samtidig opretter sin egen revisionsvirksomhed eller samtidig tager  

 ansættelse i en revisionsvirksomhed, og opgaverne indgår i denne  

 virksomhed.
Revisor skal dog i en sådan situation være  

 opmærksom på uafhængighedsreglerne i kapitel 6.
Erklæringer i henhold til § 1, stk. 2, vil  

 således alene kunne afgives af revisorer gennem en revisionsvirksomhed.  

 Konsekvensen af, at en revisor, som ikke er ansat i en revisionsvirksomhed,  

 afgiver en sådan erklæring, er, at erklæringen   f.eks. en  

 påtegning på et regnskab   er ugyldig, og at brugeren derfor  

 må indhente en fornyet erklæring fra en revisor, der opfylder  

 lovens krav om, at erklæringsafgivelse skal ske gennem en  

 revisionsvirksomhed.
En revisor, som i strid med lovens krav erklærer  

 sig i henhold til § 1, stk. 2, uden at det sker gennem en  

 revisionsvirksomhed, vil kunne straffes med bøde eller fængsel  

 indtil 4 måneder, jf. § 27, stk. 4. Endvidere vil en  

 sådan revisor handle i strid med god revisorskik og vil kunne  

 indbringes for Disciplinærnævnet.
 Afgives erklæring, som omhandlet i § 1,  

 stk. 2, uretmæssigt af en person, der har været beskikket  

 som revisor, men som på erklæringstidspunktet ikke længere  

 er beskikket   f.eks. på grund af beskikkelsens bortfald eller  

 deponering   vil forholdet ikke være omfattet af revisorlovens  

 straffebestemmelser, men vil derimod være omfattet af bestemmelsen i  

 straffelovens § 131, hvor strafferammen er bøde eller  

 fængsel indtil 6 måneder.
 Uanset om revisor i det enkelte tilfælde  

 beskæftiger sig med andet end erklæringsopgaver, og uanset om  

 revisor måtte være ansat et andet sted end i en  

 revisionsvirksomhed, må han eller hun anvende sin titel også i  

 underskriftsforhold, så længe blot beskikkelsen er i kraft.
 Stk. 2, 2. pkt. svarer helt til bestemmelserne i den  

 gældende lovgivning, idet dog revisors opgaver som en konsekvens af  

 afgrænsningen af forslagets område nu er begrænset til  

 opgaver i henhold til § 1, stk. 2.
Stk. 3 er en videreførsel af den  

 gældende hjemmel for Erhvervs- og Selskabsstyrelsen til at  

 fastsætte regler for udførelse af revisionsarbejder og for  

 afgivelse af andre erklæringer.
Hjemlen er p.t. udnyttet i  

 bekendtgørelse om statsautoriserede og registrerede revisorers  

 erklæringer m.v.
Til § 3 § 3 vedrører betingelserne for at blive  

 beskikket som henholdsvis statsautoriseret revisor og registreret revisor.  

 Bestemmelsen svarer - med få konsekvensrettelser som er en følge  

 af sammenskrivningen af de to gældende revisorlove til én -
i det hele til den gældende § 1 i henholdsvis lov om  

 statsautoriserede revisorer og lov om registrerede revisorer.
Om brugen af  

 ordet "beskikkelse" for begge grupper revisorer henvises til  

 bemærkningerne til § 1, stk. 1, hvoraf det bl.a.  

 fremgår, at betegnelsen "beskikkelse" alene er udtryk for den  

 handling, hvorved retten til at blive henholdsvis "statsautoriseret  

 revisor" og "registreret revisor" opnås.
Teksten i stk. 1, nr. 1, er dog udbygget,  

 så det direkte heraf fremgår, at kravet om bopæl her i  

 landet ikke gælder personer, der er statsborgere i EU og i  

 EØS-landene.
Sådanne personer er omfattet af De Europæiske  

 Fællesskabers eller EØS-aftalens regler om etablering og  

 tjenesteydelser og vil - uanset kravet om bopæl i Danmark - kunne  

 opnå beskikkelse, selvom de har bopæl i et andet land, der er  

 omfattet af EUs eller EØS-aftalens regler.
Under den  

 gældende lovgivning er dette fremgået af bekendtgørelse  

 nr. 810 af 12. september 1994, der gælder for en række liberale  

 erhverv.
Herudover er der i betingelserne i stk. 1, nr.  

 2-6 ikke foretaget væsentlige ændringer.
De  

 uddannelsesmæssige krav til statsautoriseret revisor og til registreret  

 revisor, som omhandles i nr. 4, fastsættes i henhold til § 9,  

 stk. 5, af Erhvervs- og Selskabsstyrelsen.
Kravene, som er forskellige  

 for de to grupper revisorer, er for statsautoriserede revisorer fastsat i  

 bekendtgørelse nr. 605 af 28. juni 1996, og for registrerede revisorer  

 i bekendtgørelse nr. 186 af 24. marts 1998.
I nr. 5 er formuleringen foreslået ændret,  

 så den nu omhandler "årsrapporter eller tilsvarende  

 regnskabsrapporteringer". Hermed er ordlyden bragt i overensstemmelse  

 med lov om erhvervsdrivende virksomheders aflæggelse af  

 årsregnskab m.v. (årsregnskabsloven). Der er dog ikke tale om en  

 realitetsændring, idet den praktiske uddannelse som hidtil skal omfatte  

 de opgaver, der følger af Rådets 8. direktiv (84/253/EØF)  

 om autorisation af personer, der skal foretage lovpligtig revision af  

 regnskaber.
Kravet om, hvor uddannelsen skal have fundet sted, er  

 foreslået indsat i et særskilt stk. 2.
Den obligatoriske forsikring for revisorer, som er  

 omhandlet i nr. 6, skal som følge af, at lovforslagets område nu  

 er begrænset i forhold til den gældende lovs område, alene  

 omfatte de opgaver, som falder ind under det område, der er beskrevet i  

 § 2, stk. 1, dvs. revisors erklæringsafgivelse.
Det er i  

 forbindelse hermed, at revisor optræder som offentlighedens  

 tillidsrepræsentant.
Om en revisor eller en revisionsvirksomhed  

 herudover vil tegne forsikring for f.eks. rådgivningsydelser, der  

 falder uden for forslagets område, må - som det er  

 tilfældet for andre rådgivningsvirksomheder - afgøres af  

 markedskræfterne, da området ikke er reguleret i loven.
Hermed  

 opnår revisorer ikke en konkurrencemæssig fordel i forbindelse  

 med levering af rådgivnings- og andre ikke-revisionsydelser, men skal  

 konkurrere om levering af sådanne ydelser på lige fod med andre  

 udbydere heraf.
 Da det ikke skal være op til den enkelte bruger af  

 en statsautoriseret eller registreret revisor at undersøge, om  

 vedkommende revisor, som har sin beskikkelse eller registrering, også  

 har tegnet den lovpligtige forsikring, foreslås det, at det som hidtil  

 skal være en betingelse for at opnå beskikkelse, at den  

 lovpligtige forsikring tegnes. Ønsker en revisor ikke at tage  

 ansættelse i en revisionsvirksomhed, jf. § 12, kan han eller hun  

 vælge mellem at beholde beskikkelsen - og dermed være omfattet af  

 kravet om obligatorisk forsikring - eller at deponere beskikkelsen.
 Efter stk. 2 fastsætter Erhvervs- og  

 Selskabsstyrelsen - som under den gældende lovgivning   de  

 nærmere regler om bl.a. forsikringens omfang, art og tidsmæssige  

 udstrækning.
Stk. 3 indeholder kravet i de gældende  

 revisorloves § 1, stk. 2, nr. 5, om, hvor den praktiske uddannelse  

 skal have fundet sted.
Der er ikke sket nogen realitetsændring heri.  

 Den praktiske uddannelse til statsautoriseret revisor skal som hidtil  

 være foregået i en statsautoriseret revisionsvirksomhed, jf.  

 § 12. Den praktiske uddannelse til registreret revisor kan derimod -  

 ligeledes i overensstemmelse med de gældende regler - være  

 foregået såvel i en statsautoriseret som i en registreret  

 revisionsvirksomhed, jf. § 12. At den praktiske uddannelse skal  

 være foregået i en revisionsvirksomhed i henhold til § 12,  

 skyldes, at opgaver som omhandlet i §1, stk. 2, kun må  

 udføres i sådanne virksomheder.
Stk. 4 er uændret i forhold til den  

 gældende bestemmelse, dog med den justering, der følger af, at  

 revisorernes virksomhedsområde ikke er begrænset.
Muligheden for  

 at undtage fra betingelserne vedrørende tre års praktisk  

 uddannelse er som følge af reglerne i Rådets 8. direktiv  

 begrænset, så der kun kan undtages fra ét af de tre  

 krævede år.
Direktivet forudsætter endvidere, at praktikken  

 for det år, der kan undtages fra, er foregået under instruktion  

 af en person, der opfylder betingelserne for at opnå autorisation.
Stk. 5 er ligeledes uændret og indeholder bl.a.  

 mulighed for at nægte beskikkelse, hvis ansøger "i stilling  

 eller erhverv har udvist en sådan adfærd, at der er grund til at  

 antage, at vedkommende ikke vil udføre de i § 1, stk. 2,  

 omhandlede opgaver på forsvarlig måde." Bestemmelsen tager  

 navnlig sigte på handlinger, der ikke har medført strafferetlig  

 tiltale.
Det kan f.eks. være oplyst, at ansøger er afskediget  

 fra en stilling på grund af uredelighed, der ikke har medført  

 straffesag, eller at den pågældende i sit erhverv som revisor,  

 hvori vedkommende ikke var statsautoriseret eller registreret, groft har  

 tilsidesat hensynet til sine klienter.
Til § 4 § 4 er med mindre sproglige ændringer en  

 videreførsel af § 2 i de gældende revisorlove.
Stk. 1 vedrører beskikkelse af personer, som i  

 udlandet har gennemført en uddannelse, der findes at kunne  

 ligestilles med den danske.
For så vidt angår EU-statsborgere og  

 statsborgere fra lande, der er omfattet af EØS-aftalen, finder  

 Rådets direktiv om gensidig anerkendelse af eksamensbeviser for  

 erhvervskompetencegivende videregående uddannelser af mindst 3  

 års varighed (89/48/EØF) anvendelse.
Herefter kan en revisor fra  

 et medlemsland, som opfylder betingelserne for udøvelse af lovpligtig  

 revision i dette medlemsland, jf. kravene i Rådets 8. direktiv, ikke  

 nægtes adgang til at udøve det samme erhverv i Danmark.  

 Rådets direktiv om gensidig anerkendelse giver dog mulighed for, at  

 Erhvervs- og Selskabsstyrelsen kan stille krav om, at en ansøger  

 dokumenterer sit kendskab til dansk lovgivning ved en såkaldt  

 egnethedsprøve, jf. lov nr. 291 af 8. maj 1991 samt bek. nr. 292 af 8.  

 maj 1991.
Bestemmelsen kan dog også benyttes på  

 revisorer fra andre lande, som skønnes at have opnået den  

 relevante uddannelse.
For sådanne personer vil der herudover ofte blive  

 stillet krav om en praktikperiode i en dansk revisionsvirksomhed.
 Som følge af de forskellige  

 uddannelsesmæssige krav til statsautoriserede og registrerede revisorer  

 vil de krav, der stilles for beskikkelse af udenlandske personer,  

 afhænge af, om der er tale om beskikkelse som statsautoriseret revisor  

 eller som registreret revisor.
Stk. 2 vedrører ikke beskikkelse, men derimod  

 mulighed for i konkrete situationer at tillade udenlandske personer at  

 varetage hverv, som ellers kun kan varetages af revisorer.
Ved den  

 ændrede formulering af stk. 2 er det præciseret, at det er  

 sådanne tilladelser til udenlandske revisorer til at varetage  

 konkrete hverv, der kan begrænses eller gøres betingede.  

 Begrænsningerne kan f.eks. vedrøre den tidsmæssige  

 udstrækning eller opgavens art.
Blandt de betingelser, der kan stilles,  

 kan være krav om benyttelse af digital signatur, jf. § 5,  

 stk. 2.
Til § 5 Af stk. 1 fremgår det, at de registre,  

 Erhvervs- og Selskabsstyrelsen fører over såvel  

 statsautoriserede revisorer som over registrerede revisorer, er offentlige  

 registre.
Det vil på styrelsens hjemmeside -  

www.publi-com.dk - være muligt at få oplysning  

 om, hvorvidt en person er beskikket som statsautoriseret eller registreret  

 revisor, ligesom det vil være muligt at få en oversigt over alle  

 statsautoriserede eller registrerede revisorer.
Som noget nyt er der i forslaget indsat en bestemmelse om,  

 at Erhvervs- og Selskabsstyrelsen ligeledes skal føre et register over  

 revisionsvirksomheder, jf. definitionen heraf i § 12, stk. 1.  

 Baggrunden herfor er, at alle revisionsvirksomheder og de heri  

 beskæftigede revisorer i medfør af § 14, stk. 1, har  

 pligt til at lade sig underkaste kvalitetskontrol efter reglerne i kapitel 9.  

 Den obligatoriske kvalitetskontrol bygger på EU-Kommissionens  

 henstilling herom (2001/256/EF), og den forudsætter bl.a., at alle  

 revisionsvirksomheder kontrolleres inden for en nærmere fastsat  

 periode.
For at sikre at dette sker i overensstemmelse med lovens  

 bestemmelser, er det nødvendigt at oprette et register over alle  

 revisionsvirksomheder og de heri beskæftigede revisorer.
Det  

 foreslås derfor, at Erhvervs- og Selskabsstyrelsen kan fastsætte  

 nærmere regler om indberetning til samt førelse af dette  

 register.
Der vil herved bl.a. kunne fastsættes regler om, at  

 revisionsvirksomhederne elektronisk skal indberette ind- og  

 udtræden af revisorer samt andre ændringer i virksomhederne af  

 betydning for registret.
De nærmere regler om kvalitetssikring  

 er beskrevet i bemærkningerne til kapitel 9.
 Bestemmelsen i stk. 2 om digital signatur er en  

 hjemmelsbestemmelse, der giver Erhvervs- og Selskabsstyrelsen mulighed for -  

 når det er teknisk muligt - at foreskrive, at revisorer i forbindelse  

 med udførelsen af opgaver, der er omfattet af § 1, stk. 2,  

 skal anvende digital signatur eller en tilsvarende elektronisk signatur ved  

 f.eks. indsendelse af erklæringer til det offentlige. 2. pkt. giver  

 Erhvervs- og Selskabsstyrelsen hjemmel til at fastsætte de  

 nærmere regler om udstedelse og fratagelse af den digitale  

 signatur.
Bestemmelsen er et led i regeringens planer om udvidet  

 adgang til benyttelse af elektronisk kommunikation med henblik på at  

 modernisere og forenkle sagsgangen i forbindelse med f.eks. indsendelse af  

 erklæringer til det offentlige.
Kravet om benyttelse af digital  

 signatur vil ikke berøre den almindelige borger, men kun de  

 professionelle brugere, revisorerne, i forbindelse med deres kommunikation  

 med det offentlige.
Bestemmelsen i forslagets stk. 3 er en  

 videreførsel af tilsvarende bestemmelser i de gældende  

 revisorlove.
Bestemmelsen giver Erhvervs- og Selskabsstyrelsen hjemmel til at  

 fastsætte, at der skal betales et gebyr for at opnå beskikkelse  

 som statsautoriseret eller registreret revisor.
Bestemmelsens sproglige  

 udformning er dog ændret i forhold til de gældende loves, da  

 beskikkelsen i dag er gratis.
Til § 6 § 6 indeholder regler om bortfald af beskikkelsen,  

 herunder om hvordan revisor skal forholde sig i tilfælde af bortfald.  

 Bestemmelsen svarer med en enkelt tilføjelse til gældende ret og  

 er omformuleret, så den sprogligt er udformet i overensstemmelse med  

 den gældende bestemmelse i lov om registrerede revisorer § 3.  

 Herudover er der i stk. 1, nr. 4, indsat en henvisning til § 7 om  

 fratagelse på grund af gæld til det offentlige.
Alle  

 bortfaldsgrundene er herefter opremset i § 6.
Stk. 1, nr. 2 er dog ny og vedrører muligheden  

 for at fratage en revisor beskikkelsen, hvis denne nægter at lade sig  

 undergive reglerne om kvalitetskontrol, jf. nærmere herom i  

 bemærkningerne til kapitel 9. Da det - på linie med forholdene i  

 nr. 1 - er objektivt konstaterbart, hvis en revisor nægter at lade sig  

 underkaste kvalitetskontrol, kan fratagelsen foretages administrativt af  

 Erhvervs- og Selskabsstyrelsen, så snart det står klart, at en  

 revisor, der er udtaget til kvalitetskontrol, nægter  

 kvalitetskontrollanterne adgang til virksomheden, eller på anden  

 måde hindrer kontrollens gennemførelse.
Klager over styrelsens  

 afgørelser kan indbringes for Erhvervsankenævnet.
 Hvor det er revisionsvirksomheden - og ikke den enkelte  

 revisor - der nægter at lade sig underkaste kvalitetskontrol, er  

 forholdet reguleret i § 12, stk. 1.
 At "beskikkelsen" efter stk. 3 skal  

 tilbageleveres betyder, at den dokumentation, revisor har modtaget som bevis  

 for beskikkelse - efter den gældende lovgivning et beskikkelsesdokument  

 for statsautoriserede revisorer og et registreringsbevis for registrerede  

 revisorer - skal tilbageleveres til Erhvervs- og Selskabsstyrelsen, som  

 opbevarer dokumentationen, til den eventuelt skal genudleveres, jf.  

 stk. 4.
Til § 7 Bestemmelsen om fratagelse  

 på grund af gæld til det offentlige er videreført stort  

 set uændret i forhold til de gældende loves bestemmelser, dog med  

 de fornødne konsekvensændringer som følge af, at  

 reguleringen alene skal vedrøre revisors revisions- og  

 erklæringsafgivelse i henhold til § 1, stk. 2. Ordlyden  

 "fratages på tid fra 1 til 5 år eller indtil videre" er  

 dog foreslået ændret til "fratages indtil forholdet er bragt  

 i orden". Herved bringes lovteksten i overensstemmelse med praksis.
Det oprindelige stk. 3 er af forståelighedsmæssige  

 grunde opdelt i to stykker, således at stk. 3 vedrører  

 revisors mulighed for at udføre revisions- og erklæringsopgaver  

 under den oprindelige retssag, mens stk. 4 vedrører samme  

 spørgsmål i forbindelse med en eventuel ankesag.
Da der er tale om en alvorlig sanktion - fratagelse af  

 beskikkelsen - kan forholdet indbringes for domstolene.
Indbringelse  

 for domstolene vil som udgangspunkt ikke have opsættende virkning, og  

 revisor vil således være uden beskikkelse under retssagen, jf.  

 stk. 3.
Til § 8 Efter bestemmelsen forbeholdes  

 retten til at benytte betegnelsen "statsautoriseret revisor"  

 revisorer, der er beskikket som statsautoriserede revisorer.
Andre må  

 ikke benytte denne betegnelse eller betegnelser, der kan forveksles hermed.  

 Tilsvarende gælder for betegnelsen "registreret revisor".
Bestemmelsen er med en enkelt undtagelse, jf. nedenfor, helt  

 parallel til de gældende revisorloves § 7 og § 4, men man har  

 dog overladt det til praksis at fastlægge, hvad der er egnet til  

 forveksling med den forbeholdte titel.
Der er således ikke med den  

 ændrede formulering tiltænkt nogen ændring i  

 beskyttelsen, men der er alene tale om en sproglig justering.  

 Sammensætning af ordet revisor med ord som "autoriseret",  

 "godkendt" og "eksamineret" vil derfor fortsat være  

 i strid med bestemmelsen.
En beskikkelse som statsautoriseret revisor er - ligesom  

 en beskikkelse som registreret revisor - personlig, men udførelsen af  

 de i § 1, stk. 2, omhandlede opgaver, kan kun udføres i  

 revisionsvirksomheder, jf. § 12, stk. 1, hvoraf det også  

 fremgår, at disse virksomheder betegnes statsautoriserede  

 revisionsvirksomheder henholdsvis registrerede revisionsvirksomheder.
Det er  

 i den gældende selskabsbekendtgørelse (bekendtgørelse nr.  

 538 af 16. juni 2000 om revisionsselskaber) fastsat, at revisionsvirksomheder  

 er eneberettiget til i deres navn at benytte betegnelsen  

 "statsautoriseret" eller "registreret" i forbindelse med  

 angivelse af, at der udøves revisionsvirksomhed.
Med den ændrede  

 udformning af bestemmelsen er dette forhold nu direkte anført i  

 lovteksten.
Til § 9 Bestemmelsen er en sammenskrivning af § 4 i den  

 gældende lov om statsautoriserede revisorer og § 1 a, stk. 2,  

 i den gældende lov om registrerede revisorer.
Stk. 1 bibeholder  

 den sammensætning Revisorkommissionen har i dag med i alt 11 medlemmer,  

 heraf 3 statsautoriserede og 2 registrerede revisorer.
Revisorkommissionen  

 skal som hidtil være rådgivende for Erhvervs- og  

 Selskabsstyrelsen og bistå denne ved administrationen af  

 revisorlovgivningen.
Revisorkommissionen er omfattet af forvaltningsloven,  

 offentlighedsloven og ombudsmandsloven.
Stk. 2-5 indeholder reglerne om Revisorkommissionen  

 som eksamenskommission for henholdsvis statsautoriserede revisorer og  

 registrerede revisorer.
Der er som hidtil tale om to eksamenskommissioner.  

 Eksamenskommissionen for de statsautoriserede revisorer tilrettelægger  

 og forestår revisoreksamen for de statsautoriserede revisorer, og  

 eksamenskommissionen for de registrerede revisorer tilrettelægger og  

 forestår kvalifikationseksamen for de registrerede revisorer.
Det  

 overordnede ansvar for eksamensafholdelse ligger hos Revisorkommissionen, der  

 ligeledes er ansvarlig for behandlingen af klager over en eksamination.
Det fremgår af formuleringen af stk. 3, at der  

 ikke kan deltage registrerede revisorer i eksamenskommissionen for  

 statsautoriserede revisorer, mens der modsat i henhold til stk. 4 er  

 givet mulighed for, at statsautoriserede revisorer kan deltage i  

 eksamenskommissionen for registrerede revisorer.
De kan dog ikke erstatte  

 eller indtræde i eksamenskommissionen i stedet for de tre registrerede  

 revisorer.
Antallet af medlemmer, der ikke er revisorer, skal altid overstige  

 antallet af revisorer i eksamenskommissionen.
 Formanden skal være medlem af Revisorkommissionen,  

 mens de øvrige medlemmer af eksamenskommissionerne ikke behøver  

 at være medlem af Revisorkommissionen.
 Hjemlen i stk. 5 er i dag udnyttet til udstedelse af  

 bekendtgørelse nr. 605 af 28. juni 1996 om eksamen for  

 statsautoriserede revisorer og bekendtgørelse nr. 186 af 24. marts  

 1998 om kvalifikationseksamen for registrerede revisorer.
Til § 10 Bestemmelserne i stk. 1-4 i forslaget sammenskriver  

 og moderniserer de gældende regler om revisors funktionsperiode og  

 revisors rapportering via revisionsprotokollen.
Bestemmelserne blev indsat i  

 de to gældende love i forbindelse med vedtagelsen af den nye  

 årsregnskabslov, der blev vedtaget i foråret 2001, og som  

 trådte i kraft den 1. januar 2002. Endvidere er bestemmelsen om valg af  

 medrevisor, som findes i § 13, stk. 2, i den gældende lov om  

 statsautoriserede revisorer indarbejdet i denne bestemmelse, ligesom der i  

 stk. 2 er fastsat regler om revisors rotation i bl.a.  

 børsnoterede selskaber.
 Stk. 5-7 vedrører revisors pligter i den  

 situation, hvor revisor i forbindelse med udøvelsen af sit arbejde  

 bliver opmærksom på, at et eller flere ledelsesmedlemmer i en  

 virksomhed, hvori der udføres revision, begår eller har  

 begået økonomiske forbrydelser i tilknytning til deres hverv.  

 Bestemmelserne stammer fra en delbetænkning III om Rådgivers  

 rolle ved bekæmpelse af økonomisk kriminalitet (Betænkning  

 nr. 1379 fra 1999), men er i lyset af den internationale udvikling   ikke  

 mindst i USA   forenklet og strammet væsentligt op.
 Stk. 1 indeholder reglerne om revisors  

 funktionsperiode og svarer i det hele til de gældende revisorloves  

 § 6 b og § 4 b.
Stk. 2 foreskriver, at der internt i  

 revisionsvirksomhederne skal ske en udskiftning af de personer, der  

 underskriver revisionspåtegningen i årsrapporter fra  

 virksomheder, som er fastsat i bestemmelsens 3. pkt.
Efter bestemmelsen kan  

 funktionsperioden for den eller de revisorer, der underskriver  

 revisionspåtegningen, ikke udstrækkes ud over syv år, og  

 der skal forløbe mindst to år, før revisor igen kan  

 påtage sig opgaver for virksomheden.
Sådanne regler har ikke  

 tidligere været kendt i dansk revisorlovgivning.
I EU-henstillingen om  

 revisorers uafhængighed (2002/590/EF) er der imidlertid peget på,  

 at det kan udgøre en trussel mod uafhængigheden, hvis revisor  

 eller det team, der deltager i udførelsen af revisionsopgaven, er  

 beskæftiget gennem en længere periode med udførelse af  

 opgaver for den samme kunde.
I henstillingen, som forslagets bestemmelse bygger  

 på, foreslås det, at udskiftning sker efter en periode på  

 syv år, samt at den nye personkreds kan udpeges inden for samme  

 revisionsvirksomhed (intern rotation). Der skal forløbe mindst to  

 år, før en udskiftet personkreds atter kan udføre  

 revision eller andre opgaver for den samme kunde.
Fra dansk side er man  

 indstillet på at følge de åremål, der i EU  

 fastsættes for udskiftning.
Da der imidlertid på internationalt  

 plan foregår drøftelser om en mulig afkortelse af  

 7-årsperiodens længde, er det fundet mest hensigtsmæssigt  

 at give Erhvervs- og Selskabsstyrelsen hjemmel til at fastsætte kortere  

 tidsinterval, så perioden administrativt kan tilpasses, hvis der sker  

 justeringer heri i EU.
Bemyndigelsen vil således alene blive benyttet,  

 hvis der opnås enighed herom i EU.
I Danmark er det den revisor, som underskriver  

 revisionspåtegningen på årsrapporten, der er ansvarlig for  

 den lovpligtige revision, herunder planlægningen, gennemførelsen  

 og rapporteringen til bestyrelse, direktion og omverdenen.
I lovforslaget er  

 det derfor fundet naturligt at knytte kravet om rotation til den eller de  

 revisorer, der underskriver revisionspåtegningen.
En revisor, der skal udskiftes, må ikke i den  

 periode vedkommende er udskiftet udføre arbejde for revisionskunden.  

 Den udskiftede revisor må således ikke bistå den  

 underskrivende revisor eller i øvrigt udføre opgaver - herunder  

 rådgivningsopgaver - for revisionskunden i perioden.
Dette  

 sikrer en reel udskiftning af revisor.
For så vidt angår koncerner, hvor en  

 væsentlig del af aktiviteterne ligger i dattervirksomhederne, vil den  

 revisor, der skal udskiftes, heller ikke kunne udføre arbejde for  

 dattervirksomhederne.
På denne måde sikres det, at opbygningen af  

 kundens aktiviteter, uanset om de er samlet i én virksomhed eller  

 ligger i flere dattervirksomheder, ikke får betydning for udskiftning  

 af revisor.
 Det vil i forbindelse med den kvalitetskontrol, der er  

 foreskrevet i §§ 14-17, skulle kontrolleres, at retningslinierne for  

 rotation overholdes.
De virksomheder, der er tale om i stk. 2,  

 foreslås fastsat i lovteksten.
Der er i overensstemmelse med  

 EU-henstillingen om revisorers uafhængighed tale om særligt  

 betydningsfulde virksomheder, herunder virksomheder opgjort efter  

 størrelse.
Størrelsen af omsætningen beregnes ved at  

 sammenlægge virksomhedens omsætning med dattervirksomhedernes  

 omsætning.
Antallet af medarbejdere og balancesummen beregnes på  

 samme måde.
For at blive omfattet af pligten til intern rotation skal  

 en virksomhed, der er opgjort efter størrelse, i to på hinanden  

 følgende regnskabsår opfylde to eller flere af de i 3. pkt.  

 nævnte kriterier.
Pligten indtræder så umiddelbart  

 herefter, og den eller de valgte revisorer skal således udskiftes  

 senest 7 år efter pligtens indtræden.
Opfylder en virksomhed ikke  

 længere de nævnte kriterier, ophører pligten til  

 rotation.
Stk. 3 er en moderniseret udgave af den  

 gældende bestemmelse i lov om statsautoriserede revisorer § 13,  

 stk. 2, hvorefter der i situationer, hvor der er foreskrevet valg af  

 flere revisorer, ikke kan vælges personer, der kommer fra samme  

 revisionsfirma.
Vælges et revisionsfirma følger det implicit, at  

 ingen ansat i revisionsvirksomheden kan vælges som medrevisor.  

 Bestemmelsens område er foreslået udvidet til også at  

 omfatte registrerede revisorer.
Der er i øvrigt ikke tilsigtet  

 ændringer i bestemmelsen.
 Stk. 4 indeholder i let ændret form de regler  

 om revisionspåtegning og om revisors førelse af  

 revisionsprotokol, der er indeholdt i de gældende loves §§ 12 og  

 6. I 1. pkt. er der dog foretaget den ændring i forhold til de  

 gældende bestemmelser, at der ikke tales om at "forsyne det  

 reviderede regnskab med en revisionspåtegning", men blot at  

 revisor skal "forsyne det reviderede med en  

 revisionspåtegning". Ændringen er udtryk for, at revisionen  

 - typisk efter aftale med virksomheden - kan omfatte andet end finansielle  

 regnskaber, eksempelvis supplerende beretninger om miljø og viden  

 m.v.
 Stk. 4, 2. pkt. viderefører bestemmelsen om,  

 at der skal føres en revisionsprotokol.
 Stk. 5-7 vedrører revisors pligter i den  

 situation, hvor revisor i forbindelse med udøvelsen af sit arbejde  

 bliver opmærksom på, at et eller flere ledelsesmedlemmer i en  

 virksomhed, hvori revisor udfører revision, begår eller har  

 begået økonomiske forbrydelser i tilknytning til deres  

 hverv.
Revisor har efter gældende ret, jf.  

 erklæringsbekendtgørelsens § 6, stk. 2, pligt til at  

 afgive supplerende oplysninger i sin påtegning på en virksomheds  

 regnskab, hvis der er begrundet formodning om, at ledelsesmedlemmer kan  

 ifalde blandt andet et strafferetligt ansvar i tilknytning til virksomheden.  

 Det er herved sikret, at aktionærer, kreditorer, offentlige myndigheder  

 og andre underrettes om eventuel begået kriminalitet, som revisor  

 bliver opmærksom på, og at revisor også derved kan leve op  

 til betegnelsen offentlighedens tillidsrepræsentant.
Pligten til at  

 give oplysninger i påtegningen gælder al kriminalitet, som  

 måtte have berøring med virksomheden, idet kun det absolut  

 bagatelagtige kan anses for undtaget.
Da revisionspåtegningen  

 imidlertid først offentliggøres samtidig med  

 årsregnskabet, hvis dette overhovedet udarbejdes og  

 offentliggøres, kan der opstå situationer, hvor revisor bliver  

 bekendt med alvorlig kriminalitet, men hvor dette ikke eller kun med megen  

 forsinkelse meddeles til omverdenen.
Bestemmelsernes primære sigte er således at  

 fremskynde revisors rapporteringspligt ved konstatering af økonomisk  

 kriminalitet af grov beskaffenhed.
Lovforslaget indebærer ikke pligter  

 for revisor til at foretage rapportering om noget, som ikke allerede i dag er  

 omfattet af pligten til at give supplerende oplysninger efter  

 erklæringsbekendtgørelsen.
Enhver form for kriminalitet skal medføre  

 supplerende oplysninger i revisionspåtegningen.  

 Erklæringsbekendtgørelsens § 6, stk. 2,  

 pålægger revisor en pligt hertil (undtaget dog absolut  

 bagatelagtige forhold), hvis revisor under sit arbejde får  

 "begrundet formodning" om sådanne forhold.
Dette skal ske,  

 uanset at kriminaliteten ikke har betydning for, om årsrapporten viser  

 et retvisende billede eller ej.
En begrundet formodning foreligger ikke ved  

 mistanke baseret på fornemmelser, men må kræve en mistanke,  

 der dels hviler på dokumenterbart materiale og faktisk viden om  

 forhold, der underbygger denne mistanke, dels må mistanken have en  

 sådan styrke, at det alt i alt forekommer revisor mest sandsynligt, at  

 der foreligger kriminel adfærd.
Kravet om at revisor skal "indse", at der  

 begås kriminalitet, indebærer ikke, at revisor skal være  

 fuldstændig overbevist om, at der foreligger kriminalitet af den  

 nævnte art.
Det, der udløser revisors reaktionspligt efter  

 forslaget, er tilfælde, hvor revisor må anse det for klart mest  

 sandsynligt, at der er tale om kriminalitet.
Hvis man drager en parallel med  

 forsætslæren, er der tale om den øvre ende af  

 sandsynlighedsforsættet.
Det er således ikke  

 tilstrækkeligt, at revisor blot anser det for muligt, at der kan  

 være tale om kriminel adfærd fra ledelsens side.
At  

 "indse" kræver ikke nødvendigvis, at et eller flere  

 ledelsesmedlemmer erkender forholdene over for revisor, men vil også  

 kunne foreligge, hvor f.eks. dokumenter i virksomheden ikke efterlader  

 revisor med nogen rimelig tvivl om, at der foregår  

 berigelseskriminalitet.
Arten af den begåede kriminalitet, der skal  

 udløse revisors reaktionspligt, er økonomiske forbrydelser  

 vedrørende betydelige beløb eller i øvrigt af grov  

 karakter.
Der tænkes her primært på de groveste  

 formueforbrydelser i straffeloven, som for eksempel underslæb,  

 mandatsvig, bedrageri, databedrageri, skyldnersvig og skattesvig.
Også  

 anden kriminalitet af stort omfang vil imidlertid kunne udløse  

 revisors reaktionspligt.
Det gælder f.eks. insiderhandel,  

 kursmanipulation og bestikkelse af offentlige ansatte.
Lov om  

 foranstaltninger mod hvidvaskning af penge og finansiering af terrorisme  

 indeholder en selvstændig indberetningspligt for revisorer.
Forhold,  

 omfattet af "hvidvaskloven", er derfor ikke omfattet af dette  

 forslag, jf. stk. 5, 4. pkt.
Med hensyn til grovheden af den begåede kriminalitet  

 kræves alene, at der hos revisor foreligger begrundet formodning om, at  

 denne er grov.
Revisor kan ikke med sikkerhed afgøre, om der er tale  

 om f.eks. kriminalitet, der er omfattet af den strengeste strafferamme i  

 straffelovens kapitel 28, eller om dette ikke er tilfældet.
Revisor kan  

 endvidere have vanskeligt ved på dette tidlige tidspunkt at overskue  

 den samlede grovhed af den eller de forbrydelser, revisor får viden  

 om.
 At der skal være tale om kriminalitet begået i  

 tilknytning til de pågældende ledelsesmedlemmers hverv  

 indebærer alene, at "privat" kriminalitet, begået uden  

 tilknytning til virksomheden, ikke er omfattet af pligten.
Når disse betingelser er opfyldt, har revisor en  

 pligt til øjeblikkeligt at underrette hvert enkelt medlem af ledelsen.  

 Handler ledelsen ikke, eller skønner revisor, at underretning af  

 ledelsen ikke er et egnet instrument til at hindre fortsat kriminalitet, skal  

 revisor straks underrette Statsadvokaten for særlig økonomisk  

 kriminalitet herom.
Har revisor en formodning om, at de resterende medlemmer  

 er involveret i den økonomiske kriminalitet er forholdet reguleret i  

 stk. 6.
Stk. 5 fastslår en pligt for revisor til straks  

 at underrette de enkelte medlemmer af ledelsen i en virksomhed, hvori revisor  

 udfører revision, hvis han eller hun indser, at ledelsen har  

 begået økonomisk kriminalitet.
Der er tale om andre former for  

 økonomisk kriminalitet end dem, der er omfattet af lov om forebyggende  

 foranstaltninger mod hvidvaskning af penge, jf. lbk nr. 734 af 30. august  

 2002. Pligten indebærer, at revisor straks skal foretage  

 indførsel i revisionsprotokollen samt underrette ledelsen herom.
For  

 over for ledelsen at understrege, at den kriminalitet, der gives underretning  

 om, er af grov karakter, foreslås det, at underretningen gives til  

 hvert enkelt medlem, i stedet for til den samlede ledelse.
Revisor skal sikre sig, ikke blot at ledelsen mødes  

 og vurderer revisors oplysninger, men tillige at ledelsen tager  

 fornødne skridt til at forhindre fortsat kriminalitet og til at rette  

 op på de skader, den allerede begåede kriminalitet har  

 forårsaget.
Revisor kan ikke pålægge ledelsen at tage  

 bestemte skridt eller træffe bestemte foranstaltninger, idet  

 ledelsesretten tilkommer virksomhedens ledelse.
Det er imidlertid op til  

 ledelsen at dokumentere over for revisor, at den har taget de fornødne  

 skridt til at standse igangværende kriminalitet og begrænse tab.  

 Foreligger sådan dokumentation ikke, og finder revisor herefter, at  

 ledelsen ikke agter at bremse kriminaliteten, eller at den agter at foretage  

 helt utilstrækkelige skridt, skal revisor senest 14 dage efter  

 underretningen af de enkelte medlemmer underrette Statsadvokaten for  

 særlig økonomisk kriminalitet om de formodede forbrydelser.
Bestemmelsen er ikke begrænset til virksomheder,  

 hvori revisor udfører lovpligtig revision, men omfatter i  

 overensstemmelse med erklæringsbekendtgørelsens § 6 alle  

 virksomheder, hvori revisor udfører revision.
Det er dog uden  

 betydning for revisors pligt til at reagere, om revisor får sin  

 mistanke under udførelsen af revisionsopgaven, eller under  

 udførelsen af andre opgaver for en virksomhed, når blot revisor  

 udfører revision i virksomheden.
I visse tilfælde vil revisor på forhånd  

 finde det udsigtsløst at orientere ledelsen om sin mistanke.
Dette vil  

 f.eks. kunne være tilfældet i aktie- og anpartsselskaber, hvor  

 der kun er en ejer, og hvor ejeren samtidig er den, der begår  

 kriminaliteten.
Det samme gælder, hvis flertallet af en virksomheds  

 ledelse enten er involveret i eller har kendskab til de økonomiske  

 forbrydelser.
I sådanne tilfælde skal revisor i medfør af  

 forslagets stk. 6 straks underrette Statsadvokaten for særlig  

 økonomisk kriminalitet om sin mistanke.
Revisors rolle som offentlighedens  

 tillidsrepræsentant betyder, at revisor også på dette  

 område indgår i et samspil med de myndigheder, der har til  

 formål at bekæmpe kriminalitet.
Revisor skal derfor som  

 udgangspunkt forblive på sin post og varetage sit hverv som  

 offentlighedens tillidsrepræsentant.
Stk. 7 foreskriver derfor som  

 en naturlig konsekvens heraf, at revisor, hvis denne vælger at  

 fratræde, og dette sker i en situation, som omhandlet i stk. 5  

 eller 6, straks skal underrette Statsadvokaten for særlig  

 økonomisk kriminalitet om sin fratræden.
Underretningen skal  

 indeholde en udførlig begrundelse for revisors fratræden,  

 så statsadvokaten får oplysning om den økonomiske  

 kriminalitet, som revisor er blevet opmærksom på i  

 virksomheden.
 Pligten til at underrette Statsadvokaten for særlig  

 økonomisk kriminalitet gælder uanset om revisor, inden  

 underretning er sket, skulle være blevet afsat som revisor for  

 virksomheden.
Til § 11 Bestemmelsen regulerer revisors konkrete  

 uafhængighed. § 11 er opbygget som en "flertrinsraket",  

 hvor stk. 1, er det overordnede, generelt formulerede krav.
Stk. 2  

 angiver de omstændigheder, der udgør en sådan trussel mod  

 revisors uafhængighed, at han eller hun aldrig må afgive  

 erklæring.
I stk. 3 anføres nogle omstændigheder, der  

 kan udgøre en trussel mod revisors uafhængighed, og hvor revisor  

 derfor nøje må overveje, om han eller hun alligevel er  

 uafhængig.
Stk. 1 indeholder hovedbestemmelsen, hvori det  

 fastslås, at revisor ikke må beskæftige sig med en  

 erklæringsopgave, når der foreligger omstændigheder, der er  

 egnet til at vække tvivl hos en velinformeret trediemand
om hans eller hendes uafhængighed.
Bestemmelsen svarer i det  

 store hele til den gældende opsamlingsbestemmelse i revisorlovenes  

 § 13, stk. 1, nr. 6, henholdsvis § 7, stk. 1, nr. 6.  

 Bestemmelsens nærmere indhold er uddybet i de efterfølgende  

 stykker.
Ordvalget " . omstændigheder, der er egnet til  

 at vække tvivl hos en velinformeret trediemand om  

  ." betyder, at der i den konkrete situation skal foretages en vurdering  

 af, om der kan foreligge omstændigheder, der kan påvirke revisors  

 uafhængighed, således at revisor derfor skal afstå fra den  

 konkrete opgave.
At omstændighederne skal være egnet til at  

 vække tvivl om revisors uafhængighed hos en velinformeret  

 trediemand, henviser til den ovenfor omtalte person, der forudsættes at  

 have den fornødne indsigt i omstændighederne omkring en konkret  

 erklæringsafgivelse til at kunne foretage en vurdering af forholdene.  

 Udover omstændigheder, som er opregnet i de følgende stykker,  

 kan f.eks. nævnes et særligt tæt venskab eller et  

 særligt indædt fjendskab med kunden eller den person eller  

 virksomhed, om hvem erklæringen ønskes afgivet.
 Om forståelsen af begrebet "opgaver, som  

 omhandlet i §1, stk. 2," henvises til bemærkningerne til den  

 citerede paragraf.
Stk. 2 opregner de tilfælde, hvor det på  

 forhånd er forbudt for en revisor at afgive erklæring, hvis nogle  

 af de nævnte omstændigheder foreligger.
Baggrunden herfor er, at  

 der i alle de opregnede tilfælde vil være en uacceptabel  

 høj risiko for, at revisor ikke er uafhængig.
Foreligger en  

 eller flere af de nævnte omstændigheder, vil det således  

 ikke være op til revisor at afgøre, om han eller hun er inhabil  

 eller ej.
Det vil revisor i alle tilfælde være, og revisor vil  

 enten skulle undlade at påtage sig den pågældende  

 erklæringsopgave eller   hvis inhabiliteten beror på en af de  

 andre til revisionsopgaven knyttede personer   da at skifte den  

 pågældende person ud med en anden person fra firmaet.
Stk. 2 er i overensstemmelse med EU-henstillingen om  

 revisorers uafhængighed opbygget således, at der i numrene 1 og 2  

 gøres op med den familiært betingede inhabilitet (the  

 familiarity threat) og i numrene 3 til 7 med revisors, revisors kollegers og  

 revisionsvirksomhedens forhold.
I numrene 3-7 omfattes
således primært den finansielle inhabilitet (the  

 self-interest threat) og beslutningsinhabiliteten (the self-review threat).  

 Nr. 8 vedrører alene situationer, hvor revisor skal afgive en  

 erklæring for en virksomhed, som omhandlet i § 10, stk. 2, 3.  

 pkt.
 Udtrykket i stk. 2, nr. 1-5, og i stk. 3, nr. 1  

 og 2, "  er knyttet til opgaven  " skal i overensstemmelse med  

 EU-henstillingen forstås som personer, der er i stand til at  

 påvirke resultatet af revisionen.
 Udtrykket "Revisionsvirksomheden" skal her og i  

 resten af § 11 forstås i den bredest mulige betydning,  

 således at den omfatter samtlige afdelinger her i landet såvel  

 som i udlandet.
Ved at foretage afgrænsningen således i hele  

 stk. 2, sikres på den ene side   i overensstemmelse med  

 EU-henstillingen om revisorers uafhængighed   at samtlige personer, der  

 kan have betydning for eller indflydelse på den konkrete opgaves  

 udførelse, rammes af samme inhabilitetsregler som revisor.
På  

 den anden side sikres det gennem manglende medtagelse af enhver partner eller  

 medarbejder i revisionsvirksomheden, at den automatiske inhabilitet i  

 stk. 2, ikke rammer unødvendigt bredt.
Den af nr. 1 omfattede personkreds er ikke blot  

 familiekredsen, der tilhører revisor selv, men også  

 familiekredsene hos de personer, der deltager i den konkrete revisions- eller  

 erklæringsopgave.
Det er for  

 uafhængighedsspørgsmålet ligegyldigt, om der er tale om en  

 af revisors medpartnere, en ansat revisor eller om en revisionsassistent.  

 Udover at den kreds, der faktisk deltager i revisionen og således  

 rammes af inhabilitetsreglen, rammes også de af revisors kolleger, der  

 er i stand til at påvirke resultatet af revisionen, jf. ovenfor.
 Når henses til den udvidelse af berørte  

 personer i revisionsvirksomheden, der her foreslås, er det fundet  

 nødvendigt at begrænse den familietilknytning, der helt  

 automatisk vil medføre inhabilitet hos revisor, i forhold til reglerne  

 i de gældende revisorloves § 13, stk. 1, nr. 1 og § 7,  

 stk. 1, nr. 1. Den foreslåede regel afviger derved fra  

 Revisorkommissionens forslag, men er helt i overensstemmelse med  

 EU-henstillingen, hvor som udgangspunkt alene "forældre,  

 søskende, ægtefæller eller samlevende, børn og  

 andre personer over hvem revisor har forsørgelsespligt" er  

 omfattet af den automatiske inhabilitet.
Et slægtskab, der reelt kan bevirke inhabilitet hos  

 en revisor kan være bredere end de i 2. pkt. anførte, men dette  

 må antages at være sjældent forekommende og må i  

 givet fald bero på en kombination af familietilhørsforhold og  

 f.eks. et særligt tæt venskabelig eller  

 følelsesmæssigt bånd.
Inhabiliteten vil i så fald  

 følge af § 11, stk. 1.
Inhabiliteten forekommer for det første derved, at  

 de pågældende familiemedlemmer ejer eller på anden  

 måde har bestemmende indflydelse på den virksomhed, om hvis  

 forhold erklæringen ønskes afgivet, henholdsvis på den  

 virksomhed, der har begæret erklæringen.
Bestemmende indflydelse  

 foreligger, når familiemedlemmet har en tilsvarende tilknytning til den  

 pågældende virksomhed, som en modervirksomhed i henhold til  

 årsregnskabslovens Bilag 1, afsnit B, pkt. 4, har til sin  

 dattervirksomhed.
For det andet hvis familiemedlemmet bestrider  

 ledelsesmæssige opgaver.
Hermed menes opgaver som bestyrelsesmedlem  

 eller som direktør.
Og for det tredje, hvis familiemedlemmet har  

 "ansvaret for økonomiske relationer". Herved tænkes  

 ikke blot på deltagelse i bogføring og udarbejdelse af  

 regnskaber, men på alle økonomirelaterede ansvarsfunktioner,  

 herunder også på stilling som intern revisor.
I nr. 2 er den berørte familiekreds  

 begrænset til revisors nærmeste familie, dvs. hans eller hendes  

 ægtefælle, herunder også en registreret partner samt en  

 fast samlevende, revisors forældre og revisors børn, herunder  

 også adoptivbørn.
Når søskende ikke medtages som i  

 nr. 1, skyldes det, at blot en økonomisk interesse, der er mere end  

 "ubetydelig" i den virksomhed, om hvis forhold erklæringen  

 ønskes afgivet, automatisk bevirker inhabilitet.
En tilsvarende  

 afgrænsning findes i de nuværende revisorloves § 13,  

 stk. 1, nr. 5, og § 7, stk. 1, nr. 5, og der er ikke på  

 dette punkt tilsigtet nogen realitetsændring.
Ved afgrænsningen  

 af den økonomiske interesses ubetydelighed vil der således  

 fortsat skulle lægges vægt på såvel  

 beløbsstørrelsen af ejerandelen som den procentvise  

 ejerandel.
 Begrebet "økonomisk interesse" omfatter  

 bl.a. ejerinteresser i form af aktier, anparter, ansvarlig lånekapital  

 samt gælds- eller kautionsforpligtelser o. lign., hvorved den  

 pågældende som følge af sin kreditorlignende tilknytning  

 til genstanden for erklæringen har en direkte økonomisk  

 interesse i dennes forhold.
Genstanden for erklæringen betegnes her og i det  

 følgende som "den virksomhed, om hvis forhold erklæringen  

 ønskes afgivet". Forståelsen heraf vil normalt være  

 problemfri, men er der tale om erklæringer om dele af en koncern eller  

 dele af et netværk, må afgørelsen af, om der er tale om  

 samme virksomhed, bero på en konkret vurdering af den nærhed, der  

 er mellem de to (eller flere) dele af koncernen eller netværket.
Der  

 vil f.eks. ikke normalt være noget problem forbundet med, at revisor  

 afgiver erklæring om et datterselskab, selvom hans eller hendes  

 ægtefælle har en mere end ubetydelig økonomisk interesse i  

 et andet datterselskab.
Kombinationen moder-datter eller datter-moder vil  

 på den anden side være inhabilitetsbegrundende.
Med nr. 3 bringes revisors egne forhold i fokus.  

 Personkredsen er den samme som i nr. 1) og 2) og de inhabilitetsbegrundende  

 omstændigheder kan deles i tre a)	ansættelse hos kunden i en hvilken som helst type  

 stilling, b)	medlemskab af kundens direktion eller bestyrelse, eller c)	en funktion på et hvilket som helst niveau, der  

 medfører beslutningstagen på kundens vegne.
De under a) og b) anførte forhold rummer for det  

 første forhold svarende til det generelle forbud, der i dag findes i  

 revisorlovenes § 10, stk. 2, henholdsvis § 6 a, stk. 2,  

 med hensyn til ansættelse og bestyrelsesmedlemskab i andre  

 erhvervsvirksomheder end revisionsvirksomheder.
Da forbuddet i lovforslaget  

 imidlertid alene vedrører den enkelte erklæringsopgave,  

 foreslås den nuværende begrænsning til ledelsesposter i  

 erhvervsvirksomheder fjernet, således at også medlemskab af  

 bestyrelser i ideelle foreninger m.v. vil udelukke revisor fra at afgive  

 erklæring om denne forenings forhold.
Som noget nyt indføres der  

 en karensperiode på to år fra ansættelsen hos kunden til  

 der kan afgives erklæringer.
De under c) anførte forhold er delvist nye og kan  

 ramme en meget lang række forskellige typer af ikke-erklærings  

 funktioner, som revisor nok kan bestride, men som truer hans eller hendes  

 uafhængighed, hvis de indebærer, at han eller hun kommer til at  

 træffe nogen form for beslutninger på kundens vegne og samtidig  

 skal erklære sig om kundens forhold.
Der kan f.eks. være tale om  

 beslutningstagen på kundens vegne i forbindelse med rekruttering af  

 medarbejdere, beslutningstagen i forbindelse med implementering af  

 færdige økonomistyringssystemer eller beslutningstagen i  

 forbindelse med regnskabsassistance.
Det afgørende er, om det er  

 revisor eller kunden, der endeligt træffer afgørelsen.
Det er  

 således ikke inhabilitetsbegrundende for revisor, at han eller hun har  

 ydet rådgivning inden for et sådant område, heller ikke  

 selvom rådgivningen i øvrigt måtte have til formål  

 at minimere kundens beslutningsspektrum.
Det vil heller ikke begrunde  

 inhabilitet efter nr. 3, hvis revisor blot har ydet teknisk assistance i  

 forbindelse med regnskab eller bogføring, når blot dette ikke  

 har indebåret beslutningstagen på kundens vegne.
 Forbudet i nr. 3 omfatter ikke blot den situation, hvor  

 revisor samtidig med erklæringsafgivelsen er f.eks. bestyrelsesmedlem,  

 men også de tilfælde, hvor revisor inden for de seneste to  

 år forud for erklæringsafgivelsen har bestridt en sådan  

 funktion.
Nr. 4 forbyder revisor at have nogen form for  

 økonomisk interesse i objektet for erklæringen.
Begrebet  

 "nogen form for økonomisk interesse" skal, som det er  

 tilfældet i den gældende lovgivning, forstås som nogen som  

 helst form for økonomisk interesse, dvs. at ejerskab af blot én  

 aktie vil udelukke revisor fra at påtage sig en erklæringsopgave  

 for vedkommende virksomhed.
Begrebet "økonomisk interesse"  

 omfatter bl.a. ejerinteresser i form af aktier, anparter, ansvarlig  

 lånekapital samt gælds- eller kautionsforpligtelser o. lign.
De  

 mere kunderelaterede forhold er derimod omfattet af nr. 5, jf. ordene  

 "økonomisk forbindelse".
Ordene "direkte eller indirekte" angiver, at  

 ikke blot situationer, hvor revisor selv er indehaver af f.eks. en aktiepost,  

 men også situationer, hvor han eller hun ejer en sådan gennem  

 (med)ejerskab af et andet selskab, en forening eller lignende, er omfattet af  

 forbuddet.
Ejerskabet kan dog blive så indirekte, at revisor knap vil  

 have opdateret kendskab hertil, f.eks. medejerskab via større  

 investeringsforeninger eller via pensionsopsparing gennem en pensionskasse,  

 der har anbragt en del af sine midler i aktier.
Sådanne situationer er  

 ikke omfattet.
Den kreds, der rammes af forbuddet, er i nr. 4 udvidet  

 yderligere i forhold til de foregående numre.
I nr. 4 omfattes  

 således også den revisionsvirksomhed, som revisor skal afgive sin  

 erklæring igennem, jf. § 12. Dette indebærer, at forbuddet  

 tillige vil ramme tilfælde, hvor revisionsvirksomheden f.eks. gennem et  

 datterselskab har økonomiske interesser i genstanden for  

 erklæringen.
Nr. 5 indeholder et forbud, hvis revisor eller den  

 personkreds, der er omfattet af nr. 4, har andre former for økonomiske  

 forbindelser med erklæringsobjektet end de af nr. 4 omfattede.
Nr. 5  

 vedrører typisk den situation, hvor der består en  

 forretningsforbindelse mellem den virksomhed, revisor repræsenterer, og  

 hvervgiver, eller der på anden måde - f.eks. som konkurrenter  

 på et marked - er en økonomisk forbindelse mellem revisor og den  

 virksomhed, om hvis forhold erklæring ønskes afgivet.  

 Bestemmelsen hindrer dog ikke, at revisor afgiver erklæring, hvis der  

 er tale om almindelige forretningsmæssige vilkår og den  

 økonomiske forbindelse er ubetydelig for både kunden og  

 revisor.
Begge betingelser skal således være opfyldt.
Ved fortolkningen af begrebet "almindelige  

 forretningsmæssige vilkår" må der anlægges et  

 skøn, der tager udgangspunkt i den konkrete situation.
At en  

 revisionsvirksomhed f.eks. køber møbler på almindelige  

 forretningsvilkår i en møbelforretning, vil normalt ikke  

 medføre, at revisor ikke kan erklære sig om forretningens  

 regnskab.
En særlig type "forretningsmæssig"  

 forbindelse består i krydsende revision, hvorved forstås  

 tilfælde, hvor revisorer fra revisionsvirksomhed A foretager revision  

 af revisionsvirksomhed B, og hvor revisorer fra revisionsvirksomhed B  

 modsvarede reviderer revisionsvirksomhed As regnskaber.
En sådan  

 krydsrevision vil udtrykkeligt være omfattet af forbuddet i nr. 5.
Nr. 6 omfatter den situation, hvor en "fremmed"  

 virksomhed i medfør af bestemmelsen i § 12, stk. 2, eller 3  

 har nogen form for økonomisk interesse - direkte eller indirekte - i  

 revisionsvirksomheden.
Bestemmelsen medfører, at  

 revisionsvirksomhedens revisorer er afskåret fra at erklære sig  

 om en virksomhed, der har nogen som helst økonomisk interesse i  

 revisionsvirksomheden.
Bestemmelsen svarer til bestemmelsen i de  

 gældende revisorloves § 13, stk. 1, nr. 3, og § 7,  

 stk. 1, nr. 3.
 Nr. 7 præciserer, at revisor ikke må foretage  

 revision eller afgive erklæring i en virksomhed, hvis virksomheden,  

 virksomhedens ledelsesmedlemmer eller ansatte har ret til at udpege  

 bestyrelsesmedlemmer i revisionsvirksomheden eller i dennes modervirksomhed.  

 Bestemmelsen har selvstændig betydning, hvor retten til at udpege  

 medlemmer til en revisionsvirksomheds bestyrelse ikke er knyttet sammen med  

 en økonomisk interesse i revisionsvirksomheden, jf. nr. 6.  

 Bestemmelsen svarer til bestemmelsen i de gældende revisorloves  

 § 13, stk. 1, nr. 4, og § 7, stk. 1, nr. 4.
Nr. 8 vedrører alene situationer, hvor revisor skal  

 afgive en erklæring for en virksomhed, der er omfattet af bestemmelsen  

 i § 10, stk. 2, 3. pkt.
Bestemmelsen er derved snævrere end  

 de bestemmelser, der findes i de foregående numre i stk. 2. Ved at  

 begrænse anvendelsesområdet til sådanne virksomheder er  

 anvendelsesområdet lagt op ad EU-henstillingen om revisorers  

 uafhængighed.
Baggrunden herfor er dels, at disse typer af virksomheder  

 har en helt central betydning for det danske samfund, dels at netop disse  

 virksomheder i særlig grad meget ofte er - og skal kunne være -  

 internationale såvel ejermæssigt som aktivitetsmæssigt.
Det  

 er derfor af særlig betydning i relation til disse virksomheder, at  

 reglerne om sikring af revisors uafhængighed ikke blot er  

 indholdsmæssigt overensstemmende, men i deres fulde udstrækning  

 er identiske, således at de pågældende danske virksomheder  

 hverken er underlagt snævrere eller videre rammer end sammenlignelige  

 udenlandske virksomheder.
Det er derfor fundet rigtigt i de nedenfor  

 omhandlede situationer at statuere et egentlig forbud.
 Kredsen, der omfattes af forbuddet, er revisor og andre  

 ansatte i revisionsvirksomheden, uanset om de konkret er tilknyttet eller  

 kontrollerer den omhandlede opgave.
De hensyn, der gør sig gældende for  

 situationer omfattet af nr. 8, eksisterer også ved  

 erklæringsafgivelse for andre typer af virksomheder.
Hvad angår  

 sådanne virksomheder opstiller EU-henstillingen om revisorers  

 uafhængighed imidlertid ikke absolutte forbud, idet de hensyn, der  

 indgår her, er af en mere kompleks natur.
Reguleringen for så  

 vidt angår de tilsvarende situationer for andre typer af virksomheder  

 er derfor omfattet af § 11, stk. 3, nr. 1.
For så vidt angår de enkelte litra er  

 også disse identiske med de specifikke situationer, der omtales i  

 EU-henstillingen om revisorers uafhængighed, som værende  

 situationer, hvor det ikke er muligt at sikre revisors faktiske og synbare  

 uafhængighed gennem særlige forholdsregler.
For så vidt  

 angår de situationer, der nævnes i henstillingen  

 vedrørende informationsteknologiske systemer og forholdet til  

 udøvelse af intern revision, er disse dækket af dels nr. 3  

 ovenfor om beslutningstagen, dels af stk. 3, nr. 1 nedenfor.
Det samme  

 er tilfældet med hensyn til revisors optræden som  

 partsrepræsentant for kunden, der typisk vil være omfattet af  

 stk. 3, nr. 2.
Litra a) forbyder revisor at afgive en erklæring,  

 hvis revisor har deltaget i bogføring eller lignende registreringer,  

 som danner grundlaget for det forhold, der afgives erklæring om, eller  

 har medvirket ved udarbejdelsen af det dokument, erklæringen  

 vedrører.
Forbuddet i stk. 2, nr. 8, litra a) er absolut og  

 omfatter således også mekanisk registrering af data m.v.
Ved  

 eksempelvis afgivelse af revisionspåtegninger på  

 årsrapporter vil der imidlertid alene være et forbud mod at yde  

 sådan regnskabs- og bogføringsmæssig assistance, der ikke  

 er et naturligt led i selve revisionen.
De tilladte ydelser afgrænses  

 af de krav, som god revisionsskik til enhver tid stiller til en reviderende  

 revisors påpegning af mangler i og forslag til ændringer af et af  

 virksomheden udarbejdet regnskabsudkast.
Bestemmelsen forhindrer  

 således ikke den reviderende revisor i at stille klienten over for  

 valget mellem at lovliggøre regnskabet, således som anbefalet af  

 revisor eller at opnå en revisionspåtegning med forbehold.  

 Bestemmelsen forhindrer heller ikke den reviderende revisor i at komme med  

 forslag, der blot forbedrer regnskabet, men som ikke er af en sådan  

 karakter, at de er et alternativ til forbehold.
Det afgørende er, at  

 det er virksomhedens ledelse, der i det hele har ladet det  

 pågældende regnskab udarbejde, og at revisor alene indtager en  

 reviderende funktion deraf.
Der kan dog forekomme tilfælde, hvor en koncern,  

 hvori modervirksomheden er en virksomhed, som omhandlet i § 10,  

 stk. 2, 3. pkt., ikke selv har mulighed for at udarbejde regnskaber for  

 datterselskaber, filialer m.v.
Baggrunden kan være, at datterselskabet  

 er af ubetydelig størrelse og placeret i et andet land end resten af  

 koncernen.
I sådanne tilfælde kan revisionsvirksomheden  

 blive nødt til at deltage i udarbejdelsen af regnskaber, der skal  

 indgå i koncernregnskabet.
Under sådanne omstændigheder  

 betragtes risikoen for selvrevision hos virksomhedens revisor normalt ikke  

 som væsentlig, hvis bistanden udelukkende har teknisk eller mekanisk  

 karakter, hvis rådgivningen kun er informativ, hvis de regnskaber, der  

 bistås med ikke - hverken enkeltvis eller samlet - er væsentlige  

 set i forhold til den samlede koncerns regnskab, og hvis det samlede honorar  

 til revisionsfirmaet for disse tjenesteydelser er uvæsentlige i forhold  

 til det samlede revisionshonorar.
Et tilfælde, hvor revisor udarbejder regnskabet for  

 kunden og derefter selv reviderer det, vil kun kunne accepteres i helt  

 særlige, uforudsete og enkeltstående situationer  

 nødsituationer   hvor revisors manglende deltagelse i udarbejdelsen  

 ellers ville medføre væsentlig skade for virksomheden, f.eks.  

 hvor en sådan uforudset og ikke selvforskyldt situation  

 medfører, at der i kundevirksomheden ikke findes nogen, der er  

 kvalificeret til at udføre arbejdet, og hvor virksomheden ikke uden  

 revisors indsats vil kunne undgå en tvangsopløsning eller  

 tilsvarende væsentlig skade.
I et sådant  

 nødstilfælde bør revisor imidlertid ikke deltage i  

 endelige beslutninger og bør sørge for i videst muligt omfang  

 at indhente kundens tilladelse.
Litra b) forbyder revisor at have været involveret i  

 ansættelsen af de pågældende nøglemedarbejdere hos  

 klienten i en periode af op til to år.
Har revisor truffet beslutning  

 om ansættelsen afskæres han eller hun fra at kunne afgive  

 erklæringer i det hele, jf. nr. 3, men også i tilfælde,  

 hvor revisor har været så tæt på  

 beslutningsprocessen, at revisor har udarbejdet en liste med egnede  

 kandidater, kan revisors uafhængighed i forhold til den endeligt  

 ansatte være anfægtet.
For at undgå tvivl herom i disse  

 særlige virksomheder har man i EU-henstillingen valgt helt at forbyde  

 en sådan deltagelse.
At annoncere efter medarbejdere for en klient, der  

 ikke ønsker at fremstå offentligt, og at orientere personer, der  

 henvender sig om indholdet af stillingen, er ikke i strid med litra b). Det  

 vil derimod være i strid med bestemmelsen at foretage aktiv  

 head-hunting, idet dette i det mindste må sidestilles med udarbejdelse  

 af en kandidatliste til stillingen.
Alene de i litra a)-b) nævnte tilfælde har en  

 sådan karakter, at der bør være tale om et egentligt  

 forbud mod samtidig afgivelse af erklæring.
Andre typer af tilknytning  

 til og samarbejde med klienten, herunder betydningen af en given  

 rådgivning, henhører - i det omfang, det ikke falder ind under  

 et af de øvrige nr. i stk. 2 - under stk. 3.
Stk. 3 beskriver en række tilfælde, hvor  

 revisors uafhængighed kan være truet, men ikke behøver at  

 være det.
I overensstemmelse med EU-henstillingen om revisorers  

 uafhængighed indeholder stk. 3 således en række  

 typesituationer, der ikke nødvendigvis er så  

 uafhængighedstruende, at et automatisk forbud er nødvendigt, men  

 hvor en særlig agtpågivenhed fra revisors side vil være  

 påkrævet.
I nogle tilfælde vil revisor således skulle  

 afstå fra erklæringsopgaven, i andre tilfælde vil det kunne  

 være tilstrækkeligt, hvis f.eks. en anden revisor i  

 revisionsvirksomheden knyttes til opgaven som kontrollant, og i atter andre  

 tilfælde vil den uafhængighedstruende faktor være så  

 ubetydelig, at det ikke er nødvendigt at reagere herpå.  

 Foreligger omstændigheder, som angivet i nr. 1 - 3, vil en inhabilitet  

 alene kunne være indiceret.
Det er således ikke  

 tilstrækkeligt i sig selv til at aktivere forbuddet i henhold til  

 § 11, stk. 1, at der er tale om en situation omfattet af et af  

 numrene i stk. 3. En sådan aktivering vil forudsætte, at der  

 også efter anvendelse af de mulige forholdsregler, resterer tvivl om  

 revisors uafhængighed efter en veloplyst tredjemands opfattelse.
Det er både revisors og revisionsvirksomhedens  

 ansvar at sikre, at der foretages de fornødne overvejelser, når  

 der foreligger en situation, som omfattet af stk. 3. Ved vurderingen af  

 om det vil være forsvarligt at afgive erklæringen, skal hensynet  

 til erklæringsmodtageren, f.eks. regnskabslæseren, samt hensynet  

 til samfundets interesse i den pågældende  

 erklæringsafgivelse indgå med betydelig vægt.
Herudover vil  

 revisionsvirksomhedens egen størrelse og organisation kunne spille  

 ind.
Endelig vil forhold hos kunden kunne have central betydning for  

 anvendelsen af stk. 3. Er der således alene tale om mindre  

 kundevirksomheder, som blot er omfattet af årsregnskabslovens  

 regnskabsklasse A og B, vil det på grund af den mindre  

 samfundsmæssige interesse i disse virksomheder kun sjældent  

 medføre, at revisor afskæres fra at afgive en  

 erklæring.
Er der tale om en kunde i regnskabsklasse C eller D, vil  

 revisor i forbindelse med sin vurdering af de oven for nævnte hensyn  

 også skulle vurdere kundens egne sikkerhedsforanstaltninger og  

 ressourcer i relation til økonomiområdet.
Jo større  

 organisationsopdeling og jo stærkere ressourcer hos kundevirksomheden,  

 jo mindre betydning vil det have, om en revisor f.eks. har bistået med  

 arbejde vedrørende én funktion hos kunden, hvis  

 erklæringen vedrører en anden del af organisationen.
Sådanne tilfælde, som omfattet af stk. 3,  

 nr. 1, vil for det første være de tilfælde, der er  

 omfattet af det absolutte forbud i stk. 2, nr. 8, hvis der er tale om en  

 kundevirksomhed, som omhandlet i § 10, stk. 2, 3. pkt.
Er der  

 således tale om en almindelig virksomhed, vil deltagelse i  

 bogføring og udarbejdelsen af regnskaberne sædvanligvis ikke  

 bevirke udelukkelse af samtidig erklæringsafgivelse, herunder afgivelse  

 af revisionspåtegning, for revisor.
I stedet vil revisor og  

 revisionsfirmaet skulle foretage en afvejning af graden af bistand bl.a.  

 sammenholdt med kundevirksomhedens størrelse, jf. ovenfor.
Revisor skal i overensstemmelse med lovens principper selv  

 afgøre, hvorvidt han eller hun er uafhængig i situationer, hvor  

 revisor reviderer et regnskab, som han eller hun har medvirket ved  

 udarbejdelsen af.
I tvivlssituationer kan revisor åbent forelægge  

 spørgsmålet om sin uafhængighed for virksomhedens ledelse,  

 og de må så i fællesskab afgøre, hvorvidt revisor er  

 uafhængig i den konkrete situation.
Revisor skal ved regnskabsmæssig bistand naturligvis  

 iagttage forbuddet i § 11, stk. 2, nr. 3, mod samtidig eller  

 forudgående beslutningstagen på kundens vegne.
Revisor skal  

 vurdere, om han eller hun tillige træffer beslutninger på kundens  

 vegne.
 Som videre vejledning for anvendelsen af stk. 3, kan  

 følgende typetilfælde nævnes, idet det bemærkes, at  

 en fortolkning og anvendelse af den foreslåede bestemmelse  

 forudsættes at ske så EU-konformt som muligt, hvorfor også  

 EU-henstillingens anbefalinger og bemærkninger vil kunne være  

 vejledende:
A) Udvikling og implementering af økonomistyringssystemer med  

 videre Også i forbindelse med udvikling og implementering  

 af økonomistyringssystemer kan der opstå risiko for  

 selvrevision.
I økonomistyringssystemet registreres og genereres de  

 regnskabsmæssige oplysninger, som indgår i såvel den  

 daglige økonomistyring som i årsrapporten.
Revisor skal derfor  

 som en del af revisionen gennemgå økonomistyringssystemet.  

 Allerede som følge af beslutningsforbuddet i stk. 2, nr. 3, vil  

 det være udelukket for revisor at træffe en lang række  

 ledelsesafgørelser i forbindelse med implementering af sådanne  

 systemer hos kunden.
Det er således kundens beslutning, hvorledes  

 projektet skal gennemføres, hvilke data det skal generere, hvorledes  

 sikkerhedsniveauet skal være etc.
Tilbage for stk. 3, nr. 1 i  

 relation til disse systemer bliver således en lang række  

 tilfælde, hvor revisors bistand til ledelsen med enten udvikling af  

 systemet eller implementering af systemet ikke strider mod  

 beslutningsforbuddet i stk. 2, nr. 3. Hvis revisor eller andre i  

 revisionsvirksomheden, påtager sig en ledelsesrolle i forbindelse med  

 udvikling og eventuel implementering af et økonomistyringssystem, vil  

 revisor ikke samtidig kunne udføre erklæringsopgaver for kunden.  

 Baggrunden er den centrale placering, gennemgangen af  

 økonomistyringssystemet har i revisionen.
Alt andet lige vil det  

 være svært for revisor at fremkomme med kritik af et system som  

 denne selv, eller en kollega i samme revisionsvirksomhed, har udviklet.
På samme måde kan det forholde sig med  

 væsentlig rådgivning og teknisk bistand til implementering af  

 økonomistyringssystemer.
Den øgede agtpågivenhed på  

 dette område i relation til virksomheder, som omfattet af § 10, stk. 2,  

 3. pkt., er i overensstemmelse med den internationale udvikling,  

 således som denne kommer til udtryk i f.eks.
USA.
I den anden ende af  

 spektret ligger tilfælde, hvor revisor får det som en ren  

 rådgivningsopgave f.eks. at orientere kundevirksomheden om de systemer,  

 der findes på markedet, og hvorledes disse systemer måtte passe  

 til kundevirksomheden, hvorefter kunden selv træffer afgørelse i  

 spørgsmålet.
I sådanne tilfælde vil det som  

 udgangspunkt ikke være nødvendigt at opstille yderligere  

 forholdsregler for at sikre revisors uafhængighed.
På samme  

 måde vil det naturligvis være muligt for revisor at bistå  

 med implementeringen af økonomistyringssystemer, hvis der er tale om  

 installation af standard-software.
De fleste danske virksomheder anvender  

 standard-software.
B) Vurderingstjenester Visse typer af vurderingstjenester kan angribe revisors  

 erklæringsuafhængighed.
Det drejer sig om vurderinger, der er  

 baseret på et subjektivt grundlag, og som har væsentlig betydning  

 for de regnskabsmæssige skøn, som foretages ved udarbejdelsen af  

 årsrapporten.
Baggrunden herfor er, at revisor i sådanne  

 tilfælde ville skulle revidere, hvorvidt den af ham selv - eller den  

 øvrige omfattede personkreds - foretagne vurdering er korrekt.  

 Bestemmelsen vil normalt ikke hindre revisor i at udarbejde vurderinger efter  

 selskabslovene eller erklære sig om værdier, som andre har  

 fastsat, selvom disse vurderinger normalt vil indgå i en  

 årsrapport.
Den reviderende revisor skal dog også, hvor der skal  

 udarbejdes vurderinger efter selskabslovene, vurdere sin uafhængighed  

 nøje.
Det gælder i ganske særlig grad ved apportindskud.  

 Det kan i den forbindelse bemærkes, at det amerikanske  

 børstilsyn SEC i en række situationer har fundet det  

 betænkeligt i relation til revisors uafhængighed, at et selskabs  

 revisor også har udarbejdet vurderingsberetninger for selskabet.
Det er  

 især for vurderinger af væsentlige poster vigtigt, at ansvaret  

 for de underliggende antagelser bag en vurdering og de anvendte metoder altid  

 ligger hos kunden eller dennes ledelse.
Dette er særlig vigtigt,  

 når den vurdering, der skal foretages, forudsætter en  

 væsentlig grad af subjektivitet, det være sig i forhold til de  

 underliggende antagelser eller vedrørende forskellen i anvendelige  

 metoder.
 Indsamling og verifikation af data, som skal indgå i  

 andres vurderinger, vil som hovedregel kunne finde sted, herunder revisors  

 sædvanlige tjenester i forbindelse med gennemførelse af due  

 diligence-undersøgelser.
C) Forholdet til den interne revision Der er ikke noget forbud mod, at den erklærende  

 revisor drager fordel af kundens interne revisions arbejde.
Der er heller  

 ikke noget forbud mod, at den erklærende revisor i begrænset  

 omfang foretager opgaver, som normalt udføres af en intern revision,  

 forudsat at den erklærende revisor ikke derved kommer til at udtale sig  

 om eget arbejde.
Begrebet intern revision dækker over forskellige  

 funktioner fra den ene virksomhed til den anden, ligesom intern revisions  

 organisatoriske indplacering kan være vidt forskellig.
I virksomheder  

 under tilsyn af Finanstilsynet skal den interne revisionschef ansættes  

 af bestyrelsen.
I andre virksomheder kan intern revision være ansat af  

 direktionen og dermed underlagt dennes instruktion.
 Intern revisions opgaver kan også spænde fra  

 revision af årsregnskabets poster til at være led i virksomhedens  

 interne kontrol.
Hvis kunden har en intern revisionsafdeling, skal der  

 være en klar adskillelse mellem ledelsen af og kontrollen med den  

 interne revision på den ene side og den eksterne revisor på den  

 anden.
Ved sin anvendelse af den interne revisions resultater, skal den  

 eksterne revisor endvidere efterleve de krav, som god revisionsskik  

 sætter med hensyn til selvstændig sikring af kvaliteten af den  

 interne revisions arbejde og den interne revisions uafhængighed af  

 økonomifunktionen m.v.
Anvendelse af den interne revisions arbejde kan  

 dog på ingen måde reducere den eksterne revisors ansvar for  

 dennes erklæringer.
 Det er almindelig praksis, at den eksterne revisor  

 anvender den interne revisions arbejde, hvor dette har relevans for den  

 genstand, der skal afgives erklæring om (normalt årsrapporten,  

 men der kan også være tale om særlige erklæringer til  

 tilsynsmyndigheder m.v.).
 I de virksomheder, hvor der er etableret en intern  

 revisionsafdeling, varetager denne typisk følgende opgaver:
 1.	Gennemgang og vurdering af om de af ledelsen tilrettelagte  

 registreringssystemer, interne kontrolsystemer og procedurer giver et  

 pålideligt grundlag for udarbejdelse af eksterne og interne regnskaber  

 samt af andre økonomiske rapporter.
 2.	Deltagelse i revision af årsrapporten.
 3.	Gennemgang og vurdering af edb-baserede brugersystemer under  

 udvikling.
 4.	Kontrol af at lovgivning, forskrifter og andre eksterne krav  

 overholdes, samt at politikker og retningslinier overholdes.
 5.	Periodiske undersøgelser af regnskabsmæssige og  

 driftsøkonomiske data, herunder gennemgang af virksomhedens systemer,  

 forretningsgange og procedurer med henblik på at opgøre og  

 vurdere sådanne data.
 6.	Særlige undersøgelser af driftens lønsomhed og  

 effektivitet (forvaltningsrevision) eller af styringsredskaber i  

 virksomheden.
 Punkterne 1-4 er alle områder som den eksterne  

 revisor ifølge god revisionsskik skal gennemgå, vurdere og  

 forholde sig til som led i revisionen af årsrapporten.
Varetager den interne revisor opgaver under punkterne 1 4  

 sker dette med udgangspunkt i en aftalt arbejdsdeling mellem den eksterne og  

 interne revision.
Denne indebærer fælles planlægning af de  

 opgaver, den interne revision skal udføre, opfølgning på  

 det af den interne revision udførte arbejde, kontrol heraf samt  

 gennemgang af konklusioner og rapportering.
Når den eksterne revisor i  

 overensstemmelse med god revisionsskik har sikret boniteten og kvaliteten af  

 den interne revisions arbejde, vil anvendelse af dette ikke påvirke den  

 eksterne revisors uafhængighed, når det er en del af det arbejde  

 denne selv skulle have udført til brug for sin  

 erklæringsafgivelse.
 På samme måde vil det ikke påvirke  

 uafhængigheden, hvis opgaver under pkt. 1-4, som tidligere blev  

 løst af den interne revision på vegne af den eksterne,  

 overgår til den eksterne revision.
For så vidt angår punkt 5 og 6 antager disse  

 opgaver som regel forvaltningsmæssig karakter og kan være en del  

 af den interne kontrol i kundens virksomhed.
Jo mere delagtig den eksterne  

 revisor har været på disse områder, jo mere øges  

 behovet for anvendelse af forholdsregler, der sikrer revisors  

 uafhængighed.
Hvis den eksterne revisor har udført  

 begrænsede - men mere end ubetydelige   opgaver, som normalt varetages  

 af en intern revision, kan uafhængigheden f.eks. sikres ved at lade en  

 revisor i revisionsfirmaet, der ikke selv har været impliceret i  

 hverken erklæringsudarbejdelsen eller den interne revision, føre  

 kontrol med det udførte erklæringsarbejde.
Alternativt kunne en  

 revisor i revisionsfirmaet, der ikke selv deltager i revisionsteamet hos den  

 pågældende kunde, være den, der var delagtig i den interne  

 revisors arbejde på disse områder.
En sådan forholdsregel  

 vil tilsvarende kunne sikre den eksterne revisors uafhængighed.
Hvis den eksterne revision har udført interne  

 kontrolopgaver for en kunde, vil denne revisor ikke kunne afgive  

 erklæringer om kundens økonomiske forhold.
På samme  

 måde vil heller ikke andre revisorer ansat i samme revisionsvirksomhed  

 kunne afgive erklæringer.
Baggrunden herfor er, at revisor ved  

 erklæringsafgivelsen ville skulle udtale sig om kvaliteten af de  

 interne kontroller, som denne selv var ansvarlig for at  

 gennemføre.
 Dette er i overensstemmelse med dansk praksis og med den  

 internationale udvikling, som foreskriver at den eksterne revisor ikke kan  

 være en del af de interne kontroller i en virksomhed, denne reviderer.  

 Blandt andet i forbindelse med Enron-sagen har der været rejst kritik  

 mod den eksterne revisor på grund af, at denne har udført  

 opgaver, som normalt udføres af en intern revision.
Hvis danske virksomheder skal hente kapital på de  

 internationale kapitalmarkeder kræves det, at såvel deres  

 regnskaber, som revisionen af disse, lever op til internationale standarder  

 og forventninger.
I modsat fald kan finansieringen blive dyrere eller  

 virksomheden helt blive afvist.
Det er derfor vigtigt, at danske  

 virksomheders revisorer har de samme begrænsninger som udenlandske  

 virksomheders revisorer.
D) Ledelsesrekruttering Også vedrørende disse tilfælde henvises  

 til forbuddet i stk. 2, nr. 8, litra b), samt bemærkningerne  

 hertil.
Der er intet til hinder for, at revisor bistår kunden med  

 arbejdet med at engagere nye nøglemedarbejdere.
I det omfang der er  

 tale om medarbejdere, der skal indtage stillinger, der er centrale for  

 virksomhedens økonomi- og regnskabsfunktioner m.v. og som hyppigt vil  

 have kontakt med den eksterne revision, skal revisor imidlertid være  

 påpasselig i relation til sin uafhængighed.
Der vil normalt ikke  

 være noget til hinder for, at revisor f.eks. kan udtale sig om  

 objektive kriterier hos ansøgerne, eller for, at revisor på  

 baggrund af kriterier udarbejdet af ledelsen laver en kandidatliste over  

 potentielle emner blandt ansøgerne.
Revisor vil dog klart være  

 omfattet af stk. 3, nr. 1, hvis en sådan liste udarbejdes på  

 baggrund af revisors egne subjektive kriterier, eller af stk. 2, nr. 3,  

 hvis revisor ikke henviser beslutningskompetencen til
kundevirksomhedens ledelse.
Stk. 3, nr. 2 omfatter tilfælde, hvor revisor  

 af omverdenen kan betragtes som partsrepræsentant for kunden, hvorfor  

 revisors erklæringer om denne ikke altid vil fremtræde med den  

 nødvendige uafhængighed (the Advocacy threat). Når nr. 2  

 begrænses til rollen som partsrepræsentant i forbindelse med  

 juridiske tvister, skyldes det dels, at dette er i overensstemmelse med  

 EU-henstillingen om revisorers uafhængighed, dels at der ikke vil  

 være noget uafhængighedstruende i f.eks. revisors indgivelse af  

 erklæringer eller anmeldelser til offentlige myndigheder på  

 kundens vegne.
Det er ikke formålet med bestemmelsen at forhindre  

 revisors funktion som bisidder til kunden i skattesager, idet sådan  

 bistand traditionelt har været givet af revisor, ligesom der ikke i  

 forbindelse med sådan bistand er risiko for, at omverdenen ikke vil  

 betragte revisor som uafhængig vedrørende alle andre typer af  

 erklæringer.
Ved bistand i skattesager tænkes også på  

 bistand ved skatteankenævn og Landsskatteret.
Med begrebet  

 "juridiske tvister" tænkes således først og  

 fremmest på repræsentation i forbindelse med voldgifter eller  

 indgåelse af juridisk bindende forlig.
Der vil efter bestemmelsen  

 formulering ikke kunne opstå uafhængighedsproblemer i forbindelse  

 med revisors rådgivning til kunden om spørgsmål  

 vedrørende voldgifter og forlig, men alene, hvor revisor udadtil  

 optræder som repræsentant for kunden.
Formuleringen vil  

 naturligvis også omfatte revisors repræsentation af kunden i  

 forbindelse med førelse af retssager, men sådan bistand er efter  

 de i dag gældende regler i retsplejeloven forbeholdt advokater.
Skulle  

 retsplejelovens regler herom blive ændret, vil nr. 2 også  

 få en selvstændig funktion i sådanne tilfælde.
Stk. 3, nr. 3 peger på tilfælde, hvor  

 personer, der ikke er omfattet af personkredsen i stk. 2, eller  

 stk. 3, nr. 1 og 2, har en sådan berøring med genstanden  

 for erklæringen, at der vil kunne opstå  

 uafhængighedstruende situationer.
Er der f.eks. tale om en mindre  

 revisionsvirksomhed med to revisorer, og den ene revisor selv eller dennes  

 hustru er ledelsesmedlem i den virksomhed, som den anden revisor skal afgive  

 erklæring om, vil de konkrete forhold være sådan, at den  

 anden revisor må afstå fra erklæringsafgivelsen.
Er  

 situationen den samme, men revisionsvirksomheden blot  

 verdensomspændende og de danske afdelinger af betragtelig  

 størrelse med f.eks. betydelig arbejds- og geografisk spredning, vil  

 det være ubetænkeligt at lade en revisor fra  

 revisionsvirksomheden revidere en virksomhed, hvor f.eks. en udenlandsk  

 revisors hustru er ledelsesmedlem eller har en økonomisk interesse.  

 Bestemmelsen omfatter samtidig tilfælde, hvor f.eks. en medarbejder i  

 et datterselskab til revisionsvirksomheden har udført arbejde, der  

 indebar beslutningstagen på kundens vegne.
Nr. 3 angiver således  

 eksistensen af en meget lang række tilfælde, hvor en særlig  

 agtpågivenhed er krævet, men hvor de klart  

 uafhængighedstruende tilfælde ikke på forhånd lader  

 sig adskille fra de ikke-truende situationer.
Nr. 3 må således  

 opfattes som en selvstændig generalklausul med hensyn til den af  

 reglerne omfattede personkreds.
Den situation, hvor en medarbejder har forladt en  

 revisionsvirksomhed - måske i forbindelse med en pensionering - og nu  

 arbejder for kunden eventuelt som bestyrelsesmedlem, er ikke omfattet af  

 § 11, stk. 2, nr. 3. Forudsætningen for at en sådan  

 situation normalt er uafhængighedsmæssigt ubetænkelig er  

 imidlertid, at enhver ansættelsesmæssig forbindelse til  

 revisionsvirksomheden er ophørt.
Ligeledes må enhver  

 økonomisk forbindelse til revisionsvirksomheden være  

 ophørt, med mindre denne er baseret på forud aftalte  

 vilkår, der ikke må kunne påvirkes af forbindelser mellem  

 den fratrådte revisor og revisionsvirksomheden.
Skulle disse  

 forudsætninger ikke være opfyldt, eller skulle der f.eks.  

 bestå en særlig personlig tilknytning mellem en af revisorerne i  

 revisionsteamet og den fratrådte revisor, vil forholdet kunne  

 være omfattet af det generelle forbud i § 11, stk. 1.
Udtrykket "foreligger omstændigheder"  

 indebærer, at revisor og revisionsvirksomheden skal reagere som  

 beskrevet i stk. 3, hvis de har kendskab til sådanne  

 omstændigheder, eller blot med nogen agtpågivenhed burde  

 være blevet opmærksom herpå.
Det er imidlertid ikke  

 meningen at pålægge en pligt til at foranstalte procedurer med  

 henblik på at skaffe sig udtømmende viden om sådanne  

 forholds mulige eksistens.
Efter stk. 4 er det en pligt for alle  

 revisionsvirksomheder, uanset størrelse, at der opstilles  

 retningslinier, som sikrer, at revisor, før denne påtager sig en  

 opgave, påser, at der ikke i forbindelse med den foreliggende  

 erklæringsopgave foreligger eller kan forekomme omstændigheder,  

 der kan rejse tvivl om revisors uafhængighed, jf. stk. 2 og 3. De  

 fleste revisionsvirksomheder har allerede fastsat meget stramme  

 retningslinier for revisorernes uafhængighed.
Forslaget foreskriver  

 ikke nogen form for opstilling af retningslinierne, men  

 tilstedeværelsen af retningslinier samt benyttelsen heraf vil  

 indgå i den kontrol af revisorer og revisionsvirksomheder, der  

 foreskrives i kapitel 9 om kvalitetssikring.
Fastlæggelse af retningslinier for sikring af  

 overholdelse af uafhængighedsreglerne er imidlertid ikke nogen garanti  

 for, at der ikke vil kunne forekomme situationer, hvor der objektivt set  

 foreligger en inhabilitetsbegrundende omstændighed efter stk. 2  

 eller stk. 3, uden at revisor eller revisionsvirksomheden er klar over  

 dette.
Dette skyldes blandt andet, at indhentelse af udtømmende og  

 konstant ajourførte oplysninger i visse relationer kan være  

 så ressourcekrævende, at det ikke vil stå mål med  

 udbyttet heraf.
Pålagde man f.eks. revisionsvirksomheder at foretage en  

 udtømmende undersøgelse af, hvorvidt der eventuelt kunne  

 foreligge omstændigheder som omfattet af stk. 3, nr. 3, ville det  

 indebære, at der internt i en verdensomspændende  

 revisionsvirksomhed skulle foretages gensidig rapportering om ikke blot  

 partneres og medarbejderes engagementer med samtlige kunder, men også  

 partneres og medarbejderes ægtefællers engagementer med  

 potentielle kunder.
Hertil kommer, at det ikke er retligt muligt for revisor  

 at gennemtvinge sandfærdige oplysninger om f.eks.  

 ægtefællens, børnenes eller forældrenes  

 aktiebesiddelser.
Der er imidlertid ingen grund til at mene, at de her  

 påpegede forhold vil kunne hæmme anvendelsen af § 11,  

 stk. 1-3, på nogen urimelig måde.
Foreligger der  

 således rent faktisk en situation, hvor der objektivt er tale om  

 inhabilitet, men hvor revisor ikke har kendskab til de  

 inhabilitetsbegrundende omstændigheder, er der således intet  

 grundlag for at antage, at revisors faktiske uafhængighed er blevet  

 intimideret.
Er forholdet endvidere af sådan art, at revisor ikke har  

 haft kendskab dertil, er det troligt, at heller ikke andre har et  

 sådant kendskab, hvorfor der heller ikke er nogen risiko for revisors  

 synlige uafhængighed (independance in appearance).
Til § 12 Paragraffen indeholder reglerne om revisionsvirksomheder.  

 Revisionsvirksomhederne spiller en central rolle i lovforslaget, idet  

 revisors kerneområde, revision og erklæringsafgivelse, alene kan  

 udføres gennem en revisionsvirksomhed.
Bestemmelsen fastsætter  

 derfor rammerne for indflydelse i revisionsvirksomheder og sikrer, at udefra  

 kommende ikke kan få en dominerende indflydelse i virksomheden, samt at  

 beslutningskompetencen fastholdes hos enten statsautoriserede eller  

 registrerede revisorer i henholdsvis statsautoriserede og registrerede  

 revisionsvirksomheder.
Ejerbestemmelsen indgår herved som et  

 væsentligt element i sikringen af revisors uafhængighed.
I takt med at det tillades såvel revisorer som  

 revisionsvirksomheder at udøve andet end revisionsopgaver, er der dog  

 opstået et behov for, at også andre end revisorer i et vist  

 omfang kan have ejerandele i en revisionsvirksomhed.
Den EU-retlige  

 regulering af forholdet lægger da heller ikke andre bånd på  

 ejerskabet i revisionsvirksomheder, end at revisorer skal have majoriteten af  

 stemmeandelene.
Bestemmelsen omhandler statsautoriserede revisionsvirksomheder og  

 registrerede revisionsvirksomheder.
Som det fremgår af stk. 2 og  

 3, er det et krav, at majoriteten af de ideelle andele i interessentskaber og  

 af ejerandelene i aktie-, anparts- og partnerselskaber samt, at flertallet af  

 stemmerettighederne i de omhandlede interessentskaber og selskaber ejes af  

 statsautoriserede revisorer, for at virksomheden kan betegnes  

 "statsautoriseret revisionsvirksomhed". Tilsvarende skal i  

 "registrerede revisionsvirksomheder" flertallet af stemme-, ejer-  

 og kapitalandele ejes af registrerede revisorer.
Hvor lovteksten  

 således taler om "statsautoriserede henholdsvis registrerede  

 revisionsvirksomheder", er der alene tale om sproglig forenklet  

 formulering af det foran omtalte forhold.
 Da det således er en forudsætning for, at der  

 er tale om en revisionsvirksomhed, at der er en majoritet af henholdsvis  

 kapitalandele og stemmerettigheder hos statsautoriserede eller registrerede  

 revisorer eller tilsvarende revisionsvirksomheder, er det udelukket, at der  

 lovligt kan etableres revisionsvirksomheder med en fordeling på f.eks.  

 50 pct.-50 pct.
Stk. 1, 1. pkt. svarer med en enkelt  

 undtagelse til den gældende bestemmelse i revisorlovenes §§ 11,  

 stk. 1, henholdsvis 6 b, stk. 1. Bestemmelsen slår  

 således fast, at de opgaver, som revisorer udfører i henhold til  

 § 1, stk. 2, alene kan udføres i enkeltmandsvirksomhed,  

 interessentskab, aktie- og anpartsselskab samt i partnerselskab.
Der er  

 således tale om de samme virksomhedsformer som under den gældende  

 lovgivning.
For at der kan være tale om revisionsvirksomheder er det  

 dog en betingelse, at bestemmelserne i stk. 2 - 4 om ejerskab til og  

 stemmerettigheder i virksomhederne er opfyldt, jf. bemærkningerne  

 ovenfor samt til de enkelte stykker, og at virksomhederne lader sig undergive  

 reglerne om kvalitetskontrol.
Sidstnævnte krav er en konsekvens af, at der  

 indføres regler om kvalitetssikring.
Som det fremgår af  

 § 14 har revisionsvirksomheder og de heri beskæftigede revisorer  

 pligt til at underkaste sig kvalitetskontrol i overensstemmelse med reglerne  

 i kapitel 9. Den omhandlede kvalitetskontrol er obligatorisk, og ved  

 udvælgelsen af revisorer til kvalitetskontrol vil der blive taget  

 udgangspunkt i de enkelte revisionsvirksomheder.
Sanktionen over for  

 henholdsvis statsautoriserede og registrerede revisorer, som nægter at  

 lade sig undergive reglerne om kvalitetssikring, er beskrevet i § 6,  

 stk. 1, nr. 2 - nemlig fratagelse af beskikkelse.
Konsekvensen for en revisionsvirksomhed, der nægter  

 at lade sig undergive kvalitetskontrol, er, at virksomheden ikke opfylder  

 betingelserne for at være en revisionsvirksomhed, og at revisorer, der  

 er beskæftiget i virksomheden, derfor ikke kan udføre opgaver,  

 som omhandlet i § 1, stk. 2. Revisorer, der er beskæftiget i  

 en sådan virksomhed, kan således ikke på virksomhedens  

 vegne udføre revisions- eller erklæringsopgaver, jf. § 1,  

 stk. 2. Overtrædes dette forbud, vil revisor kunne indbringes for  

 Disciplinærnævnet, jf. bemærkningerne til § 2,  

 stk. 2, og en af en revisor given revisionspåtegning på et  

 regnskab vil være ugyldig.
Forholdet mellem revisor og hvervgiver  

 må afgøres ved et civilt søgsmål.
Som en konsekvens af, at revisorers  

 virksomhedsområde ikke længere er begrænset i loven, er den  

 gældende bestemmelse om hvilken virksomhed, der må drives,  

 udgået.
Der er således ikke noget til hinder for, at f.eks. et  

 revisionsselskab opretter en række datterselskaber, der  

 beskæftiger sig med anden virksomhed end revision, f.eks. konsulent-  

 eller rådgivningsvirksomhed.
Sådan anden virksomhed kan dog  

 betyde, at revisorer i revisionsvirksomheden kan være afskåret  

 fra at udføre konkrete erklæringsopgaver.
Tilsvarende vil  

 f.eks. et holdingselskab kunne eje såvel revisionsvirksomheder  

 som andre virksomheder.
Det er dog en betingelse, at kravet om, at  

 majoriteten af ejerandelene og stemmerettighederne ejes af enten  

 statsautoriserede eller registrerede revisorer, overholdes i  

 holdingselskabet.
Et holdingselskab kan således ikke eje majoriteten
i både et statsautoriseret revisionsselskab og et  

 registreret revisionsselskab.
I stk. 1, 2. pkt. er det slået fast, at der  

 fortsat vil være tale om statsautoriserede revisionsvirksomheder og  

 registrerede revisionsvirksomheder.
De nærmere regler herom findes i  

 stk. 2 - 4. Kravet til en statsautoriseret revisionsvirksomhed er - som  

 omtalt foran - at flertallet af ejer- eller kapitalandelene samt af  

 stemmeandelene ejes af statsautoriserede revisorer.
Tilsvarende gælder  

 for registrerede revisorers ejer- og stemmeandele i registrerede  

 revisionsvirksomheder.
Stk. 2 imødekommer et stigende behov for, at  

 såvel juridiske personer som fysiske personer, der ikke er revisorer,  

 kan indgå i interessentskab.
Ved at foreskrive, at revisorer eller  

 revisionsselskaber skal eje majoriteten af de ideelle andele af  

 interessentskabet, sikres det, at revisorerne i interessentskabet i alle  

 henseender får den samme dominerende indflydelse, som det kræves  

 i aktie-, anparts- og partnerselskaber.
De særlige forhold for  

 revisionsinteressentskaber bevirker dog, at det vil være  

 nødvendigt at fastsætte regler, som sikrer, at interessenter,  

 der ikke er statsautoriserede eller registrerede revisorer, ikke må  

 kunne gribe ind i udførelsen af en revisions- eller  

 erklæringsopgave på en måde, som vil kunne indvirke  

 på uafhængigheden hos den revisor, som udfører en  

 revisions- eller erklæringsopgave i revisionsinteressentskabets navn.  

 Uanset de begrænsninger, det vil være nødvendigt at  

 fastsætte for interessenterne i et revisionsinteressentskab, vil alle  

 interessenter   uanset ejerandel   hæfte solidarisk.
Bestemmelsen forudsætter, at revisorer har  

 flertallet af såvel ejerandelen som af stemmerettighederne.
Af  

 stk. 2, 2. pkt. fremgår det, at de øvrige andele - dvs. op  

 til 50 pct. - kan ejes af personer uden for kredsen af statsautoriserede  

 henholdsvis registrerede revisorer.
Udgangspunktet er dog, at sådanne  

 personer eller virksomheder hver især kun kan eje op til 5 pct. af  

 ejerandelene i det enkelte revisionsinteressentskab.
Herved sikres det, at  

 uvedkommende ikke får så stor en ejerandel, at der er risiko for,  

 at revisionsvirksomheden lader sig lede af uvedkommende interesser.  

 Bestemmelsen er i overensstemmelse med EU-henstillingen om revisorers  

 uafhængighed, som ligeledes foreslår, at der sættes en  

 maksimumsgrænse for, hvor store ejerandele - inden for 50  

 pct.-grænsen - der kan ejes af ikke-revisorer.
Herudover kan personer  

 med hovedbeskæftigelse i revisionsvirksomheden, og revisorer, der er  

 godkendt i henhold til Rådets 8. direktiv, have ejerandele på op  

 til 50 pct.
Disse personer er således ikke underlagt  

 begrænsningerne om, at ejerandelene højest må  

 udgøre 5 pct.
Revisorer godkendt i henhold til Rådets 8.  

 direktiv omfatter danske registrerede og statsautoriserede revisorer samt  

 udenlandske revisorer, der er statsborgere i EU, og som har en uddannelse,  

 der lever op til kravene i Rådets 8. direktiv.
Bestemmelsen skal ses i  

 sammenhæng med stk. 3 og 4.
Stk. 3 vedrører revisionsvirksomhed i aktie-,  

 anparts- og partnerselskabsform.
Bestemmelsen er opbygget over samme skabelon  

 som stk. 2 og svarer til princippet i den gældende bestemmelses  

 stk. 4. Bestemmelsen er dog "vendt rundt", så det nu  

 direkte af lovteksten fremgår, at i revisionsselskaber skal flertallet  

 af aktie-, anparts- eller indskudskapitalen samt af stemmerettighederne ejes  

 af revisorer eller revisionsvirksomheder.
I et statsautoriseret selskab skal  

 flertallet af rettighederne således ejes af statsautoriserede revisorer  

 eller statsautoriserede revisionsvirksomheder - og i et registreret selskab  

 skal flertallet ejes af registrerede revisorer eller registrerede  

 revisionsvirksomheder.
2. pkt. svarer helt til stk. 2, 2. pkt., og der  

 henvises til bemærkningerne hertil.
Bestemmelsen i 3. pkt., nr. 1-4  

 svarer med få konsekvensændringer til de gældende  

 bestemmelser.
De gældende nr. 3 og 4, der omhandler henholdsvis  

 fuldtidsbeskæftigede og deltidsbeskæftigede i revisionsselskabet,  

 er foreslået sammenlagt i et nyt nr. 1, hvor kravet nu er, at en person  

 skal have sin hovedbeskæftigelse i revisionsselskabet.
At der er tale  

 om hovedbeskæftigelse betyder, at personen skal lægge hovedparten  

 af sin erhvervsmæssige beskæftigelse i revisionsvirksomheden, men  

 hindrer dog ikke, at personen har et bijob ved siden af.
Det udelukker  

 således ikke, at sådanne personer i fritiden f.eks. har  

 undervisning eller lignende.
Der er foreslået et nyt nr. 4, der tillader  

 revisorer, der er godkendt i henhold til Rådets 8. direktiv, at have  

 ejerandele i et revisionsselskab.
Ejerandelene skal dog holdes inden for den  

 grænse, der ellers er forbeholdt ansatte i selskabet.
Med denne  

 bestemmelse åbnes der op for krydsejerskab mellem statsautoriserede og  

 registrerede revisorer.
Det vil således være muligt for en eller  

 flere registrerede revisorer at eje op til 50 pct. af kapitalandelene og  

 stemmerettighederne i et statsautoriseret revisionsselskab, uden at revisor  

 eller revisorerne er ansat i selskabet.
Tilsvarende vil statsautoriserede  

 revisorer kunne have op til 50 pct. af kapitalandelene og stemmerettighederne  

 i et registreret revisionsselskab uden at være ansat i selskabet.
I en  

 situation som den beskrevne, vil andelen være opbrugt af ikke-ansatte  

 revisorer, og som følge heraf vil revisionsselskabets medarbejdere  

 være afskåret fra at have ejerandele.
Bestemmelsen  

 forventes dog først og fremmest at få betydning i forbindelse  

 med tilrettelægning af generationsskifte.
Ved at fastholde, at  

 majoriteten af ejerandele og stemmerettigheder skal ejes af statsautoriserede  

 revisorer i et statsautoriseret revisionsselskab og tilsvarende af  

 registrerede revisorer i et registreret revisionsselskab, sikres det, at  

 "minoritetsrevisorerne" ikke får dominerende indflydelse i  

 selskabet.
 I en revisionsvirksomhed, hvor der er både  

 statsautoriserede og registrerede revisorer som ejere, vil det kræve,  

 at statsautoriserede revisorer ejer majoriteten af kapitalen samt har  

 majoriteten af stemmerettighederne, for at virksomheden kan betegnes en  

 "statsautoriseret revisionsvirksomhed" - eller tilsvarende,
at registrerede revisorer ejer majoriteten for at virksomheden kan  

 betegnes en "registreret revisionsvirksomhed".  

 Revisionsvirksomheder med en ejer- og stemmefordeling på 50-50 vil ikke  

 være lovlige, jf. stk. 1.
Ligesom der ved lovforslaget åbnes op for  

 krydsejerskab, åbnes der ligeledes op for, at statsautoriserede  

 revisorer kan tage ansættelse i registrerede revisionsvirksomheder.
Der  

 er således skabt parallelitet mellem de to revisorgrupper.
Det er dog  

 en forudsætning for en liberalisering på dette område, at  

 en statsautoriseret revisor, der ansættes i en registreret  

 revisionsvirksomhed, ikke kan udføre opgaver, der er forbeholdt  

 statsautoriserede revisorer   f.eks. foretage revision af en  

 børsnoteret virksomhed.
Baggrunden for denne forudsætning er, at  

 omverdenen ikke kan have fuld sikkerhed for, at det arbejde, der  

 udføres af den statsautoriserede revisor, i alle aspekter altid vil  

 være på samme niveau, som hvis den pågældende var  

 ansat i en statsautoriseret revisionsvirksomhed.
Den ansatte i en registreret  

 revisionsvirksomhed vil således være underlagt de retningslinier  

 for arbejdets udførelse og sådanne konkrete anvisninger, som  

 måtte være udstukket af denne virksomheds majoritet.
Tilsvarende  

 vil den kvalitetskontrol, der skal udføres, være tilpasset  

 revisionsvirksomheden.
Stk. 4 er videreført stort set uændret  

 fra den gældende lov.
Med de ændrede ejerbestemmelser får  

 bestemmelsen dog større betydning.
Bestemmelsen skal sikre en  

 revisionsvirksomhed mod uvedkommende interesser, og den fastsætter  

 derfor regler, der sikrer, at et flertal af bestyrelsen eller, hvor en  

 sådan ikke findes, af direktionen, skal bestå af enten  

 statsautoriserede revisorer i et statsautoriseret selskab eller af  

 registrerede revisorer i et registreret selskab. 2. pkt. er dog ændret  

 i forhold til den gældende lovgivning, idet der ikke længere  

 stilles krav om, at samtlige komplementarer i et revisionspartnerselskab skal  

 være revisorer eller revisionsvirksomheder.
Efter forslaget stilles der  

 krav om, at flertallet af komplementarerne skal være revisorer eller  

 revisionsvirksomheder.
Herved bringes bestemmelsen i overensstemmelse med de  

 øvrige bestemmelser om ejerskab.
Stk. 5 giver mulighed for, at bestemmelserne om, at  

 udefra kommende kun kan have ejerandele på op til 5 pct. kan fraviges,  

 hvis forholdene taler herfor.
Det forudsættes, at der er tale om  

 situationer, der i det hele frembyder fuldt ud så betryggende sikkerhed  

 for virksomhedens uafhængighed, som loven i øvrigt kræver,  

 samt at der er tale om helt særlige forhold.
 Stk. 6 er videreført stort set uændret i  

 forhold til de gældende regler, idet dog fristen for anmeldelse af sin  

 adkomst til en aktie eller anpart til selskabet er ændret til 2  

 uger.
Stk. 7 svarer til de gældende bestemmelser, dog  

 med den konsekvensændring, der følger af, at det foreslås,  

 at bestemmelsen også skal omfatte udøvelsen af  

 revisionsvirksomhed i interessentskabsform.
Blandt de regler, der kan  

 fastsættes, er regler om udøvelse af revisionsvirksomhed i  

 interessentskabsform, at det af brevpapiret skal fremgå, hvor  

 oplysninger om selskabets interessenter kan indhentes, og at eventuelle  

 juridiske personer blandt interessenterne bør fremgå af  

 brevpapiret.
Endvidere kan der fastsættes regler, som sikrer, at  

 interessenter, der ikke er statsautoriserede eller registrerede revisorer,  

 ikke må kunne gribe ind i udførelsen af en revisions- eller  

 erklæringsopgave på en måde, som vil kunne indvirke  

 på uafhængigheden hos den revisor, som udfører en  

 revisions- eller erklæringsopgave i revisionsinteressentskabets  

 navn.
 Hjemlen giver endvidere mulighed for, at der ved  

 bekendtgørelse vil kunne fastsættes regler om  

 underskriftsforhold.
Erklæringsbekendtgørelsen foreskriver i dag,  

 at det i tilknytning til revisors underskrift på erklæringer  

 på regnskaber skal fremgå, hvorvidt revisor er statsautoriseret  

 eller registreret.
Derimod er der ikke i den gældende lovgivning krav  

 om, at revisionsvirksomhedens navn skal fremgå i relation til  

 underskriften.
Spørgsmålet omkring underskriftsforhold synes  

 særligt aktuelt i de situationer, hvor en statsautoriseret revisor er  

 ansat i   og afgiver erklæringer gennem   en registreret  

 revisionsvirksomhed og omvendt.
Her vil det af hensyn til brugeren af  

 erklæringen være relevant at oplyse om såvel revisors titel  

 som revisionsvirksomhedens art.
Da forslaget foreskriver, at erklæringsafgivelse  

 altid skal ske gennem en revisionsvirksomhed, uanset at revisor er personligt  

 valgt, synes det hensigtsmæssigt at kræve, at såvel  

 revisors titel som revisionsvirksomhedens navn altid skal fremgå af  

 erklæringen.
Herved sikrer man, at brugeren af revisors  

 erklæringer til enhver tid vil have fuld information om de faktiske  

 forhold.
Se til sammenligning forslaget i Revisorkommissionens  

 betænkning, der kun foreskriver oplysning om såvel revisors titel  

 som revisionsvirksomhedens navn, når der er tale om afvigelse mellem  

 revisionsvirksomhedens art og den underskrivende revisors titel - dvs. hvor  

 den underskrivende revisor er statsautoriseret revisor, men ansat i en  

 registreret revisionsvirksomhed eller omvendt.
 Ved at foreskrive, at der altid skal oplyses om revisors  

 titel og revisionsvirksomhedens navn, får man imidlertid en mere simpel  

 regulering samtidig med, at det vil medføre mere ensartede  

 erklæringer, hvilket vil være en fordel for brugerne.
 Stk. 8 og 9 svarer med de  

 konsekvensændringer, der er en følge af lovforslagets  

 anvendelsesområde, til den bestemmelse, der under  

 folketingsbehandlingen i 1994 blev indsat som § 6 c i lov om  

 registrerede revisorer.
 Som det er tilfældet under den gældende  

 bestemmelse, må en registreret revisor, der er ansat i et af de  

 landøkonomiske foreningers rådgivningskontorer, ikke samtidig  

 tage ansættelse i andre revisionsvirksomheder eller selv udøve  

 revisionsopgaver, jf. § 1, stk. 2, - det være sig som  

 enkeltmandsvirksomhed, interessentskab eller i aktie- eller anpartsselskab.  

 Erklæringsopgaver i henhold til § 1, stk. 2, må  

 således kun udøves fra det rådgivningskontor, hvor  

 vedkommende er ansat, og med de begrænsninger, som i øvrigt  

 følger af bestemmelsen.
Revisionsopgaver, som omhandlet i § 1, stk. 2,  

 må som hidtil alene udføres for fysiske og juridiske personer,  

 der driver landbrugsvirksomhed, og hos hvem rådgivningskontoret i et  

 regnskabsår ikke har en større del af sin omsætning end 5  

 pct.
De landøkonomiske foreningers rådgivningskontorer, hvor der  

 er ansat revisorer, vil - på linie med revisionsvirksomheder, der er  

 omfattet af stk. 1, - være underlagt bestemmelserne om  

 kvalitetssikring i kapitel 9.
Fortolkningen af begrebet "landbrugsvirksomhed"  

 er uændret i forhold til den gældende bestemmelse.  

 "Landbrugsvirksomhed" vil således sige, at man dyrker  

 afgrøder og/eller har husdyrhold.
Dette gælder, hvad enten der  

 er tale om fuldtids- eller deltidsbeskæftigelse eller som  

 fritidserhverv.
Virksomheder, der leverer varer eller tjenesteydelser til et  

 landbrug, eller som aftager varerne, er ikke omfattet.
En revisor, der er  

 ansat på et rådgivningskontor, kan således ikke  

 udføre erklæringsopgaver i henhold til § 1, stk. 2,  

 til f.eks. slagterier, mejerier eller foderstofleverandører.
 Som en konsekvens af forslagets anvendelsesområde  

 vil en revisor på et rådgivningskontor - i modsætning til,  

 hvad der gælder i dag, men på linie med andre revisorer - kunne  

 udføre rådgivningsopgaver for andre kunder end de i stk. 8  

 omhandlede.
Til § 13 Reglerne om vederlag er blevet justeret i overensstemmelse  

 med lovforslagets anvendelsesområde, der tillader, at revisor  

 beskæftiger sig med andre opgaver end dem, der traditionelt har  

 været revisors kerneområde.
For så vidt angår  

 revisors vederlag, sondres der derfor i bestemmelsen mellem vederlag i -  

 på den ene side - situationer, hvor revisor enten udelukkende  

 udfører opgaver, som omhandlet i § 1, stk. 2, eller  

 både udfører sådanne opgaver og rådgivningsopgaver  

 for samme kunde, og - på den anden side - situationer, hvor revisor  

 alene udfører rådgivningsopgaver for en kunde.
Stk. 1 videreføres uændret i forhold til  

 den bestemmelse, der blev indsat i revisorlovene ved ændringen i 1994.  

 Bestemmelsen, som synes at have fungeret tilfredsstillende, sikrer, at  

 revisors uafhængighed ikke bringes i fare på grund af, at  

 forretningens omsætning i for høj grad beror på én  

 kunde.
Som en naturlig følge af, at det kun er de opgaver, som revisor  

 udfører i henhold til § 1, stk. 2, der skal reguleres, vil  

 kravet om, at omsætningen fra en kunde ikke må overstige 20 pct.,  

 ikke berøre opgaver, hvor revisor udelukkende beskæftiger sig  

 med rådgivning for en kunde.
Hvor revisor derimod for samme hvervgiver  

 både udfører f.eks. konsulentopgaver og revisions- eller  

 erklæringsopgaver i henhold til § 1, stk. 2, vil kravet om,  

 at omsætningen fra denne kunde ikke må overstige 20 pct., omfatte  

 20 pct. af de samlede opgaver, dvs. omsætningen fra såvel  

 erklærings- som konsulentopgaven.
I revisionsvirksomheder, der  

 både beskæftiger sig med erklæringsafgivelse og  

 rådgivnings- eller anden virksomhed, er der således tale om 20  

 pct. af virksomhedens samlede omsætning.
Stk. 2 bygger på den gældende  

 vederlagsbestemmelse, som relaterer sig til lovændringen i 1994.  

 Bestemmelsen slår fast, at revisor for udførelsen af opgaver,  

 som omhandlet i §1, stk. 2, ikke kan tage et højere vederlag, end  

 der kan anses for rimeligt og ikke må knytte sit vederlags  

 størrelse til andre forhold end det udførte arbejde.  

 Bestemmelsen gælder således kun de opgaver, der udføres i  

 henhold til § 1, stk. 2. Herved adskiller den sig fra den  

 gældende bestemmelse, der bygger på en lovgivning, som  

 udtømmende regulerer revisors virke.
Ved bedømmelsen af om et  

 vederlag for udførelsen af de i § 1, stk. 2, omhandlede  

 opgaver er rimeligt, må der primært lægges vægt  

 på markedsprisen på den pågældende opgave.
Det vil  

 således være vurderingen uvedkommende, hvor meget den  

 pågældende virksomhed selv plejer at tage, uanset om dette er  

 usædvanligt lidt eller usædvanligt meget.
For at et vederlag skal  

 kunne anses for urimeligt, bør der være tale om en betydelig  

 niveauforskel mellem markedsprisen og det krævede eller accepterede  

 beløb, idet konkrete elementer som f.eks. opgavens hurtige  

 udførelse kan begrunde en fravigelse i opadgående retning i  

 forhold til markedsprisen.
Stk. 2, nr. 2 er moderniseret som følge af, at  

 lovens område er indskrænket til revisions- og  

 erklæringsopgaver.
Den tidligere formulering om afhængighed af et  

 projekts gennemførelse er derfor uaktuel.
Der er ikke med den  

 ændrede formulering påtænkt ændringer i bestemmelsens  

 formål.
Med formuleringen "gøres afhængigt af andre  

 forhold end det udførte arbejde" dækkes alle forhold, som  

 gøres afhængigt af et videre forløb, således  

 også forhold, hvor vederlaget gøres afhængigt af en  

 fremtidig indtjening, uanset at denne er helt uafhængig af det  

 udførte revisions- eller erklæringsarbejde.
I stk. 3 slås det fast, at bestemmelsen i  

 stk. 2 ligeledes gælder vederlag for rådgivningsydelser,  

 når rådgivningen udføres for en person, for hvem revisor  

 eller andre i revisionsvirksomheden tillige udfører  

 erklæringsopgaver.
I en sådan situation vil revisors  

 uafhængighed ellers kunne komme i fare, da vederlaget for  

 revisionsydelsen kan blive påvirket af det vederlag, der aftales for  

 konsulentydelsen.
Yder revisionsvirksomheden derimod for en kunde  

 alene rådgivning, er revisor stillet som alle andre rådgivere med  

 hensyn til vederlæggelse for rådgivningsydelsen.
Der er  

 således intet til hinder for, at revisor i en situation, hvor der ikke  

 samtidig leveres ydelser efter § 1, stk. 2, til samme kunde  

 benytter sig af betalingsformen "good cure - good pay". "Good  

 cure - good pay" omhandler de tilfælde, hvor honorarets  

 størrelse gøres afhængigt af det udførte arbejde.  

 Honoraret kan for eksempel være en procentdel af de besparelser, som en  

 virksomhed opnår ved at følge råd fra en konsulent, eller  

 på anden måde være gjort afhængigt af det  

 økonomiske resultat af arbejdet, f.eks. honorar ved kundens gensalg af  

 ydelser, den opnåede tilførsel af kapital, prisen ved køb  

 eller salg af en virksomhed m.v.
Ved, som sket i stk. 3, at lægge et generelt  

 forbud mod resultatafhængigt vederlag m.v. også, hvor der er tale  

 om en "blandet" situation, dvs. hvor revisionsvirksomheden  

 både erklærer sig om og f.eks. yder rådgivning og  

 assistance til den samme kunde, går lovforslaget videre end  

 EU-henstillingen om revisorers uafhængighed.
Henstillingen  

 fastslår om denne situation således blot, at revisors  

 uafhængighed kan være truet, og at revisor alene skal afstå  

 fra den type honorering (eller fra at erklære sig om den  

 pågældende kunde), hvis der konkret ikke kan opstilles  

 forholdsregler, der sikrer uafhængigheden tilstrækkeligt.
Af  

 hensyn til den synlige uafhængighed og for at undgå tvivl om  

 hvilke forholdsregler, der i en sådan situation måtte være  

 tilstrækkelige, er det fundet rigtigst helt at forbyde denne form for  

 vederlæggelse, når revisor tillige erklærer sig om den  

 pågældende kunde.
Dette er i overensstemmelse med  

 Revisorkommissionens forslag i betænkning nr. 1411 fra januar 2002.
Til § 14 Kapitel 9 omhandler den lovpligtige kvalitetskontrol, der  

 med udgangspunkt i EU-henstillingen om kvalitetssikring (2001/256/EF)  

 foreslås indført i Danmark.
Forslagets § 14, stk. 1, fastslår, at alle  

 statsautoriserede og registrerede revisorer samt alle revisionsvirksomheder  

 har pligt til at underkaste sig kvalitetskontrol.
Pligten gælder  

 således både på person- og på virksomhedsniveau.  

 Kvalitetskontrollen tager udgangspunkt i den enkelte revisionsvirksomhed,  

 hvorved alle revisorer, der udfører virksomhed i henhold til § 1,  

 stk. 2, vil blive omfattet, idet sådan virksomhed kun må  

 udføres i revisionsvirksomheder, jf. § 12, stk. 1. Erhvervs-  

 og Selskabsstyrelsen fører et register over revisionsvirksomheder, jf.  

 § 5, stk. 1, og vil således være i besiddelse af de  

 fornødne oplysninger til udvælgelsen.
Via  

 revisionsvirksomheden vil kontrollen kunne rettes mod den enkelte revisor.  

 Det forudsættes derfor, at kontrollen foretages på  

 virksomhedsniveau.
Ved udvælgelse til kontrol tages der således  

 udgangspunkt i den enkelte revisionsvirksomhed og ikke i den enkelte  

 revisor.
På denne baggrund er det fundet rigtigst, at det  

 alene er ejerskabet af revisionsvirksomheden, der er afgørende for, om  

 kontrollen af virksomheden skal foretages af en statsautoriseret eller en  

 registreret revisor.
Alle revisorer i en registreret revisionsvirksomhed vil  

 således skulle kontrolleres af en registreret revisor, mens alle  

 revisorer i en statsautoriseret virksomhed vil skulle kontrolleres af en  

 statsautoriseret revisor.
En revisor, der praktiserer alene, betragtes som én  

 revisionsvirksomhed, jf. bestemmelsen i § 12, stk. 1, hvorefter  

 opgaver i henhold til § 1, stk. 2, alene kan udføres i  

 revisionsvirksomheder.
Det samme gælder revisionsvirksomheder med flere  

 kontorsteder.
Revisionsvirksomheder, der indgår i samarbejder og  

 kontorfællesskaber uden integreret økonomisk fællesskab,  

 udgør derimod hver for sig én virksomhed.
Ved kontrol af en revisionsvirksomhed med flere afdelinger  

 må kontrollanten indledningsvis tage stilling til hvilke afdelinger af  

 virksomheden, der skal udvælges.
Herefter skal det besluttes hvilke  

 konkrete revisorer, der skal underkastes kontrollen.
Det forhold, at en  

 revisionsvirksomhed med flere revisorer udvælges til kontrol, vil  

 altså ikke nødvendigvis indebære, at alle  

 statsautoriserede eller registrerede revisorer i virksomheden underkastes  

 kontrol.
Når en revisionsvirksomhed med flere afdelinger  

 udtages til kontrol, skal det i henhold til EU-henstillingen om  

 kvalitetssikring sikres, at et passende antal af virksomhedens afdelinger  

 kontrolleres.
Omfanget af kontrollen, dvs. antallet af afdelinger og  

 enkeltrevisorer der udtages i den udvalgte virksomhed, vil dels afhænge  

 af virksomhedens størrelse, dels af kvaliteten af virksomhedens  

 interne procedurer for kvalitetssikring og efterlevelsen heraf.
 Hvis en statsautoriseret eller registreret revisor  

 nægter at lade sig undergive reglerne om kvalitetskontrol, kan  

 Erhvervs- og Selskabsstyrelsen fratage vedkommende beskikkelsen, jf.  

 forslagets § 6, stk. 1, nr. 2. Hvor det er revisionsvirksomheden -  

 og ikke den enkelte revisor - der nægter at lade sig underkaste  

 kvalitetskontrol, er forholdet reguleret i § 12, stk. 1.
 I det omfang der i de økonomiske  

 rådgivningskontorer, der er tilknyttet eller drives under Dansk  

 Landbrug eller Dansk Erhvervsgartnerforening, jf. § 12, stk. 8, er  

 ansat registrerede revisorer, vil disse kontorer og de heri ansatte revisorer  

 ligeledes være undergivet reglerne om kvalitetskontrol.
Stk. 2 afgrænser den lovpligtige  

 kvalitetskontrol til at omfatte de af revisors ydelser, der ligger inden for  

 lovforslagets område: de såkaldte kerneydelser, jf. forslagets  

 § 1, stk. 2. En sådan afgrænsning ligger inden for  

 rammerne af EU-henstillingen, der alene vedrører kvalitetssikring af  

 revisors arbejde i forbindelse med lovpligtig revision af  

 årsregnskaber.
Revisors øvrige ydelser, der udføres i  

 konkurrence med andre udbydere af tilsvarende ydelser, er således ikke  

 underlagt den lovpligtige kvalitetskontrol.
Ved udførelsen af  

 kvalitetskontrol vil det dog være nødvendigt at have oplysninger  

 om disse opgaver med henblik på at kunne vurdere revisors  

 uafhængighed i forbindelse med den konkrete  

 erklæringsafgivelse.
Det fastslås endvidere, at kvalitetskontrollen  

 også omfatter revisors uafhængighed i forbindelse med  

 udøvelsen af de i forslagets § 1, stk. 2 nævnte  

 opgaver.
Kvalitetskontrollanten skal således påse, at der i  

 overensstemmelse med forslagets § 11, stk. 4, er opstillet  

 retningslinier, som sikrer, at revisor vurderer, om der kan foreligge  

 omstændigheder, der er egnet til at rejse tvivl om revisors  

 uafhængighed.
Det skal desuden påses, at de opstillede  

 retningslinier efterleves.
Der henvises til forslagets § 11,  

 stk. 4, og bemærkningerne hertil.
Stk. 3 fastlægger kontrolfrekvensen.
Der er  

 tale om en frekvens på højst 4 år, hvorfor der er mulighed  

 for at gennemføre kontrollen oftere.
En hyppigere kontrol end hvert 4.  

 år vil være aktuel i de situationer, hvor resultatet af  

 kontrollen ikke har været tilfredsstillende, jf. forslagets § 16,  

 stk. 5, nr. 1, og bemærkningerne hertil, men også i andre  

 særlige tilfælde vil der kunne foretages hyppigere kontrol.  

 Tilsynet er dog ikke et klageorgan og skal f.eks. ikke tage sager op alene  

 på baggrund af omtale i pressen.
Hyppigere kontrol kan f.eks. komme  

 på tale i situationer, hvor Revisortilsynet af offentlige myndigheder  

 bliver gjort opmærksom på, at der kan være problemer.  

 Forslaget harmonerer med EU-henstillingen om kvalitetssikring, der som  

 hovedregel anbefaler en kontrolfrekvens på mellem 3-6 år, samt de  

 ordninger, der i dag eksisterer i foreningsregi, hvor der opereres med  

 frekvenser på henholdsvis 3-4 år (Foreningen af Statsautoriserede  

 Revisorer) og 3-5 år (Foreningen Registrerede Revisorer FRR).
Revisortilsynet kan dog i konkrete situationer bestemme,  

 at kvalitetskontrollen kan foretages med et interval på op til 6  

 år.
Dette kan f.eks. være tilfældet, hvor der er tale om  

 små revisionsvirksomheder med et begrænset antal opgaver, der  

 indebærer lovpligtig revision.
Stk. 4 fastlægger den kontrollerede virksomheds  

 pligter i forhold til kvalitetskontrollanten.
Kvalitetskontrollen skal  

 foregå i overensstemmelse med de regler, der udstedes herom, jf.  

 § 16, stk. 2. Det er afgørende for kvalitetskontrollens  

 gennemførelse, at kvalitetskontrollanten får adgang til de  

 arbejdspapirer og anden dokumentation, som skal danne grundlaget for  

 gennemførelsen af kvalitetskontrollen.
Det er kontrollanten, der alene  

 afgør hvilke oplysninger, der er nødvendige for kontrollens  

 gennemførelse.
Forholdet svarer til forholdet mellem en revisionspligtig  

 virksomhed og dennes revisor.
Dette forhold er reguleret i  

 aktieselskabslovens § 54 b, som har en tilsvarende ordlyd som  

 nærværende bestemmelse.
Det er således en bestemmelse, som  

 er velkendt for revisorerne.
 Nægter den kontrollerede revisor at udlevere de  

 ønskede oplysninger til kontrollanten - og på den måde  

 nægter at lade sig undergive reglerne om kvalitetskontrol - kan den  

 pågældende revisor fratages sin beskikkelse, jf. § 6,  

 stk. 1, nr. 2.
 Hvis en revisionsvirksomhed nægter at lade sig  

 underkaste kvalitetskontrol, vil virksomheden ikke opfylde betingelserne for  

 at være en revisionsvirksomhed, jf. § 12, stk. 1 og  

 bemærkningerne hertil.
Til § 15 Stk. 1 og 2 indeholder regler om sammensætning  

 og funktionsperiode for Revisortilsynet, der er det overordnede,  

 uafhængige organ, der nedsættes af Erhverv- og Selskabsstyrelsen.  

 Forslagets § 15, stk. 3 og 4 samt § 16 indeholder  

 nærmere regler for tilsynets virke.
Revisortilsynet sammensættes således, at  

 flertallet af tilsynets medlemmer ikke er revisorer.
Med den foreslåede  

 sammensætning tilsigtes et tilsyn af en passende, arbejdsdygtig  

 størrelse, som respekteres i offentligheden og i det faglige  

 miljø.
Med nedsættelsen af tilsynet opfyldes  

 EU-henstillingens anbefaling om, at kvalitetssikringssystemet skal være  

 underlagt en passende offentlig kontrol, foretaget af et kontrolorgan, hvor  

 flertallet af medlemmerne ikke er revisorer.
Revisortilsynet er omfattet af  

 forvaltningsloven, offentlighedsloven og ombudsmandsloven.
Tilsynets medlemmer kan dels udpeges direkte af Erhvervs-  

 og Selskabsstyrelsen, dels efter indstilling fra de relevante faglige  

 organisationer.
For at sikre, at formand samt medlemmerne er uafhængige  

 af uvedkommende interesser, foreslås det i bestemmelsen, at hverken  

 formand eller repræsentanterne for regnskabsbrugerne må  

 være ansat hos eller drive virksomhed sammen med statsautoriserede  

 eller registrerede revisorer.
Ved Revisortilsynets vurdering af konkrete sager, skal der  

 - foruden formanden - deltage lige mange revisorer og repræsentanter  

 for regnskabsbrugerne.
I sager vedrørende statsautoriserede  

 revisionsvirksomheder skal der mindst deltage en statsautoriseret revisor, og  

 tilsvarende skal der ved sager vedrørende registrerede  

 revisionsvirksomheder mindst deltage en registreret revisor.
 Stk. 3, 1. pkt., fastslår, at Revisortilsynet  

 er det overordnede, kontrollerende organ, der skal sikre, at lovens regler om  

 kvalitetssikring overholdes.
Kvalitetskontrollen forventes at skulle ske i et  

 samarbejde mellem Revisortilsynet og revisorforeningerne (FSR og FRR),  

 således at foreningerne kan medinddrages i den fagkyndige del af  

 sagsbehandlingen og vurderingen af kvalitetsstyringen i  

 revisionsvirksomhederne.
Foreningerne vil gennem deres erfaring med den  

 foreningsbaserede kvalitetskontrol have opnået en betydelig viden og  

 indsigt i revisionsvirksomhedernes kvalitetsstyring.
Det er dog en  

 forudsætning, at Revisortilsynet sikrer, at alle statsautoriserede og  

 registrerede revisorer behandles ens, uanset om de er medlemmer af deres  

 respektive foreninger.
 Stk. 3, 2. pkt., indeholder hjemmel til, at Erhvervs-  

 og Selskabsstyrelsen på baggrund af indstilling fra Revisortilsynet kan  

 udarbejde nærmere regler for kvalitetskontrollen.
Stk. 3, 3. pkt. indeholder hjemmel til, at Erhvervs-  

 og Selskabsstyrelsen kan fastsætte nærmere regler om betaling for  

 gennemførelsen af kontrollen.
Det kan i den forbindelse  

 fastsættes, at omkostninger til de kontrollanter, som udfører en  

 konkret kontrol, skal afholdes direkte af de revisionsvirksomheder, som er  

 underlagt kontrol, baseret på fakturaer fra den aktuelle kontrollant.  

 Dette svarer til betalingen for lovpligtig revision og vederlæggelse  

 efter de eksisterende foreningsbaserede ordninger, hvor det er den reviderede  

 virksomhed, som vederlægger revisor.
Stk. 4 oplister en række af de forhold,  

 Erhvervs- og Selskabsstyrelsen i henhold til stk. 3, 2. pkt. skal  

 udarbejde nærmere retningslinier for.
Oplistningen er alene udtryk for  

 eksempler, men repræsenterer fire af de helt centrale forhold, der skal  

 reguleres nærmere.
Udarbejdelsen af retningslinierne sker på  

 baggrund af indstilling fra Revisortilsynet.
 Stk. 4, nr. 1, vedrører fastlæggelse af,  

 hvem der kan udføre kvalitetskontrol.
 EU-henstillingen om kvalitetssikring opererer med to  

 grundlæggende metoder til kvalitetssikring: Overvågning, hvor  

 ansatte fra brancheorganet eller tilsynsmyndigheden styrer  

 kvalitetssikringssystemet og foretager kvalitetskontrollen og sagkyndig  

 vurdering ("peer review"), hvor fagfæller, såkaldte  

 "peers", (revisorer) aflægger kontrolbesøg.  

 Henstillingen anser de to metoder for ligeværdige.
Lovforslaget forudsætter, at modellen med sagkyndig  

 vurdering følges, således at kontrollen gennemføres af  

 statsautoriserede og registrerede revisorer.
Herved drages der nytte af  

 revisorernes faglige ekspertise på revisionsområdet, ligesom der  

 drages nytte af den viden, revisorerne - og revisorforeningerne - har  

 opbygget om kvalitetskontrol i forbindelse med den eksisterende  

 foreningsbaserede kontrol.
Der kan tillige tænkes indført krav om, at  

 kontrollanten skal have gennemgået kursus eller lignende inden for  

 kvalitetssikringsområdet.
Et sådan krav kan synes  

 hensigtsmæssigt med henblik på at sikre et ensartet niveau i  

 kontrollen.
 I henhold til forslagets § 16, stk. 1, skal  

 Revisortilsynet desuden godkende kvalitetskontrollanten.
 Stk. 4, nr. 2, vedrører udvælgelse af  

 kvalitetskontrollant til en given kvalitetskontrol.
 I de eksisterende foreningsbaserede systemer vælger  

 den enkelte revisionsvirksomhed sin egen kontrollant på samme  

 måde, som en revisionspligtig virksomhed selv vælger sin  

 revisor.
Da der nu bliver tale om et system med offentlig kontrol,  

 er det helt afgørende, at offentligheden har tillid til systemet -  

 herunder at kontrollanten opfattes som uafhængig af den kontrollerede  

 revisionsvirksomhed.
Hensynet til systemets troværdighed i  

 offentligheden taler således for, at Revisortilsynet skal have det  

 endelige ansvar for udvælgelsen af den kontrollant, der skal  

 forestå kvalitetskontrollen af revisionsvirksomheden.
Ved fastlæggelse af procedurerne for valg af den  

 kontrollant, der skal forestå kvalitetskontrollen, må der tages  

 højde for, at der i visse tilfælde kan være  

 forretningsmæssige grunde, der gør, at en given kontrollant ikke  

 bør kontrollere en given virksomhed.
Dette kan eksempelvis være  

 tilfældet, hvis kontrollanten og den revisor, der skal kontrolleres,  

 reviderer konkurrerende kunder.
Hertil kommer, at der ved udvælgelsen af kontrollant  

 må tages højde for, at kontrollantens kvalifikationer og  

 erfaring matcher den revisionsvirksomhed, der skal kontrolleres.
Dette  

 gælder ved kvalitetskontrol af såvel store som små  

 virksomheder, der typisk vil have meget forskellige opgaveporteføljer.  

 Således bør det eksempelvis sikres, at store  

 revisionsvirksomheder kun kontrolleres af personer med indgående  

 kendskab til store revisionsvirksomheder og de særlige problemer, som  

 er aktuelle i disse.
Det kan derfor blive nødvendigt, at kontrollanten  

 sammensætter et kontrolteam med de nødvendige kompetencer til at  

 foretage kvalitetskontrollen.
Sammensætningen af et sådant team  

 sker under kontrollantens ansvar.
 Endelig er det en forudsætning, at Revisortilsynet  

 ved udvælgelsen af kontrollant tager højde for, at en  

 række revisionsvirksomheder allerede er omfattet af en global  

 kvalitetskontrol, der netop over for omverdenen skal dokumentere, at  

 målet med at højne revisionskvaliteten indfries.
 Af omkostningsmæssige hensyn vil det desuden  

 være hensigtsmæssigt at tage højde for kontrollantens og  

 kontrolvirksomhedens geografiske placering.
 Stk. 4, nr. 3, vedrører kriterierne for  

 udvælgelse af revisionsvirksomhed til kontrol.
I henhold til § 14, stk. 3 skal alle  

 revisionsvirksomheder underkastes kontrol med højst 4 års  

 mellemrum.
Da der alene er tale om en minimumsfrekvens, kan tilsynet  

 således beslutte, at der skal kunne foretages hyppigere kontrol.
 Stk. 4, nr. 4, vedrører omfanget - dybden - i  

 kontrollen.
I henhold til EU-henstillingen skal kvalitetskontrollen  

 både omfatte de generelt anvendte procedurer i et revisionsfirma og en  

 gennemgang af konkrete revisionsopgaver.
Gennemgangen af procedurerne for  

 kvalitetskontrol skal sikre, at revisionsvirksomheden har etableret de  

 fornødne procedurer for kvalitetssikring af revisionsydelser, samt at  

 procedurerne efterleves.
Herunder skal det særligt sikres, at de  

 lovkrævede procedurer er etableret og efterleves.
Det skal  

 således påses, at revisionsvirksomheden har opstillet  

 retningslinier, som sikrer, at revisor, forinden denne påtager sig en  

 erklæringsopgave, vurderer, om der kan foreligge omstændigheder,  

 der er egnet til at rejse tvivl om revisors uafhængighed.
Ved den konkrete gennemgang skal der sammenfattende  

 foretages en vurdering af, om revisors erklæring er i overensstemmelse  

 med dennes arbejdspapirer, lovgivningens krav etc.
Herunder skal det  

 kontrolleres, at et eventuelt årsregnskab bedømt på den  

 foreliggende dokumentation ikke indeholder fejl eller mangler, som burde have  

 været i revisors påtegning.
Der skal naturligvis kun  

 undersøges for fejl eller mangler, som ikke er helt ubetydelige, jf.  

 erklæringsbekendtgørelsens bestemmelser herom.
Kvalitetskontrollanten skal dog ikke foretage en ny  

 revision.
Dette betyder for eksempel, at der ikke skal udsendes nye  

 saldomeddelelser, uanset at kvalitetskontrollanten mener, at der er behov for  

 dette for at blive overbevist om, hvorvidt lovgivningen er overholdt, og  

 årsregnskabet giver et retvisende billede af årets resultat,  

 aktiver, forpligtelser og virksomhedens finansielle stilling.
 Henstillingen går således på dette  

 område videre end den eksisterende foreningsbaserede kontrol, der ikke  

 omfatter egentlig sagskontrol.
Til § 16 § 16, stk. 1, fastslår, at Revisortilsynet  

 skal godkende de statsautoriserede og registrerede revisorer, der skal  

 fungere som kontrollanter.
Det er naturligvis en forudsætning for  

 godkendelse, at den pågældende revisor opfylder de krav, der  

 eventuelt måtte stilles til uddannelse m.v., jf. bemærkningerne  

 til § 15, stk. 4, nr. 1. En godkendelse gælder for en  

 femårig periode og kan forlænges.
 Stk. 2 fastslår, at kvalitetskontrollanterne  

 skal udføre deres kontrol i overensstemmelse med de regler, som  

 Erhvervs- og Selskabsstyrelsen udsteder i medfør af forslagets  

 § 15, stk. 3. Der henvises herom til bemærkningerne til denne  

 bestemmelse.
 Stk. 3, 1. pkt., fastslår, at enhver kontrol  

 skal afsluttes med en erklæring, der skal tilgå Revisortilsynet.  

 Forslaget lægger således op til, at samtlige erklæringer  

 sendes direkte til tilsynet, uanset konklusionen på erklæringen.  

 Formålet hermed er bl.a. at sikre omverdenens tillid til  

 kvalitetssikringssystemet.
De erklæringer, som ikke omtaler væsentlige  

 fejl og mangler hos den kontrollerede, kan som hovedregel arkiveres, uden at  

 der foretages yderligere.
Dog må det forventes, at tilsynet på  

 stikprøvebasis løbende gennemgår en mindre del af disse  

 erklæringer.
Stk. 3, 2. pkt., indeholder de overordnede krav til  

 indholdet af kontrollantens erklæring.
Erklæringen skal dels  

 indeholde en beskrivelse af den foretagne kontrol, dels en konklusion  

 herpå.
Konklusionen forudsættes udarbejdet med et vist  

 væsentlighedsniveau.
 Det forudsættes endvidere, at der med hjemmel i  

 § 15, stk. 3, udarbejdes nærmere retningslinier for  

 udarbejdelse af kontrollantens erklæring.
Stk. 3, 3. pkt. giver Revisortilsynet hjemmel til at  

 foreskrive, at kontrollantens erklæring tillige skal sendes til den  

 relevante revisorforening, som er FSR for de statsautoriserede revisorer og  

 FRR for de registrerede revisorer.
Revisorforeningerne vil herved få  

 mulighed for at komme med en faglig vurdering af erklæringens indhold.  

 Vurderingen kan så indgå i det samlede materiale, som vurderes af  

 Revisortilsynet.
Stk. 4 giver Revisortilsynet mulighed for at indhente  

 de oplysninger - herunder kvalitetskontrollantens arbejdspapirer - der  

 skønnes nødvendige for at vurdere en kontrolleret  

 revisionsvirksomhed.
Tilsynets mulighed for indsigt i kontrollantens  

 arbejdspapirer, er en betingelse for, at tilsynet kan gennemføre en  

 efterfølgende kontrol af kvalitetskontrollantens arbejde.
Tilsynet har  

 selv mulighed for at deltage i kontrolbesøg, hvis det i sjældne  

 tilfælde findes fornødent, f.eks. hvis der er mistanke om, at  

 kontrollanten ikke gør sit arbejde tilfredsstillende.
Stk. 5 oplister Revisortilsynets mulige reaktioner i  

 de tilfælde, hvor erklæringen angiver fejl eller mangler hos den  

 kontrollerede.
Valget af reaktion afhænger naturligvis af karakteren af  

 de fundne fejl og mangler.
Tilsynets reaktionspligt gælder alene i  

 forhold til den kontrollerede revisor eller revisionsvirksomhed.  

 Revisortilsynet kan således ikke kræve et regnskab, der er  

 behæftet med fejl, omgjort.
Hvis Revisortilsynet derimod bliver  

 opmærksom på kriminelle forhold, vil det skulle reagere  

 herpå.
Stk. 6 stiller krav om, at Revisortilsynet udarbejder  

 en årlig redegørelse, som beskriver tilsynets arbejde i det  

 forgangne år.
Redegørelsen vil i overensstemmelse med  

 EU-henstillingen bl.a. indeholde resultaterne af kvalitetskontrollen.  

 Resultaterne forudsættes offentliggjort i statistisk form, uden  

 angivelse af de enkelte revisionsvirksomheder.
Til § 17 Stk. 1, fastslår, at medlemmerne af  

 Revisortilsynet, kvalitetskontrollanterne samt andre, som inddrages i  

 arbejdet med kvalitetskontrollen, er undergivet samme regler om  

 uafhængighed, som revisorer, jf. § 11. Andre, som inddrages i  

 arbejdet med kvalitetskontrollen, kan f.eks. være medlemmer og ansatte  

 i revisorforeningerne, som vurderer konkrete erklæringer fra  

 kontrollanterne, jf. § 16, stk. 3, 3. pkt.
I stk. 2 er der fastsat særlige regler om  

 tavshedspligt for de i stk. 1 omhandlede personer.
Den kvalitetskontrol,  

 der forudsættes gennemført går videre end den hidtil  

 foreningsbaserede og er således ikke begrænset til en kontrol  

 primært af den undersøgte revisionsvirksomheds  

 kvalitetsstyringssystemer uden adgang til kundemateriale.
Det er derfor af  

 hensyn til den undersøgte virksomheds eller revisors  

 økonomiske, erhvervsmæssige eller private forhold fundet  

 nødvendigt at fastsætte særlige regler for de involverede  

 personers tavshedspligt.
Bestemmelsen vedrører medlemmerne af  

 Revisortilsynet og den eller dem, der udfører kvalitetskontrollen,  

 samt ansatte, medhjælpere eller enhver anden, der som følge af  

 et i henhold til aftale med det offentlige påtaget arbejde, kommer til  

 kundskab om sådanne forhold.
Disse personer må ikke uden  

 særlig lovhjemmel udlevere oplysninger, der er omfattet af  

 tavshedspligten, til andre private end den, der har givet oplysningen, eller  

 den, som oplysningen er om, herunder til den, der er part i en kontrolsag.  

 Den særlige tavshedspligt bevirker, at der ikke er krav på at  

 få aktindsigt i disse oplysninger efter offentlighedslovens § 14,  

 men hverken almindelige eller særlige tavshedsbestemmelser hindrer  

 parters ret til aktindsigt efter forvaltningsloven, jf. forvaltningslovens  

 § 9, stk. 2. Der henvises til Beretning fra Folketingets  

 Ombudsmand, FOB 1989, side 252.
Stk. 3 fastslår, at revisor fritages for  

 tavshedspligten med hensyn til revisionsdokumenter, der anvendes i  

 forbindelse med kvalitetskontrollen.
Det betyder, at overdragelse af  

 revisionsdokumenter til kvalitetskontrollanten samt fra  

 kvalitetskontrollanten til Revisortilsynet ikke er et brud på  

 tavshedspligten og derfor ikke kan resultere i straffeansvar i medfør  

 af straffelovens § 152, der alene omfatter "uberettiget"  

 videregivelse eller udnyttelse af fortrolige oplysninger.
 Da det nye kvalitetssikringssystem indeholder  

 bestemmelser, hvorefter der skal foretages en kvalitetskontrol, som går  

 dybere end den nuværende foreningsbaserede kvalitetskontrol, jf.  

 forslagets § 15, stk. 4, nr. 4, har der været behov for at  

 undtage fra de almindelige regler om tavshedspligt.
 Forslaget er på dette punkt på linie med de  

 fleste medlemslande i EU, som har indført et kvalitetssikringssystem.  

 I disse lande er overdragelse af revisionsdokumenter ikke omfattet af de  

 almindelige regler om tavshedspligt.
Til § 18 Bestemmelsen viderefører med en enkelt  

 tilføjelse gældende ret.
Efter gældende ret har  

 økonomi- og erhvervsministeren mulighed for at fastsætte regler  

 for klageadgangen over afgørelser, truffet af Erhvervs- og  

 Selskabsstyrelsen og Revisorkommissionen.
Denne bemyndigelse er udnyttet til  

 ved bekendtgørelse nr. 371 af 3. juni 1997 at fastsætte, at  

 afgørelser truffet af Erhvervs- og Selskabsstyrelsen i medfør  

 af lov om statsautoriserede revisorer og lov om registrerede revisorer kan  

 indbringes for Erhvervsankenævnet, mens afgørelser, der er  

 truffet af Revisorkommissionen, ikke kan indbringes for højere  

 administrativ myndighed.
Som en naturlig følge af, at Revisortilsynet  

 får selvstændig kompetence, som er fastlagt under hensyn til de  

 særlige opgaver, tilsynet skal varetage, er det foreslået, at  

 Revisortilsynets afgørelser ikke kan indbringes for højere  

 administrativ myndighed.
 Med den foreslåede formulering af bestemmelsen  

 tilsigtes det at skabe større klarhed for brugerne af lovforslaget,  

 der nu direkte i loven kan se, hvilke afgørelser der kan indbringes  

 for Erhvervsankenævnet.
Til §§ 19-25 Ved lov nr. 234 af 29. april 2002 blev Revisornævnet  

 afskaffet som administrativ ankeinstans for disciplinærnævnene.  

 Lovændringen trådte i kraft den 1. maj 2002.
 Med udgangspunkt i den seneste ændring  

 foreslås kapitel 11 om Disciplinærnævn ændret  

 på fem punkter:
· · · · · Herudover er der alene tale om tekniske tilpasninger som  

 en konsekvens af ændringerne i lovforslaget, herunder  

 sammenlægningen af de to nævn samt at lovforslaget sammenskriver  

 de to gældende revisorlove.
For at undgå misforståelser, er  

 det foreslået, at det præciseres, at den kompetence, der er  

 tillagt skatteministeren, på samme måde som det gælder de  

 øvrige myndigheder, der har en selvstændig kompetence,  

 tillægges Skatteministeriet.
Endelig har Revisortilsynet fået  

 kompetence til at indbringe sager for Disciplinærnævnet.
§ 19 indeholder reglerne om  

 Disciplinærnævnets sammensætning m.m.
Der er ikke  

 længere tale om to selvstændige Disciplinærnævn, men  

 om ét fælles disciplinærnævn, der skal behandle  

 klager over både statsautoriserede og registrerede revisorer.
Som en  

 konsekvens heraf er sammensætningen af nævnet foreslået  

 ændret, så der mindst skal være 12 medlemmer foruden  

 formanden.
Der skal herefter være mindst 3 statsautoriserede og mindst  

 3 registrerede revisorer og et tilsvarende antal repræsentanter for  

 regnskabsbrugere.
Efter forslagets stk. 2 skal der ved almindelige  

 sager for nævnet medvirke mindst én af de statsautoriserede  

 revisorer, når der er tale om sager, der vedrører  

 statsautoriserede revisorer.
På tilsvarende måde skal der i sager  

 om registrerede revisorer mindst medvirke én registreret revisor.  

 Antallet af repræsentanter for regnskabsbrugerne skal altid svare til  

 antallet af revisorer, der deltager i en konkret sags afgørelse.
Er  

 der tale om sager, hvor det kan blive aktuelt at frakende beskikkelsen helt  

 eller delvist, f.eks. ved at begrænse den pågældendes  

 adgang til at udøve lovpligtig revision, skal der dog foruden  

 formanden altid medvirke mindst 4 medlemmer.
Heraf skal de to være  

 statsautoriserede i sager, der vedrører statsautoriserede revisorer,  

 og registrerede i sager, der vedrører registrerede revisorer.  

 Medvirker flere personer, skal antallet af repræsentanter for  

 regnskabsbrugerne altid svare til antallet af revisorer.
Stk. 3 er uændret videreført fra den  

 gældende lovgivning.
Disciplinærnævnet skal ved dets  

 virksomhed medvirke til at fastlægge rammerne for god revisorskik.  

 Klager over revisors vederlag samt kollegiale sager revisorer imellem skal  

 derfor ikke behandles af nævnet.
Kollegiale sager behandles af de to  

 revisorforeninger inden for andre rammer.
Stk. 4 indeholder hjemlen til at indbringe  

 revisionsvirksomheden selvstændigt som juridisk enhed for  

 Disciplinærnævnet.
Hjemlen er tænkt udnyttet i situationer,  

 hvor virksomheden ikke, som det forudsættes i § 11, stk. 4,  

 har opstillet retningslinier, som sikrer, at en revisor, forinden denne  

 påtager sig at udføre opgaver i henhold til § 1, stk. 2,  

 tager stilling til, om der foreligger omstændigheder, der er egnet til  

 at vække tvivl om revisors uafhængighed.
Hjemlen er endvidere  

 tænkt udnyttet i situationer, hvor der i forbindelse med  

 udførelsen af kvalitetskontrol er fundet fejl eller mangler hos  

 revisionsvirksomheden, som efter Revisortilsynets opfattelse giver anledning  

 til indbringelse for Disciplinærnævnene.
Herudover er der ikke  

 foreslået ændringer i bestemmelsen.
 Stk. 5 og 6 er videreført stort set  

 uændret.
§ 20 er videreført stort set uændret,  

 dog med de ændringer, der er en følge af afskaffelsen af  

 Revisornævnet, indarbejdet.
Bestemmelsen omhandler nævnets  

 sanktionsmuligheder, og det fremgår nu af stk. 2, at nævnet  

 kan fratage en indklaget revisor beskikkelsen, hvis det udviste forhold giver  

 anledning til at antage, at den pågældende ikke fremover vil  

 udøve virksomheden forsvarligt.
Under hensyn til at bødestørrelserne har  

 været uændret siden 1991, er det fundet hensigtsmæssigt at  

 justere bødestørrelserne.
De foreslås herefter sat til  

 maksimalt 300.000 kr. for revisorer og til maksimalt 750.000 kr. for  

 revisionsvirksomheder.
Det forudsættes, at  

 Disciplinærnævnet ved udmåling af  

 bødestørrelse er opmærksom på forholdet til  

 revisionshonoraret.
Stk. 3 er videreført uændret, men  

 stk. 4, der vedrører revisionsvirksomhedens selvstændige  

 ansvar, er dog foreslået ændret som en konsekvens af  

 ændringen i § 19, stk. 4, jf. bemærkningerne hertil.  

 Herudover foreslås det i stk. 5, at udgiften i situationer, hvor  

 det er en offentlig myndighed, der har anlagt en sag, og hvor det besluttes  

 at benytte en sagkyndig til at forelægge sagen og eventuelt foretage  

 afhøringer, skal afholdes af den offentlige myndighed, der har anlagt  

 sagen.
I den gældende lovgivning er dette kun tilfældet, hvor  

 sager er anlagt af Erhvervs- og Selskabsstyrelsen, Finanstilsynet,  

 skatteministeren eller anklagemyndigheden.
I andre situationer betales  

 udgiften af revisorforeningerne.
Forslaget skal ses i lyset af, at det i de  

 senere år har kunnet konstateres, at andre offentlige myndigheder -  

 ikke mindst Undervisningsministeriet - har anlagt sager, hvori der har  

 været behov for at inddrage en sagkyndig.
§ 21 fastslår, at  

 Disciplinærnævnets afgørelser ikke kan indbringes for  

 anden administrativ myndighed.
Dette er en følge af lovændringen  

 i foråret 2002, hvor Revisornævnet blev afskaffet som  

 ankeinstans.
Disciplinærnævnets afgørelser vil kunne  

 indbringes for domstolene efter de almindelige regler herfor.
Er der tale om  

 hel eller delvis frakendelse af beskikkelsen kan afgørelsen forlanges  

 indbragt for landsretten, jf. § 22.
 § 22 fastsætter de særlige regler for  

 indbringelse for landsretten af sager, hvor rettighedsfrakendelse er sket.  

 Bestemmelsen er videreført uændret fra den gældende  

 lov.
 § 23 svarer helt til den tidligere bestemmelse om  

 ophævelse af en rettighedsfrakendelse.
 § 24 om forældelsesfrister og § 25, der  

 giver mulighed for, at Disciplinærnævnet kan behandle klager over  

 færøsk autoriserede henholdsvis registrerede revisorer, samt for  

 at Revisorkommissionen kan bistå den færøske  

 registreringsmyndighed, er videreført uændret.
Til § 26 De generelle regler om revisors tavshedspligt  

 foreslås videreført uændret.
For så vidt angår  

 tavshedspligt i relation til kvalitetssikring, henvises til  

 bemærkningerne til § 24.
Til § 27 Straffebestemmelsen svarer til den gældende  

 bestemmelse i de to revisorlove, idet den dog er udvidet til  

 også at omfatte bl.a. rotationsbetemmelsen og indberetningspligten for  

 revisorer i § 10. Hæftestraffen som strafart er afskaffet den 1.  

 juli 2000, og stk. 4 er tilrettet som konsekvens heraf.
Revisorer kan efter lovforslaget beholde deres  

 beskikkelse, uanset om de er ansat i en revisionsvirksomhed, men må  

 alene udføre de i § 1, stk. 2, omhandlede opgaver gennem en  

 revisionsvirksomhed, jf. § 2, stk. 1, og bemærkningerne  

 dertil.
Da der kan være risiko for misbrug i netop sådanne  

 situationer, er det i stk. 4 foreslået, at straffen for  

 overtrædelse af bestemmelsen i § 2, stk. 1, fastsættes  

 til bøde eller fængsel i indtil 4 måneder.
Til § 28 Fristbestemmelsen i § 28 er uændret i forhold  

 til den gældende bestemmelse herom.
Til § 29 Etableringen af den lovpligtige kvalitetskontrol er  

 afgørende for sikringen af revisorernes uafhængighed.  

 Lovforslagets opbygning indebærer, at revisorerne vil bibeholde  

 troværdigheden omkring deres arbejde, samtidig med at de vil få  

 større frihedsgrader til at udføre andet arbejde end revision  

 og derved bedre vil kunne udnytte de kompetencer, der findes i den enkelte  

 revisionsvirksomhed.
Da det er revisorerne som stand, der får fuld  

 udbytte af kvalitetssikringsordningen, vil det være naturligt, at  

 revisorerne selv betaler de omkostninger, som er knyttet til driften af  

 Revisortilsynet.
Hjemlen i § 29 vil derfor blive udnyttet således,  

 at Revisortilsynet kan indkræve et årligt gebyr, som skal betales  

 af alle statsautoriserede og registrerede revisionsvirksomheder.
Dette gebyr  

 skal dække omkostningerne til Revisortilsynets arbejde, herunder de  

 omkostninger som skal afholdes til tilsynets sekretariat.
Dette vil samtidig  

 betyde, at de revisorer, som ikke er medlem af en revisorforening, og som i  

 dag derfor ikke er omfattet af de eksisterende ordninger for  

 kvalitetssikring, på lige fod med andre revisorer skal bidrage til  

 kvalitetssikringsordningen.
 Gebyret vil blive beregnet som et årligt gebyr, der  

 pålægges alle revisorer, der er tilknyttet en  

 revisionsvirksomhed, jf. bemærkningerne til § 2, stk. 2, 1.  

 pkt.
 I forbindelse hermed er det fundet naturligt at skabe  

 lovhjemmel til, at også udgifterne til driften af  

 Disciplinærnævnet omlægges, således at udgifterne til  

 driften kan pålægges alle revisorer, og ikke alene skal afholdes  

 af revisorforeningerne og deres medlemmer, sådan som det er  

 tilfældet efter den gældende lovgivning.
Det gebyr, der i medfør af forslagets § 19,  

 stk. 6, kan fastsættes for at få behandlet en klage ved  

 Disciplinærnævnet, er efter gældende lovgivning fastsat til  

 500 kr.
Gebyrets størrelse er fastsat under hensyn til, at dets  

 primære formål er at undgå useriøse klager.
Afvises  

 en klage eller får klager helt eller delvis medhold, kan nævnet  

 beslutte, at det indbetalte gebyr skal tilbagebetales.
Gebyret medgår  

 under den gældende lovgivning til betaling for driften af  

 Disciplinærnævnet.
Ved en omlægning af finansieringen af  

 Disciplinærnævnet vil gebyret på tilsvarende måde  

 indgå i beregningen af de samlede driftsudgifter.
Udnyttes hjemlen i § 29 fuldt ud, vil der  

 således blive tale om et samlet gebyr, der skal dække udgifterne  

 til driften af Revisortilsynets og Disciplinærnævnets  

 administration, og som skal opkræves en gang årligt.
Gebyret vil  

 aldrig kunne overstige driftsudgifterne til Revisortilsynets og  

 Disciplinærnævnets drift.
Til § 30 Det foreslås, at tidspunktet for lovens  

 ikrafttræden fastsættes af ministeren.
Baggrunden herfor er  

 bl.a., at det, med den udformning loven har fået, er afgørende  

 for revisorernes uafhængighed, at reglerne om kvalitetskontrol ligger i  

 faste rammer.
Loven foreslås derfor først sat i kraft, når  

 rammerne for Revisortilsynet, herunder tilsynets samspil med  

 revisororganisationerne, samt finansieringen af tilsynet er på  

 plads.
 Stk. 2 indeholder en overgangsbestemmelse vedr.  

 bestemmelsen om intern rotation i lovens § 10, stk. 2.
 Samtidig med lovforslagets ikrafttræden  

 ophæves de gældende love om henholdsvis statsautoriserede  

 revisorer og registrerede revisorer.
 I stk. 4 foreslås det, at sager om  

 overtrædelse af en række bestemmelser i de gældende regler,  

 der er begået før lovens ikrafttræden, skal afgøres  

 af Disciplinærnævnet efter de hidtil gældende regler.
Straffelovens § 3 indeholder en generel  

 overgangsbestemmelse, hvoraf det fremgår, at i situationer, hvor den  

 ved en handlings påkendelse gældende straffelovgivning er  

 forskellig fra den, der gjaldt ved handlingens foretagelse, afgøres  

 spørgsmålet om strafbarhed og straf efter den senere lov, dog  

 således at afgørelsen ikke derved må blive strengere end  

 efter den ældre lov.
Hvis ophøret af lovens gyldighed beror  

 på ydre, strafskylden uvedkommende forhold, bliver handlingen at  

 bedømme efter den ældre lov.
Straffelovens § 3 finder ikke  

 direkte anvendelse på sanktioner, der ikendes af  

 disciplinærnævn, der har en karakter, som det ved lovens  

 § 19 oprettede Disciplinærnævn.
Efter Økonomi- og Erhvervsministeriets opfattelse  

 bør ændringen af revisorlovgivningens regler, herunder reglerne  

 om revisorers uafhængighed, ikke have betydning for muligheden for at  

 sanktionere sådanne overtrædelser af de hidtil gældende  

 regler, der er begået inden lovens ikrafttræden.
Der er derfor i  

 stk. 4 indsat en udtrykkelig bestemmelse, der præciserer, at  

 Disciplinærnævnet i sager om ikendelse af sanktioner for  

 overtrædelse af lov om statsautoriserede revisorer og lov om  

 registrerede revisorer træffer afgørelse efter de hidtil  

 gældende regler.
Nævnssager om overtrædelser, der er  

 begået før lovens ikrafttræden, skal således  

 bedømmes efter de regler, der gjaldt før  

 lovændringen.
Overtrædelse af de gældende revisorlove, der  

 er begået før lovforslagets ikrafttræden, skal  

 således i det hele påkendes af Disciplinærnævnet  

 efter de regler, der var gældende på  

 overtrædelsestidspunktet, uanset hvornår sagen kommer til  

 påkendelse.
Sager, hvor der i medfør af §§ 16 og 17 i lov  

 om statsautoriserede revisorer og §§ 9 og 10 i lov om registrerede  

 revisorer rejses tiltale, vil dog være at behandle i overensstemmelse  

 med straffelovens § 3.
Til § 31 Der er tale om konsekvensændringer som følge  

 af, at de to gældende revisorlove slås sammen til én  

 lov.
Til § 32 Forslag til ny § 135, stk. 2, 2. pkt. i  

 årsregnskabsloven viderefører kravet om, at virksomheder i  

 regnskabsklasse D, dvs. børsnoterede og statslige aktieselskaber, skal  

 have mindst én statsautoriseret revisor.
Som noget nyt foreskriver  

 bestemmelsen, at denne statsautoriserede revisor skal udføre sit hverv  

 gennem en statsautoriseret revisionsvirksomhed. Ændringen skal ses i  

 sammenhæng med, at statsautoriserede revisorer i henhold til forslaget  

 til lov om statsautoriserede og registrerede revisorer som noget nyt kan tage  

 ansættelse og have ejerandele i registrerede revisionsvirksomheder, men  

 at det forudsættes, at de   når de udfører deres hverv  

 gennem en registreret revisionsvirksomhed   alene kan udføre opgaver,  

 der i henhold til lovgivningen kan udføres af registrerede revisorer.  

 Det vil således ikke være muligt for en statsautoriseret revisor,  

 der er ansat i en registreret revisionsvirksomhed, at være eneste  

 revisor for en børsnoteret eller et statsligt aktieselskab.
 Ændringen i § 159, stk. 1, er en  

 konsekvens af, at reglerne for statsautoriserede og registrerede revisorer  

 med forslaget til ny revisorlov forslås samlet i én lov.
 1)   Loven indeholder  

 bestemmelser, der gennemfører Rådets direktiv nr. 84/253 af 10.  

 april 1984 om autorisation af personer, der skal foretage lovpligtig revision  

 af regnskaber, EF-Tidende 1984 L 126, s. 20.
