Nr LSF 88 Forslag til Lov om ændring af lov om statens uddannelsesstøtte og lov om  

 statsgaranterede studielån (Stipendium til ph.d.-studium indtil opnåelse af  

 kandidatgrad m.v.) Fremsat af undervisningsministeren (Ole Vig Jensen) den 20. november 1997 Vedtaget ved tredjebehandling den 19. december 1997 Lov nr. 1117 af 29/12/1997 § 1 I lov om statens uddannelsesstøtte, jf. lovbekendtgørelse nr. 430 af 23.  

 maj 1996, foretages følgende ændringer:
 1. § 1 affattes således:
 » § 1. Uddannelsessøgende kan få statens uddannelsesstøtte  

 (SU) til uddannelse indtil kandidatgrad eller magisterkonferensgrad, til  

 ph.d.-studium indtil opnåelse af kandidatgrad og til faglig supplering af  

 sidefag i forbindelse med optagelse på pædagogikum.
 Stk. 2. Uddannelsesstøtte til uddannelse indtil kandidatgrad eller  

 magisterkonferensgrad og til faglig supplering af sidefag i forbindelse med  

 optagelse på pædagogikumordningen for gymnasie- og hf-området administreres  

 af Styrelsen for Statens Uddannelsesstøtte (styrelsen).
Stk. 3. Uddannelsesstøtte til ph.d.-studium administreres af den  

 enkelte stipendiegiver, jf. § 48.« 2. § 3 affattes således:
 » § 3. En uddannelse i Danmark giver ret til  

 uddannelsesstøtte, når undervisningsministeren har godkendt dette og  

 godkendelsen ikke senere er tilbagekaldt.
 Stk. 2 . Godkendelse af privat uddannelse sker for en begrænset  

 periode.
 Stk. 3 . Undervisningsministeren kan tilbagekalde en godkendelse  

 af en privat uddannelse, hvis uddannelsesinstitutionen ikke kan godtgøre, at  

 betingelserne for godkendelsen fortsat er opfyldt.
 Stk. 4 . En godkendelse efter stk. 2 og en fortsat godkendelse  

 efter stk. 3 kan betinges af en uvildig evaluering for  

 uddannelsesinstitutionens egen regning.
Stk. 5 . Undervisningsministeren kan fastsætte regler om  

 godkendelse, om tilbagekaldelse af godkendelsen og om evaluering.« 3. I § 4, stk. 1, indsættes efter  

 »uddannelsesstøtte«: », herunder at uddannelserne skal have en  

 længere sammenhængende varighed, end det fremgår af § 5, stk. 1, nr. 2«.
 4. I § 15 indsættes efter »videregående  

 uddannelse«: »og til privat uddannelse, jf. § 3, stk. 2-4,  

 medmindre andet bestemmes af undervisningsministeren«.
 5. I § 16 indsættes efter stk. 4 som nyt stykke:
»Stk. 5. Undervisningsministeren kan fastsætte regler om, at  

 rammen udvides med henblik på faglig supplering af sidefag efter opnået  

 kandidatgrad, hvis den studerende er optaget på pædagogikumordningen for  

 gymnasie- og hf-området, og kan herunder fravige bestemmelserne i § 18.« Stk. 5 og 6 bliver herefter stk. 6 og 7.
 6. I § 16, stk. 5, der bliver stk. 6, ændres »stk.  

 2-4« til: »stk. 2-5«.
 7. § 23, stk. 3, nr. 2, affattes således:
 »2) lejeværdien af bolig i egen ejendom,».
 8 . I § 23 indsættes som stk. 5:
»Stk. 5. Undervisningsministeren kan fastsætte nærmere regler  

 om fradrag efter stk. 3, nr. 2.« 9. I § 24, stk. 2, indsættes i nr. 2 efter  

 »uddannelsen«, i nr. 3  efter »studieaktiv« og i  

nr. 4 efter »uddannelsesstøtte«: », jf. dog stk. 3, nr.  

 5«.
 10. § 24, stk. 3, nr. 4 og 5, affattes således:
»4) i perioder, der i øvrigt giver ret til uddannelsesstøtte, får  

 anden offentlig støtte, der tilsigter at dække leveomkostningerne, jf. § 2,  

 stk. 1, nr. 5, eller 5) ikke kan få stipendium og studielån, fordi støttetiden, jf. § 17, er  

 brugt, og ikke får udbetalt slutlån.« 11. § 24, stk. 6, affattes således:
 »Stk. 6. Årsfribeløbet forhøjes, hvis en uddannelsessøgende i  

 et støtteår gennemgår ph.d.-studiet og får SU-ph.d.-stipendium efter afsnit  

 II, med:
 1) Beløb, den uddannelsessøgende får i SU-ph.d.-stipendium.
2) Beløb, den uddannelsessøgende får i supplerende ph.d.-stipendium i  

 forbindelse med rejseudgifter til studierejser i Danmark og i udlandet, jf. §  

 52, og beløb, stipendiegiver afholder til rejseudgifter til studierejser i  

 Danmark og i udlandet, når de er indkomstskattepligtige i støtteåret for den  

 uddannelsessøgende, jf. § 52.« 12. § 31, stk. 4, affattes således:
»Stk. 4. Styrelsen kan eftergive for meget modtaget  

 uddannelsesstøtte, hvis 1) støttemodtageren er tilkendt førtidspension eller invaliditetsydelse  

 efter lov om social pension eller 2) støttemodtagerens erhvervsevne er nedsat i tilsvarende omfang.« 13. I § 31 indsættes som stk. 5:
»Stk. 5. Styrelsen bedømmer efter anmodning støttemodtagerens  

 forhold med henblik på eftergivelse efter stk. 4. Bedømmelsen efter stk. 4,  

 nr. 2, kan tidligst ske 4 år efter, at den seneste uddannelse er  

 ophørt.« 14. Overskriften til kapitel 9 affattes således:
 »Inddrivelse«.
15. I § 37, stk. 1, indsættes efter »inddrives  

 ved«: »udpantning.
Inddrivelse kan endvidere ske ved«.
 16. I § 37, stk. 2, ændres »lønindeholdelsen«  

 til: »lønindeholdelse efter stk. 1«.
 17. I § 38 udgår »eller ydelser på lån«, og som  

stk. 2 indsættes:
»Stk. 2. Finansministeren fastsætter regler om betaling af  

 gebyrer i forbindelse med tilbagebetaling af stats- og studielån.« 18. I § 39 indsættes efter stk. 2 som nye stykker:
 »Stk. 3. Styrelsen kan hos Hypotekbanken indhente de  

 oplysninger om stats- og studielån under tilbagebetaling og om krav efter §  

 36, som er nødvendige for at følge udviklingen i det samlede støttesystem.
Stk. 4. Styrelsen kan til uddannelsesinstitutionerne videregive de  

 oplysninger om den uddannelsessøgende og dennes forældre, der er nødvendige  

 ved administration af tildeling af uddannelsesstøtte og ved  

 uddannelsesinstitutionernes vejledning om tilbagebetaling af  

 uddannelsesstøtte.
Styrelsen kan endvidere stille de nævnte oplysninger til  

 rådighed for institutionerne.
Stk. 5. Styrelsen kan til studiestøtteadministrationerne i de  

 øvrige nordiske lande videregive de oplysninger om tildeling af statens  

 uddannelsesstøtte til borgere fra det pågældende land, der er nødvendige for  

 kontrollen af, at de ikke for samme periode modtager både statens  

 uddannelsesstøtte og uddannelsesstøtte fra deres hjemland.« Stk. 3 bliver herefter stk. 6.
 19. I § 39, stk. 3, der bliver stk. 6, ændres i nr.  

 1 »stk. 1 og 2« til: »stk. 1-3«.
 20. I § 42, stk. 1, 2. pkt., ændres »jf. stk. 3, nr.  

 1« til: »jf. stk. 6, nr. 1«.
 21. Afsnit II affattes således:
»Afsnit II Uddannelsesstøtte til ph.d.-studiet inden opnåelse af kandidatgrad Kapitel 12 Støtteform, støttebetingelser, støttebeløb, administration,  

 klageadgang m.v.
§ 47. Ph.d.-studerende kan få stipendium til ph.d.-studier  

 (SU-ph.d.-stipendium), når de 1) inden opnået kandidatgrad er indskrevet til et ph.d.-studium på en  

 uddannelsesinstitution i Danmark eller i udlandet og 2) er danske statsborgere eller efter international overenskomst har ret  

 til ph.d.-stipendium på lige fod med danske statsborgere eller i støttemæssig  

 henseende ved uddannelser i Danmark ligestilles med danske statsborgere af  

 undervisningsministeren.
Undervisningsministeren kan fastsætte regler om,  

 hvilke ph.d.-studerende der ligestilles med danske statsborgere.
Stk. 2. Ph.d.-stipendiet kan ikke gives eller bortfalder, hvis 1) den ph.d.-studerende får anden offentlig støtte, der tilsigter at dække  

 leveomkostningerne, bortset fra uddannelsesstøtte efter afsnit I i denne lov, 2) den ph.d.-studerende har lønnet arbejde ved siden af studiet uden for  

 de rammer, stipendiegiver fastsætter efter § 54, nr. 4, 3) den ph.d.-studerende afbryder ph.d.-studiet, 4) indskrivningen ophører, eller når 5) den ph.d.-studerende opnår kandidatgrad.
 Stk. 3. Ph.d.-stipendiet bortfalder desuden, hvis en  

 ph.d.-studerende, der er indskrevet til et ph.d.-studium i udlandet, ikke er  

 studieaktiv eller kvalificeret til at gennemføre studiet.
 § 48. Ph.d.-stipendium efter § 47, stk. 1, kan gives af den  

 uddannelsesinstitution i Danmark, hvor den ph.d.-studerende er indskrevet.  

 Hvis den ph.d.-studerende er indskrevet ved en udenlandsk  

 uddannelsesinstitution, kan stipendium efter § 47, stk. 1, gives af  

 Forskerakademiet eller Rektorkollegiets Sekretariat.
 Stk. 2. Undervisningsministeren kan bestemme, at andre  

 institutioner, råd m.v. kan give SU-ph.d.-stipendium.
 § 49. Ph.d.-stipendiet gives som en eller flere stipendierater pr.  

 kalendermåned (støttemåned) i et kalenderår (støtteåret) og desuden som  

 supplerende ph.d.-stipendium efter § 52.
 Stk. 2. En stipendierate svarer til det månedlige stipendium med  

 udeboendesats efter afsnit I i denne lov.
Stk. 3. Stipendiegiver fastsætter, hvor mange tildelte  

 stipendierater en ph.d.-studerende får udbetalt på de enkelte dele af  

 studiet.
Der kan ikke udbetales mindre end een stipendierate pr. måned, jf.  

 dog § 52. Udbetaling af stipendierater sker månedsvis forud.
 Stk. 4. Stipendierater udbetales tidligst fra den måned,  

 stipendiegiver tildeler stipendiet, og tidligst fra den måned, ph.d.-studiet  

 efter indskrivningen begynder.
§ 50. Der kan i alt gives op til 48 stipendierater til  

 ph.d.-studier, der påbegyndes før opnåelse af kandidatgrad.
Herudover kan der  

 dog gives supplerende stipendierater efter § 51 og supplerende  

 ph.d.-stipendium efter § 52.
 Stk. 2. Til ph.d.-studerende, der kun indskrives til dele af  

 ph.d.-studiet, gives stipendierater til de dele af studiet, der gennemgås.  

 Antallet af stipendierater efter stk. 1 nedsættes med 2 stipendierater for  

 hver måned, studietiden er nedsat.
 Stk. 3. Stipendiegiver kan nedsætte antallet af stipendierater  

 efter stk. 1 og 2 i det omfang, den ph.d.-studerende fra anden side har  

 modtaget bindende tilsagn om støtte, der ikke er omfattet af § 47, stk. 2,  

 nr. 1, eller løn til studiet.
§ 51. En ph.d.-studerende kan få supplerende stipendierater ved  

 fravær fra ph.d.-studiet på grund af sygdom, hvis studiet forsinkes på grund  

 af sygdommen.
Den studerende kan højst få supplerende stipendierater for 4  

 måneders fravær inden for en sammenhængende periode på 12 måneder.
 Stk. 2. En ph.d.-studerende moder får i forbindelse med fødsel  

 eller adoption supplerende stipendierater i indtil 12 måneder.  

 Undervisningsministeren kan bestemme, at moderen kan overlade en eller flere  

 af de supplerende stipendierater til faderen, hvis han får ph.d.-stipendium.
 Stk. 3. En ph.d.-studerende fader får i forbindelse med fødsel  

 eller adoption supplerende stipendierater i indtil 6 måneder.
Stk. 4. For hver måned efter stk. 1-3 får den ph.d.-studerende et  

 antal stipendierater, der svarer til det antal månedlige stipendierater, der  

 blev udbetalt umiddelbart før fraværet på grund af sygdom eller udbetalt  

 umiddelbart før fødslen eller adoptionen.
Den studerende kan dog højst få 2  

 stipendierater pr. måned.
 Stk. 5. Undervisningsministeren kan fastsætte nærmere regler om de  

 supplerende stipendierater.
 § 52. En ph.d.-studerende, der får ph.d.-stipendium, kan få  

 supplerende ph.d.-stipendium i forbindelse med studierejser i Danmark og i  

 udlandet, hvis studierejserne indgår som en del af ph.d.-studiet, og hvis  

 rejseudgifterne afholdes af stipendiegiver og er indkomstskattepligtige for  

 den ph.d.-studerende.
 Stk. 2. Det supplerende stipendium svarer til rejseudgifterne.
 Stk. 3. Undervisningsministeren kan fastsætte regler om det  

 supplerende stipendium, herunder om udbetalingen og om, at det supplerende  

 stipendium kan eller skal gives af den uddannelsesinstitution, hvor den  

 ph.d.-studerende er indskrevet til ph.d.-studiet, selv om  

 uddannelsesinstitutionen ikke er stipendiegiver.
 Stk. 4. Undervisningsministeren kan fastsætte regler om, hvilke  

 rejseudgifter der kan medføre supplerende stipendium.
 § 53. Den ph.d.-studerende oplyser stipendiegiver om:
 1) Navn, adresse, personnummer og statsborgerskab.
 2) Lønnet arbejde ved siden af ph.d.-studiet.
3) Bindende tilsagn om a) offentlig støtte, der tilsigter at dække leveomkostningerne, bortset  

 fra uddannelsesstøtte efter afsnit I i denne lov, b) støtte i øvrigt til studiet eller c) løn til studiet.
 4) Afbrydelse af studiet.
 5) Antal ph.d.-stipendierater, som den ph.d.-studerende tidligere har fået  

 udbetalt af en anden stipendiegiver.
 Stk. 2. Den ph.d.-studerende skal efter stipendiegivers anmodning  

 dokumentere, at fravær fra ph.d.-studiet skyldes sygdom, eller dokumentere  

 fødsel eller adoption.
 § 54. Stipendiegiver bestemmer:
 1) Indhold og udformning af ansøgninger, dokumentation m.v.
 2) Frister for aflevering af ansøgninger, dokumentation m.v.
 3) Hvordan stipendiet udbetales.
 4) Rammerne for de studerendes lønnede arbejde ved siden af ph.d.-studiet.
 5) Hvilke oplysninger m.v. der gives skriftligt.
§ 55. Stipendiegiver kan hos offentlige myndigheder og private  

 institutioner indhente oplysninger til brug ved afgørelsen af, om en ansøger  

 er berettiget til ph.d.-stipendium.
Stipendiegiver kan herunder fastsætte,  

 hvilke oplysninger der skal gives i elektronisk form.
 § 56. Stipendiegiver giver ved hvert støtteårs udløb styrelsen  

 følgende oplysninger om ph.d.-studerende, der har modtaget  

 SU-ph.d.-stipendium i støtteåret:
 1) Den ph.d.-studerendes navn og personnummer.
 2) Det antal ph.d.-stipendierater, der er udbetalt i støtteåret.
 3) Beløb, den ph.d.-studerende har fået udbetalt som supplerende  

 ph.d.-stipendium efter § 52.
 Stk. 2. Styrelsen kan fastsætte frister for indsendelse af  

 oplysninger efter stk. 1.
 Stk. 3. Styrelsen kan bestemme, at oplysninger, der skal gives til  

 styrelsen, gives i elektronisk form.
§ 57. Når den uddannelsesinstitution, hvor den ph.d.-studerende er  

 indskrevet til ph.d.-studiet, ikke er stipendiegiver, skal institutionen give  

 oplysning til stipendiegiver, hvis 1) den ph.d.-studerendes indskrivning ophører, 2) den studerende afbryder studiet eller 3) den studerende er fraværende fra studiet på grund af sygdom, fødsel  

 eller adoption.
 § 58. Stipendierater, den ph.d.-studerende har modtaget, skal  

 tilbagebetales, hvis den studerende har tilsidesat oplysningspligten efter §  

 53, stk. 1, eller i øvrigt har modtaget stipendierater mod bedre vidende.
Stk. 2. Stipendiegiver kan indgå aftale om afdragsvis  

 tilbagebetaling.
Afdragsordningen bortfalder, hvis ydelserne trods påkrav  

 udebliver.
Stk. 3. Det til enhver tid skyldige beløb forrentes med en årlig  

 rente, der svarer til den, der følger af lov om renter ved forsinket  

 betaling.
Renten tilskrives en gang om året.
 Stk. 4. Inddrivelse kan ske efter bestemmelserne om  

 lønindeholdelse i afsnit I og III i denne lov.
§ 59. Stipendiegiver træffer afgørelse i alle spørgsmål i  

 forbindelse med tildeling og udbetaling af ph.d.-stipendium.
Stipendiegivers  

 afgørelse kan ikke indbringes for anden administrativ myndighed.« 22. § 60 ophæves.
 23. I § 62, stk. 7, ændres »§ 19« til: »§  

 20«.
§ 2 I lov nr. 372 af 14. juni 1995 om statsgaranterede studielån foretages  

 følgende ændringer:
1. I § 6, stk. 1, indsættes efter »inddrives  

 ved«: »udpantning.
Inddrivelse kan endvidere ske ved«.
 2. I § 6, stk. 2, ændres »lønindeholdelsen« til:  

 »lønindeholdelse efter stk. 1«.
§ 3 Stk. 1. Loven træder i kraft den 1. januar 1998.
 Stk. 2. En privat uddannelse, der efter godkendelse i henhold til  

 § 3 i lov om statens uddannelsesstøtte, jf. lovbekendtgørelse nr. 430 af 23.  

 maj 1996, giver ret til uddannelsesstøtte, omfattes af § 3 i lov om statens  

 uddannelsesstøtte som affattet ved denne lovs § 1, nr. 2. Meddelte  

 godkendelser, der ikke forinden er forlænget eller tilbagekaldt i medfør af §  

 3, stk. 3, i lov om statens uddannelsesstøtte som affattet ved denne lovs §  

 1, nr. 2, bortfalder efter udløbet af en frist, der fastsættes af  

 undervisningsministeren.
 Stk. 3 . Reglerne om udpantningsret i § 37, stk. 1, i lov om  

 statens uddannelsesstøtte som ændret ved denne lovs § 1, nr. 15, og i § 6,  

 stk. 1, i lov om statsgaranterede studielån som ændret ved denne lovs § 2,  

 nr. 1, finder også anvendelse på fordringer, der er forfaldne inden lovens  

 ikrafttræden.
Stk. 4. Ph.d.-studerende, der pr. 31. december 1997 har  

 ph.d.-stipendium efter afsnit II i lov om statens uddannelsesstøtte, jf.  

 lovbekendtgørelse nr. 430 af 23. maj 1996, kan fortsat modtage stipendierne i  

 overensstemmelse med de hidtil gældende regler.
Kapitel 12 i lov om statens  

 uddannelsesstøtte, jf. lovbekendtgørelse nr. 430 af 23. maj 1996, finder  

 tilsvarende anvendelse.
Stk. 5. Opfylder en ph.d.-studerende, der er omfattet af stk. 4,  

 betingelserne for at få lønnet ph.d.-stipendium efter »Aftale om lønnede  

 ph.d.-stipendiater« mellem Finansministeriet og Akademikernes  

 Centralorganisation (AC), kan vedkommende over for stipendiegiver fremsætte  

 krav om overgang til ansættelse.
Har den ph.d.-studerende opnået kandidatgrad  

 pr. 1. januar 1998, skal sådant krav fremsættes senest den 28. februar 1998.  

 Opnår den ph.d.-studerende kandidatgrad senere end den 1. januar 1998, skal  

 kravet om overgang til ansættelse fremsættes senest 2 måneder efter datoen  

 for bestået kandidateksamen.
Stk. 6. Ved den ph.d.-studerendes fremsættelse af krav efter stk.  

 5 er stipendiegiver forpligtet til at udstede ansættelsesbrev til den  

 pågældende.
Retten til ph.d.-stipendium efter lov om statens  

 uddannelsesstøtte bortfalder fra og med den første måned, hvor der optjenes  

 løn.
Oprindeligt fremsat forslag § 1 I lov om statens uddannelsesstøtte, jf. lovbekendtgørelse nr. 430 af 23.  

 maj 1996, foretages følgende ændringer:
 1. § 1 affattes således:
 » § 1. Uddannelsessøgende kan få statens uddannelsesstøtte  

 (SU) til uddannelse indtil kandidatgrad eller magisterkonferensgrad, til  

 ph.d.-studium indtil opnåelse af kandidatgrad og til faglig supplering af  

 sidefag i forbindelse med optagelse på pædagogikum.
 Stk. 2. Uddannelsesstøtte til uddannelse indtil kandidatgrad eller  

 magisterkonferensgrad og til faglig supplering af sidefag i forbindelse med  

 optagelse på pædagogikumordningen for gymnasie- og hf-området administreres  

 af Styrelsen for Statens Uddannelsesstøtte (styrelsen).
 Stk. 3. Uddannelsesstøtte til ph.d.-studium administreres af den  

 enkelte stipendiegiver, jf. § 48.«.
 2. § 3 affattes således:
 » § 3. En uddannelse i Danmark giver ret til  

 uddannelsesstøtte, når undervisningsministeren har godkendt dette, og  

 godkendelsen ikke senere er tilbagekaldt.
 Stk. 2 . Godkendelse af privat uddannelse sker for en begrænset  

 periode.
 Stk. 3 . Undervisningsministeren kan tilbagekalde en godkendelse  

 af en privat uddannelse, hvis uddannelsesinstitutionen ikke kan godtgøre, at  

 betingelserne for godkendelsen fortsat er opfyldt.
 Stk. 4 . En godkendelse efter stk. 2 og en fortsat godkendelse  

 efter stk. 3 kan betinges af en uvildig evaluering for  

 uddannelsesinstitutionens egen regning.
 Stk. 5 . Undervisningsministeren kan fastsætte regler om  

 godkendelse, om tilbagekaldelse af godkendelsen og om evaluering.«.
 3. I § 4, stk. 1, indsættes efter  

 »uddannelsesstøtte«: », herunder at uddannelserne skal have en  

 længere sammenhængende varighed, end det fremgår af § 5, stk. 1, nr. 2«.
 4. I § 15 indsættes efter »videregående uddannelse«:  

 »og til privat uddannelse, jf. § 3, stk. 2-4, medmindre andet bestemmes  

 af undervisningsministeren«.
 5. I § 16 indsættes efter stk. 4 som nyt stykke:
» Stk. 5. Undervisningsministeren kan fastsætte regler om, at  

 rammen udvides med henblik på faglig supplering af sidefag efter opnået  

 kandidatgrad, hvis den studerende er optaget på pædagogikumordningen for  

 gymnasie- og hf-området, og kan herunder fravige bestemmelserne i § 18.« Stk. 5 og 6 bliver herefter stk. 6 og 7.
 6. I § 16, stk. 5 , der bliver stk. 6, ændres »stk.  

 2-4« til: »stk. 2-5«.
 7. § 23, stk. 3, nr. 2, affattes således:
 »2) lejeværdien af bolig i egen ejendom,».
 8 . I § 23 indsættes som stk. 5 :
 » Stk. 5. Undervisningsministeren kan fastsætte nærmere regler  

 om fradrag efter stk. 3, nr. 2.«.
 9. I § 24, stk. 2, indsættes i nr. 2 efter  

 »uddannelsen«, i nr. 3 efter »studieaktiv« og i nr. 4  

 efter »uddannelsesstøtte«: », jf. dog stk. 3, nr. 5«.
 10. § 24, stk. 3, nr. 4 og 5, affattes således:
»4) i perioder, der i øvrigt giver ret til uddannelsesstøtte, får  

 anden offentlig støtte, der tilsigter at dække leveomkostningerne, jf. § 2,  

 stk. 1, nr. 5, eller 5) ikke kan få stipendium og studielån, fordi støttetiden, jf. § 17, er  

 brugt, og ikke får udbetalt slutlån.«.
 11. § 24, stk. 6, affattes således:
 » Stk. 6. Årsfribeløbet forhøjes, hvis en uddannelsessøgende i  

 et støtteår gennemgår ph.d.-studiet og får SU-ph.d.-stipendium efter afsnit  

 II, med:
 1) Beløb, den uddannelsessøgende får i SU-ph.d.-stipendium.
 2) Beløb, den uddannelsessøgende får i supplerende ph.d.-stipendium i  

 forbindelse med rejseudgifter til studierejser i Danmark og i udlandet, jf. §  

 52, og beløb, stipendiegiver afholder til rejseudgifter til studierejser i  

 Danmark og i udlandet, når de er indkomstskattepligtige i støtteåret for den  

 uddannelsessøgende, jf. § 52.«.
 12. § 31, stk. 4, affattes således:
» Stk. 4. Styrelsen kan eftergive for meget modtaget  

 uddannelsesstøtte, hvis 1) støttemodtageren er tilkendt førtidspension eller invaliditetsydelse  

 efter lov om social pension, eller 2) støttemodtagerens erhvervsevne er nedsat i tilsvarende omfang.«.
 13. I § 31 indsættes som stk. 5 :
 » Stk. 5. Styrelsen bedømmer efter anmodning støttemodtagerens  

 forhold med henblik på eftergivelse efter stk. 4. Bedømmelsen efter stk. 4,  

 nr. 2, kan tidligst ske 4 år efter, at den seneste uddannelse er  

 ophørt.«.
 14. Overskriften til Kapitel 9 affattes således:
»Inddrivelse« 15. I § 37, stk. 1 , indsættes efter »inddrives  

 ved«: »udpantning.
Inddrivelse kan endvidere ske ved«.
 16. I § 37, stk. 2, ændres »lønindeholdelsen«  

 til: »lønindeholdelse efter stk. 1«.
 17. I § 38 udgår »eller ydelser på lån«, og som  

stk. 2 indsættes:
 » Stk. 2. Finansministeren fastsætter regler om betaling af  

 gebyrer i forbindelse med tilbagebetaling af stats- og studielån.«.
 18. I § 39 indsættes efter stk. 2 som nye stykker:
 » Stk. 3. Styrelsen kan hos Hypotekbanken indhente de  

 oplysninger om stats- og studielån under tilbagebetaling og om krav efter §  

 36, som er nødvendige for at følge udviklingen i det samlede støttesystem.
Stk. 4. Styrelsen kan til uddannelsesinstitutionerne videregive de  

 oplysninger om den uddannelsessøgende og dennes forældre, der er nødvendige  

 ved administration af tildeling af uddannelsesstøtte og ved  

 uddannelsesinstitutionernes vejledning om tilbagebetaling af  

 uddannelsesstøtte.
Styrelsen kan endvidere stille de nævnte oplysninger til  

 rådighed for institutionerne.
 Stk. 5. Styrelsen kan til studiestøtteadministrationerne i de  

 øvrige nordiske lande videregive de oplysninger om tildeling af statens  

 uddannelsesstøtte til borgere fra det pågældende land, der er nødvendige for  

 kontrollen af, at de ikke for samme periode modtager både statens  

 uddannelsesstøtte og uddannelsesstøtte fra deres hjemland.«.
 Stk. 3 bliver herefter stk. 6.
 19. I § 39, stk. 3, der bliver stk. 6, ændres i nr.  

 1 »stk. 1 og 2« til: »stk. 1-3«.
 20. I § 42, stk. 1, 2. pkt., ændres »jf. stk. 3, nr.  

 1« til: »jf. stk. 6, nr. 1«.
 21. Afsnit II affattes således:
»Afsnit II Uddannelsesstøtte til ph.d.-studiet inden opnåelse af kandidatgrad Kapitel 12 Støtteform, støttebetingelser, støttebeløb, administration,  

 klageadgang m.v.
§ 47. Ph.d.-studerende kan få stipendium til ph.d.-studier  

 (SU-ph.d.-stipendium), når de 1) inden opnået kandidatgrad er indskrevet til et ph.d.-studium på en  

 uddannelsesinstitution i Danmark eller i udlandet og 2) er danske statsborgere eller efter international overenskomst har ret  

 til ph.d.-stipendium på lige fod med danske statsborgere eller i støttemæssig  

 henseende ved uddannelser i Danmark ligestilles med danske statsborgere af  

 undervisningsministeren.
Undervisningsministeren kan fastsætte regler om,  

 hvilke ph.d.-studerende der ligestilles med danske statsborgere.
Stk. 2. Ph.d.-stipendiet kan ikke gives eller bortfalder, hvis 1) den ph.d.-studerende får anden offentlig støtte, der tilsigter at dække  

 leveomkostningerne, bortset fra uddannelsesstøtte efter afsnit I i denne lov, 2) den ph.d.-studerende har lønnet arbejde ved siden af studiet uden for  

 de rammer, stipendiegiver fastsætter efter § 54, nr. 4, 3) den ph.d.-studerende afbryder ph.d.-studiet, 4) indskrivningen ophører, eller når 5) den ph.d.-studerende opnår kandidatgrad.
 Stk. 3. Ph.d.-stipendiet bortfalder desuden, hvis en  

 ph.d.-studerende, der er indskrevet til et ph.d.-studium i udlandet, ikke er  

 studieaktiv eller kvalificeret til at gennemføre studiet.
 § 48. Ph.d.-stipendium efter § 47, stk. 1, kan gives af den  

 uddannelsesinstitution i Danmark, hvor den ph.d.-studerende er indskrevet.  

 Hvis den ph.d.-studerende er indskrevet ved en udenlandsk  

 uddannelsesinstitution, kan stipendium efter § 47, stk. 1, gives af  

 Forskerakademiet eller Rektorkollegiets Sekretariat.
 Stk. 2. Undervisningsministeren kan bestemme, at andre  

 institutioner, råd m.v. kan give SU-ph.d.-stipendium.
 § 49. Ph.d.-stipendiet gives som en eller flere stipendierater pr.  

 kalendermåned (støttemåned) i et kalenderår (støtteåret) og desuden som  

 supplerende ph.d.-stipendium efter § 52.
 Stk. 2. En stipendierate svarer til det månedlige stipendium med  

 udeboendesats efter afsnit I i denne lov.
Stk. 3. Stipendiegiver fastsætter, hvor mange tildelte  

 stipendierater en ph.d.-studerende får udbetalt på de enkelte dele af  

 studiet.
Der kan ikke udbetales mindre end een stipendierate pr. måned, jf.  

 dog § 52. Udbetaling af stipendierater sker månedsvis forud.
 Stk. 4. Stipendierater udbetales tidligst fra den måned,  

 stipendiegiver tildeler stipendiet, og tidligst fra den måned, ph.d.-studiet  

 efter indskrivningen begynder.
§ 50. Der kan i alt gives op til 48 stipendierater til  

 ph.d.-studier, der påbegyndes før opnåelse af kandidatgrad.
Herudover kan der  

 dog gives supplerende stipendierater efter § 51 og supplerende  

 ph.d.-stipendium efter § 52.
 Stk. 2. Til ph.d.-studerende, der kun indskrives til dele af  

 ph.d.-studiet, gives stipendierater til de dele af studiet, der gennemgås.  

 Antallet af stipendierater efter stk. 1 nedsættes med 2 stipendierater for  

 hver måned, studietiden er nedsat.
 Stk. 3. Stipendiegiver kan nedsætte antallet af stipendierater  

 efter stk. 1 og 2 i det omfang, den ph.d.-studerende fra anden side har  

 modtaget bindende tilsagn om støtte, der ikke er omfattet af § 47, stk. 2,  

 nr. 1, eller løn til studiet.
§ 51. En ph.d.-studerende kan få supplerende stipendierater ved  

 fravær fra ph.d.-studiet på grund af sygdom, hvis studiet forsinkes på grund  

 af sygdommen.
Den studerende kan højst få supplerende stipendierater for 4  

 måneders fravær inden for en sammenhængende periode på 12 måneder.
 Stk. 2. En ph.d.-studerende moder får i forbindelse med fødsel  

 eller adoption supplerende stipendierater i indtil 12 måneder.  

 Undervisningsministeren kan bestemme, at moderen kan overlade en eller flere  

 af de supplerende stipendierater til faderen, hvis han får ph.d.-stipendium.
 Stk. 3. En ph.d.-studerende fader får i forbindelse med fødsel  

 eller adoption supplerende stipendierater i indtil 6 måneder.
Stk. 4. For hver måned efter stk. 1-3 får den ph.d.-studerende et  

 antal stipendierater, der svarer til det antal månedlige stipendierater, der  

 blev udbetalt umiddelbart før fraværet på grund af sygdom eller udbetalt  

 umiddelbart før fødslen eller adoptionen.
Den studerende kan dog højst få 2  

 stipendierater pr. måned.
 Stk. 5. Undervisningsministeren kan fastsætte nærmere regler om de  

 supplerende stipendierater.
 § 52. En ph.d.-studerende, der får ph.d.-stipendium, kan få  

 supplerende ph.d.-stipendium i forbindelse med studierejser i Danmark og i  

 udlandet, hvis studierejserne indgår som en del af ph.d.-studiet, og hvis  

 rejseudgifterne afholdes af stipendiegiver og er indkomstskattepligtige for  

 den ph.d.-studerende.
 Stk. 2. Det supplerende stipendium svarer til rejseudgifterne.
 Stk. 3. Undervisningsministeren kan fastsætte regler om det  

 supplerende stipendium, herunder om udbetalingen og om, at det supplerende  

 stipendium kan eller skal gives af den uddannelsesinstitution, hvor den  

 ph.d.-studerende er indskrevet til ph.d.-studiet, selv om  

 uddannelsesinstitutionen ikke er stipendiegiver.
 Stk. 4. Undervisningsministeren kan fastsætte regler om, hvilke  

 rejseudgifter der kan medføre supplerende stipendium.
 § 53. Den ph.d-studerende oplyser stipendiegiver om:
 1) Navn, adresse, personnummer og statsborgerskab.
 2) Lønnet arbejde ved siden af ph.d.-studiet.
3) Bindende tilsagn om a) offentlig støtte, der tilsigter at dække leveomkostningerne, bortset  

 fra uddannelsesstøtte efter afsnit I i denne lov, b) støtte i øvrigt til studiet eller c) løn til studiet.
 4) Afbrydelse af studiet.
 5) Antal ph.d.-stipendierater, som den ph.d.-studerende tidligere har fået  

 udbetalt af en anden stipendiegiver.
 Stk. 2. Den ph.d.-studerende skal efter stipendiegivers anmodning  

 dokumentere, at fravær fra ph.d.-studiet skyldes sygdom, eller dokumentere  

 fødsel eller adoption.
 § 54. Stipendiegiver bestemmer:
 1) Indhold og udformning af ansøgninger, dokumentation m.v.
 2) Frister for aflevering af ansøgninger, dokumentation m.v.
 3) Hvordan stipendiet udbetales.
 4) Rammerne for de studerendes lønnede arbejde ved siden af ph.d.-studiet.
 5) Hvilke oplysninger m.v. der gives skriftligt.
§ 55. Stipendiegiver kan hos offentlige myndigheder og private  

 institutioner indhente oplysninger til brug ved afgørelsen af, om en ansøger  

 er berettiget til ph.d.-stipendium.
Stipendiegiver kan herunder fastsætte,  

 hvilke oplysninger der skal gives i elektronisk form.
 § 56. Stipendiegiver giver ved hvert støtteårs udløb styrelsen  

 følgende oplysninger om ph.d.-studerende, der har modtaget  

 SU-ph.d.-stipendium i støtteåret:
 1) Den ph.d.-studerendes navn og personnummer.
 2) Det antal ph.d.-stipendierater, der er udbetalt i støtteåret.
 3) Beløb, den ph.d.-studerende har fået udbetalt som supplerende  

 ph.d.-stipendium efter § 52.
 Stk. 2. Styrelsen kan fastsætte frister for indsendelse af  

 oplysninger efter stk. 1.
 Stk. 3. Styrelsen kan bestemme, at oplysninger, der skal gives til  

 styrelsen, gives i elektronisk form.
§ 57. Når den uddannelsesinstitution, hvor den ph.d-studerende er  

 indskrevet til ph.d.-studiet, ikke er stipendiegiver, skal institutionen give  

 oplysning til stipendiegiver, hvis 1) den ph.d.-studerendes indskrivning ophører, 2) den studerende afbryder studiet eller 3) den studerende er fraværende fra studiet på grund af sygdom, fødsel  

 eller adoption.
 § 58. Stipendierater, den ph.d.-studerende har modtaget, skal  

 tilbagebetales, hvis den studerende har tilsidesat oplysningspligten efter §  

 53, stk. 1, eller i øvrigt har modtaget stipendierater mod bedre vidende.
Stk. 2. Stipendiegiver kan indgå aftale om afdragsvis  

 tilbagebetaling.
Afdragsordningen bortfalder, hvis ydelserne trods påkrav  

 udebliver.
Stk. 3. Det til enhver tid skyldige beløb forrentes med en årlig  

 rente, der svarer til den, der følger af lov om renter ved forsinket  

 betaling.
Renten tilskrives en gang om året.
 Stk. 4. Inddrivelse kan ske efter bestemmelserne om  

 lønindeholdelse i afsnit I og III i denne lov.
§ 59. Stipendiegiver træffer afgørelse i alle spørgsmål i  

 forbindelse med tildeling og udbetaling af ph.d.-stipendium.
Stipendiegivers  

 afgørelse kan ikke indbringes for anden administrativ myndighed.«.
 22. § 60 ophæves.
 23. I § 62, stk. 7, ændres »§ 19« til: »§  

 20«.
§ 2 I lov nr. 372 af 14. juni 1995 om statsgaranterede studielån foretages  

 følgende ændringer:
1. I § 6, stk. 1, indsættes efter »inddrives ved«:  

 »udpantning.
Inddrivelse kan endvidere ske ved«.
 2. I § 6, stk. 2, ændres »lønindeholdelsen« til:  

 »lønindeholdelse efter stk. 1«.
§ 3 Stk. 1. Loven træder i kraft den 1. januar 1998.
 Stk. 2. En privat uddannelse, der efter godkendelse i henhold til  

 § 3 i lov om statens uddannelsesstøtte, jf. lovbekendtgørelse nr. 430 af 23.  

 maj 1996, giver ret til uddannelsesstøtte, omfattes af § 3 i lov om statens  

 uddannelsesstøtte som affattet ved denne lovs § 1, nr. 2. Meddelte  

 godkendelser, der ikke forinden er forlænget eller tilbagekaldt i medfør af §  

 3, stk. 3, i lov om statens uddannelsesstøtte som affattet ved denne lovs §  

 1, nr. 2, bortfalder efter udløbet af en frist, der fastsættes af  

 undervisningsministeren.
 Stk. 3 . Reglerne om udpantningsret i § 37, stk. 1, i lov om  

 statens uddannelsesstøtte som affattet ved denne lovs § 1, nr. 15, og i § 6,  

 stk. 1, i lov om statsgaranterede studielån som affattet ved denne lovs § 2,  

 nr. 1, finder også anvendelse på fordringer, der er forfaldne inden lovens  

 ikrafttræden.
Stk. 4. Ph.d.-studerende, der pr. 31. december 1997 har  

 ph.d.-stipendium efter afsnit II i lov om statens uddannelsesstøtte, jf.  

 lovbekendtgørelse nr. 430 af 23. maj 1996, kan fortsat modtage stipendierne i  

 overensstemmelse med de hidtil gældende regler.
Kapitel 12 i lov om statens  

 uddannelsesstøtte, jf. lovbekendtgørelse nr. 430 af 23. maj 1996, finder  

 tilsvarende anvendelse.
Stk. 5. Opfylder en ph.d.-studerende, der er omfattet af stk. 4,  

 betingelserne for at få lønnet ph.d.-stipendium efter »Aftale om lønnede  

 ph.d.-stipendiater« mellem Finansministeriet og Akademikernes  

 Centralorganisation (AC), kan vedkommende over for stipendiegiver fremsætte  

 krav om overgang til ansættelse.
Har den ph.d.-studerende opnået kandidatgrad  

 pr. 1. januar 1998, skal sådant krav fremsættes senest den 28. februar 1998.  

 Opnår den ph.d.-studerende kandidatgrad senere end den 1. januar 1998, skal  

 kravet om overgang til ansættelse fremsættes senest 2 måneder efter datoen  

 for bestået kandidateksamen.
Stk. 6. Ved den ph.d.-studerendes fremsættelse af krav efter stk.  

 5 er stipendiegiver forpligtet til at udstede ansættelsesbrev til den  

 pågældende.
Retten til ph.d.-stipendium efter lov om statens  

 uddannelsesstøtte bortfalder fra og med den første måned, hvor der optjenes  

 løn.
Bemærkninger til lovforslaget Almindelige bemærkninger Omlægning af ph.d.-studerendes status For at sikre kvaliteten i dansk forskeruddannelse blev med virkning fra 1.  

 januar 1993 iværksat en reform af dansk forskeruddannelse.
Reformen indebar - en ny bekendtgørelse om ph.d.-graden, som forudsatte et mere  

 struktureret studieforløb for de ph.d.-studerende, - en omlægning af 525 kandidatstipendier til ph.d.-stipendier til dækning  

 af de studerendes leveomkostninger, der fremover skulle have hjemmel i et  

 særligt afsnit II i lov om statens uddannelsesstøtte, samt - taxameterbevillinger som tilskud til dækning af de studerendes  

 uddannelsesomkostninger ved gennemførelse af forskeruddannelse i Danmark  

 eller i udlandet.
I modsætning til SU til bachelor-, kandidat,- og magisterstudier i henhold  

 til SU-lovens afsnit I der følger med optagelsen på en  

 uddannelsesinstitution, er ph.d.-stipendier ikke en lovbestemt ret.
Den  

 studerende skal derfor søge om at få et ph.d.-stipendium.
Forudsætningen for  

 at få tildelt ph.d.-stipendium er, at stipendiegiver har ledige  

 stipendiemidler, og at ansøgeren findes egnet til at gennemføre et  

 ph.d.-studium.
Der kan imidlertid godt ske indskrivning som ph.d.-studerende  

 uden tildeling af stipendium.
Uddannelsesinstitutionen skal dog sikre sig, at  

 der er de nødvendige ressourcer til rådighed for, at den ph.d.-studerende kan  

 gennemføre studiet på en kvalificeret måde.
I modsætning til ordinære SU-stipendier kan en række forskellige  

 ministerier, forskningsråd, sektorforskningsinstitutioner m.v. efter  

 undervisningsministerens nærmere bestemmelse oprette ph.d.-stipendier med  

 hjemmel i gældende lov.
Loven fastsætter rettigheder og pligter for såvel  

 stipendiaten som stipendiegiveren.
Et ph.d.-stipendium er i dag på ca.  

 530.000 kr. over 3 år.
Med omlægningen i 1993-94 fra kandidatstipendier til ph.d.-stipendier  

 ændrede stipendiaterne status fra lønmodtagere til modtagere af offentlig  

 overførselsindkomst.
Omlægningen indebar også, at det hidtidige høje  

 aflønningsniveau for kandidatstipendiat blev reduceret.
Dog blev der med  

 Akademikernes Centralorganisation (AC) indgået en timelønaftale, således at  

 de ph.d.-studerende ved siden af uddannelsen kunne udføre arbejde ved  

 undervisning, forskning, formidling m.v.
Undervisningsministeriet pålagde som  

 led i et protokollat til aftalen samtlige højere uddannelsesinstitutioner, at  

 de som minimum skulle tilbyde ph.d.-stipendiaterne et arbejde svarende til i  

 alt 840 arbejdstimer fordelt over 3 år, hvilket gav de studerende mulighed  

 for at supplere indkomsten med minimum ca. 127.000 kr. i løn.
Den studerende  

 kan dog undlade at tage imod tilbuddet om arbejde ved siden af studiet.
Ændringen fra lønmodtagerstatus til ph.d.-stipendiemodtager indebar nogle  

 ændringer i forhold til skatte- og arbejdsmarkedslovgivningen for de  

 ph.d.-studerende, hvilket afstedkom kritik fra forskellig side.
Med lov nr.  

 322 af 29. april 1996 om ændring af lov om statens uddannelsesstøtte samt lov  

 nr. 305 af 24. april 1996 om ændring af lov om påligningen af indkomst- og  

 formueskat til staten (ligningsloven) imødekom regeringen den del af  

 kritikken, der vedrørte skattemæssige problemer i forbindelse med de  

 ph.d.-studerendes studierejser i udlandet og i Danmark.
Der blev således i  

 ligningsloven fastsat nye regler for beskatning af godtgørelsesbeløb for  

 udgifter i forbindelse med studieophold i udlandet.
Bestemmelserne gælder dog  

 kun til og med 1997. I lov om statens uddannelsesstøtte blev der hjemmel til  

 at yde supplerende stipendium til de studerende i forbindelse med  

 indenlandske studierejser, således at den studerendes personlige  

 indkomstforhold reelt ikke blev påvirket af beskatningen af de udgifter, som  

 uddannelsesinstitutionen afholdt for den studerende.
I forbindelse med fremsættelsen af de to lovforslag tilkendegav  

 regeringen, at det skulle undersøges, om man kunne vende tilbage til  

 overenskomst og lønmodtagerstatus.
Det blev som forudsætninger for en  

 tilbagevenden anført, at det ikke måtte gå ud over den uddannelsesmæssige  

 fleksibilitet, der var indbygget i den eksisterende ordning, og at  

 omlægningen skulle være udgiftsneutral i forhold til den nuværende ordning.
Finansministeriet er nu med AC nået til enighed om et aftalegrundlag for  

 lønnede ph.d.-stipendiater, hvorved de ph.d.-studerende, der tildeles  

 stipendium, opnår status som lønmodtagere.
Aftalen forventes underskrevet i  

 nær fremtid.
Aftalen gælder for studerende, der har erhvervet kandidatgrad,  

 og dækker både stipendiater ved universiteter i Danmark og stipendiater, der  

 tager hele deres forskeruddannelse i udlandet.
Nuværende stipendiater på  

 SU-ordningen får tilbud om overgang til den ny lønaftale.
Det forventes, at  

 en del ph.d.-studerende ønsker at fortsætte på de nuværende SU-vilkår,  

 hvorfor der er behov for forlængelse af de med lov nr. 305 af 24. april 1996  

 indførte særbestemmelser i ligningsloven.
Der har sideløbende med  

 forhandlingerne om lønaftalen været møder med repræsentanter for både  

 Skatteministeriet og Arbejdsministeriet for at sikre, at stipendiater  

 omfattet af den ny aftale har fulde lønmodtagerrettigheder.
For de ph.d.-studerende, der modtager stipendiemidler, som  

 Undervisningsministeriet stiller til rådighed, vil ansættelsesstedet være det  

 universitet, hvor den studerende er indskrevet.
Dermed sikres sammenfald  

 mellem arbejdsgiver og den institution, der er ansvarlig for  

 forskeruddannelsen.
Ligesom i den nuværende ordning vil  

 Undervisningsministeriet stille som vilkår, at den studerende har mulighed  

 for at få flyttet sit stipendium på nærmere bestemte vilkår, bl.a. i tilfælde  

 hvor den studerende er utilfreds med uddannelsen ved den pågældende  

 institution og kan optages og få merit for sit hidtidige forløb ved en anden  

 institution.
Kun i tilfælde, hvor den studerende er indskrevet til en fuld  

 forskeruddannelse på en udenlandsk institution, vil Forskerakademiet eller  

 Rektorkollegiets Sekretariat være ansættelsesmyndighed med særligt ansvar for  

 at følge de studerendes uddannelse i udlandet.
Selvom ph.d.-bekendtgørelsen forudsætter et mere struktureret  

 uddannelsesforløb, er der samtidig betydelige frihedsgrader for  

 institutionerne med hensyn til studiets tilrettelæggelse.
Der er således i  

 bekendtgørelsens § 5 hjemmel til, at institutionerne kan bestemme, at  

 studerende, der ikke har afsluttet et kandidatstudium, kan indskrives som  

 ph.d.-studerende.
Den hjemmel har flere institutioner benyttet sig af, idet  

 de har fundet det hensigtsmæssigt at tilrettelægge uddannelsesforløbet  

 parallelt med de afsluttende dele på kandidatstudiet.
Studiet tilrettelægges  

 typisk i to dele: En første del, der typisk er af to års varighed, hvor den  

 studerende er deltidsstuderende på såvel kandidat- som ph.d.-studiet, og en  

 anden del ligeledes af to års varighed, hvor den studerende er fuldtids  

 ph.d.-studerende.
Ud over vurderingen hvert halve år, jf.  

 ph.d.-bekendtgørelsen, tages der ved afslutning af første del stilling til,  

 om studieforløbet skal fortsætte.
Denne tilrettelæggelse betegnes normalt som  

 »4+4-ordningen«.
Der findes i dag indskrevne ph.d.-studerende på »4+4-ordninger«  

 på samtlige studieprogrammer ved de naturvidenskabelige fakulteter på Aarhus  

 og Odense universiteter, på studieprogrammet for drifts- og nationaløkonomi  

 ved Aarhus Universitet, på studieprogrammet i humanbiologi ved Københavns  

 Universitet (KU) samt på studieprogrammerne ved den Kongelige Veterinær- og  

 Landbohøjskole (KVL). På KVL påbegynder hovedparten af de studerende dog  

 først ph.d.-studiet efter opnået kandidatgrad.
I alt er der på de nævnte  

 studieprogrammer indskrevet ca. 380 »4+4-studerende«.
Derudover er  

 der mulighed for »4+4-studieforløb« på Handelshøjskolen i Aarhus  

 inden for det samfundsvidenskabelige område, ved enkelte studieordninger på  

 KU og på RUC og Danmarks Lærerhøjskole efter konkret ansøgning.
Ved disse  

 programmer er der dog p.t. ingen studerende, der benytter sig af muligheden.  

 Endvidere overvejer Det Sundhedsvidenskabelige Fakultet ved Odense  

 Universitet at indføre mulighed for »4+4-forløb«.
Tilsvarende  

 gælder for studieprogrammet faglig kommunikation ved Handelshøjskole Syd.
Det  

 Naturvidenskabelige Fakultet ved KU overvejer ordninger for optagelse af  

 udlændinge, der ikke har opnået kvalifikationer svarende til fuld  

 kandidatgrad.
Endelig oplyser Forskerakademiet, at een ph.d.-studerende er  

 indskrevet til fuld forskeruddannelse i udlandet før opnået kandidatgrad.
I forbindelse med en statuskonference om forskeruddannelsesreformen i  

 sommeren 1996 fremlagde Det Naturvidenskabelige Fakultet ved Aarhus  

 Universitet en række positive erfaringer med tilrettelæggelse af  

 forskeruddannelsen efter »4+4«-princippet.
Fakultetet ønsker  

 muligheden opretholdt for at kunne tildele stipendier med hjemmel i lov om  

 statens uddannelsesstøtte på studiets første del, da det forløber parallelt  

 med kandidatstudiet.
Studerende, der påbegynder ph.d.-studiet før opnået kandidatgrad, vil ikke  

 være omfattet af aftalen om ansættelse med lønnet ph.d.-stipendium og vil  

 derfor fortsat have status af modtagere af offentlig overførselsindkomst.
Med  

 lovændringen bortfalder muligheden for at tildele ph.d.-stipendier med  

 hjemmel i lov om statens uddannelsesstøtte til ph.d.-studerende, der har  

 erhvervet kandidatgrad.
Derimod opretholdes adgangen for så vidt angår  

 ph.d.-studerende, der tildeles stipendium, før de har opnået kandidatgrad.  

 Endvidere vil loven indeholde hjemmel til at tildele stipendier til dele af  

 et ph.d.-studium til ph.d.-studerende, som ikke har opnået kandidatgrad.  

 Denne mulighed har særlig betydning i en internationaliseringssammenhæng,  

 hvor udlændinge ønsker at tage en del af deres forskeruddannelse ved et dansk  

 universitet.
Det vil fortsat være en betingelse for tildeling af  

 delstipendiet, at det er til gavn for dansk forskning.
Det vil endvidere være  

 en betingelse, at den pågældende studerende i sit hjemland er indskrevet til  

 en forskeruddannelse og på den danske uddannelsesinstitution er indskrevet  

 som gæstestuderende.
 Det kan oplyses, at en international evaluering i 1996 af forskning og  

 forskeruddannelse inden for fagområderne økonomi og politologi anbefalede, at  

 man inden for de to fagområder tilrettelagde uddannelserne med indskrivning  

 efter opnået bachelorgrad, sådan som der er mulighed for ved en række  

 angelsaksiske universiteter (graduate schools). Ministeriet har ingen planer  

 om at foreskrive en sådan omlægning, men med lovforslaget vil der være  

 mulighed for, at en sådan tilrettelæggelse i den første fase indtil opnået  

 kandidatgrad kan understøttes med SU-ph.d.-stipendier.
Den tidligere nævnte ændring af ligningsloven gælder alene til og med  

 indkomståret 1997, og skatteministeren fremsætter lovforslag om, at ordningen  

 vil blive forlænget til og med år 2000, men kun for personer, der ved denne  

 lovs ikrafttræden får ph.d.-stipendium efter lov om statens  

 uddannelsesstøtte, og som inden den 28. februar 1998 har mulighed for at gå  

 over til lønnet ansættelse, men vælger at undlade dette.
Det har derfor været  

 nødvendigt at udvide adgangen for stipendiegiver til at give de  

 ph.d.-studerende, der forbliver på SU-ph.d.-stipendium, men ikke har  

 valgfrihed - dvs. »4+4-studerende«, der enten tildeles  

 ph.d.-stipendiet efter den 31. december 1997, eller som tildeles stipendiet  

 tidligere, men som ikke opnår kandidatgrad inden 28. februar 1998 -  

 supplerende stipendium, således at dette også kan gives i forbindelse med  

 studierejser i udlandet.
Så længe nuværende ph.d.-stipendiater vælger at fortsætte på SU-ordningen,  

 opretholdes bestemmelserne om registrering af forbrugte ph.d.-stipendierater  

 i Styrelsen for Statens Uddannelsesstøtte (styrelsen) til sikring af, at der  

 ikke udbetales mere i støtte end fastsat i gældende lov.
For så vidt angår  

 »4+4-studerende«, der alene har adgang til SU-ph.d.-stipendium, vil  

 der blive opretholdt en registrering i styrelsen, som sætter styrelsen i  

 stand til fortsat at forhøje grænsen for det beløb, den studerende må tjene  

 ved siden af sin ordinære SU, med modtaget SU-ph.d.-stipendium.
 Det er med den foretagne omlægning ikke hensigten, at den enkelte  

 ph.d.-studerende, der påbegynder et ph.d.-studium inden opnåelse af  

 kandidatgrad og gennemfører dette, skal kunne opnå et samlet stipendiebeløb -  

 når der bortses fra barsel og sygdom - som overstiger det beløb, den  

 studerende kunne opnå ved at påbegynde studiet efter opnået kandidatgrad og  

 gennemføre det med lønnet ph.d.-stipendium.
Ændring af bestemmelser om statens uddannelsesstøtte Derudover indeholder lovforslaget en række ændringer til og præciseringer  

 af bestemmelserne i lovens afsnit I om uddannelsesstøtte til uddannelse  

 indtil kandidatgrad eller magisterkonferensgrad.
Forslagene indebærer ingen  

 grundlæggende ændringer i det eksisterende SU-system, men skal ses som en  

 ajourføring af systemet på baggrund af erfaringer, der er gjort siden den  

 seneste ændring af loven.
Som en del af en omlægning af pædagogikum for gymnasie- og hf-området, der  

 forventes indført fra andet halvår af 1998, skal kandidater, der er optaget  

 på pædagogikum, og hvis sidefagsuddannelse kun er normeret til 1 1/2 år,  

 gennemgå et semesters faglig supplering af deres sidefag efter gennemført  

 kandidateksamen og forud for påbegyndelse af pædagogikum.
Der foreslås indsat  

 en hjemmel til at give SU til den nævnte supplering.
Undervisningsministeriet har foretaget et eftersyn af området for  

 SU-godkendelse af ikke offentligt anerkendt uddannelse i Danmark, der foregår  

 ved en bestemt uddannelsesinstitution (SU til privat uddannelse), med henblik  

 på en vurdering af hensigtsmæssigheden af den praksis, der har udviklet sig,  

 herunder om kvaliteten er sikret i et omfang, der modsvarer, at uddannelser  

 er godkendt til SU.
Det er ministeriets opfattelse, at det fortsat er  

 vigtigt, at private uddannelser kan opnå godkendelse, dels for at give en  

 mangfoldighed i det samlede uddannelsesudbud, dels for at kunne aflaste de  

 offentlige uddannelsesinstitutioner, men eftersynet har også peget på et  

 behov for ændring af både lov- og bekendtgørelsesregler, der i højere grad  

 kan sikre en minimumskvalitet på området, jf. de særlige bemærkninger.
Lovforslaget indeholder en ny bestemmelse om, at SU-godkendelse af privat  

 uddannelse fremover skal ske tidsbegrænset.
Der er adgang hertil i de  

 gældende regler, men det ønskes, at der bliver tale om en betingelse, der  

 fremgår af selve loven, og at tidsbegrænsningen også kommer til at omfatte  

 allerede givne SU-godkendelser.
Tidsbegrænsede godkendelser vil lægge op til  

 en mere systematisk og dynamisk godkendelsespraksis, hvor der med mellemrum  

 ses på, om de godkendte uddannelser stadig opfylder betingelserne for  

 godkendelsen.
Ved udløbet af godkendelsesperioden, samt hvor der i øvrigt  

 fremkommer oplysninger - f.eks. fra elever/studerende - der peger på, at  

 uddannelsen ikke længere opfylder betingelserne, skal institutionen kunne  

 godtgøre, at den fortsat opfylder disse.
Det vil også blive overvejet, om  

 fortsat godkendelse skal gøres afhængig af, at uddannelsesinstitutionen for  

 egen regning får foranstaltet en uvildig evaluering.
Det ønskes endvidere  

 lovfæstet, at uddannelsesstøtte til privat uddannelse normalt gives inden for  

 klippekortet, idet det dog i særlige tilfælde skal være muligt for  

 undervisningsministeren at fravige dette udgangspunkt.
I forbindelse med ændringerne agter ministeriet at gennemføre en  

 undersøgelse af, om de allerede SU-godkendte private uddannelser lever op til  

 de fremtidige krav.
Undervisningsministeriet vil bede Evalueringscentret for  

 de videregående Uddannelser om at gennemgå de pågældende uddannelser.
Det foreslås, at misligholdt studiegæld skal kunne inddrives ved  

 udpantning i lighed med næsten alle andre offentlige krav.
Forslaget stilles  

 som led i den løbende effektivisering af det offentliges restanceinddrivelse  

 og vil medføre en lettere adgang til at inddrive skyldig studiegæld, dels i  

 form af udlæg i skyldnernes aktiver og dels i form af indberetning af  

 skyldnerne til et privat kreditoplysningsbureau.
I oktober 1996 blev administrationen af stats- og studielån under  

 tilbagebetaling overført fra SU-styrelsen til Hypotekbanken.
I konsekvens  

 heraf foreslås det, at bemyndigelsen til at fastsætte forskellige gebyrer i  

 forbindelse med tilbagebetalingen overføres til finansministeren.
 Lovforslaget indeholder endvidere bestemmelser om styrelsens adgang til at  

 udveksle oplysninger om individuelle støttemodtagere med andre indenlandske  

 og udenlandske myndigheder.
 Der stilles forslag om en ændring samt en præcisering af de materielle  

 regler om uddannelsessøgendes månedlige fribeløb og om en udvidelse af  

 adgangen til at eftergive gæld vedrørende for meget modtaget støtte.
 Der foreslås endelig en mindre ændring af reglerne om egenindkomst.
 Der henvises i øvrigt til de specielle bemærkninger.
Økonomiske og administrative konsekvenser Ændringerne i afsnit I i lov om statens uddannelsesstøtte forventes ikke  

 at medføre nævneværdige administrative eller økonomiske konsekvenser.
Dog  

 forventes der merudgifter til uddannelsesstøtte til faglig supplering i  

 forbindelse med pædagogikum på omkring 2,3 mio. kr. i 1998 og på omkring 3,6  

 mio. kr. i 1999 og 2000. Derudover ventes en merudgift i størrelsesordenen  

 500.000 kr. til eftergivelser.
Udgifterne til edb-udvikling forventes ikke at  

 overstige 50.000 kr.
Udgifterne vil blive afholdt inden for  

 Undervisningsministeriets ramme.
Reglerne om udpantning for skyldig studiegæld vil medføre et merprovenu i  

 form af inddrevne beløb, uden at det dog er muligt at give et konkret skøn  

 over provenuets størrelse Hvad angår ændringerne i afsnit II indebærer disse ingen merudgifter for  

 staten uanset udvidelsen af adgangen til at give supplerende  

 ph.d.-stipendium.
Det skyldes, at samtlige ph.d.-stipendieudgifter skal  

 holdes inden for den ramme, som institutionen har fået tildelt til formålet.
Miljømæssige og erhvervsøkonomiske konsekvenser Lovforslaget har ikke miljømæssige og erhvervsøkonomiske konsekvenser.
Forholdet til EU-retten Lovforslaget indeholder ikke EU-retlige aspekter.
Bemærkninger til lovforslagets enkelte bestemmelser Til § 1 Til nr. 1 Den foreslåede ændring er en konsekvens af nr. 5, 6 og 21.
Til nr. 2 Godkendelse af en privat uddannelse som SU-berettigende vil som i de  

 gældende regler være baseret på undervisningsministerens skøn.  

 Undervisningsministeren kan lægge en flerhed af overvejelser til grund for  

 sin afgørelse, bl.a. uddannelsesmæssige - herunder uddannelsens indhold og  

 uddannelsesinstitutionens art - arbejdsmarkedsmæssige - herunder om der må  

 stilles særlige krav til uddannelsen af hensyn til de fremtidige  

 arbejdsmarkedsfunktioner - og økonomiske - herunder om de udgifter, en  

 godkendelse til SU vil medføre, mere hensigtsmæssigt kan anvendes til andre  

 uddannelsesmæssige formål.
Da uddannelserne er private, kan ministeriet ikke  

 regulere uddannelserne eller gribe konkret ind i  

 uddannelsestilrettelæggelsen, og ministeriets muligheder for at skaffe  

 oplysninger om uddannelserne er begrænsede.
Det kan ikke på forhånd  

 udtømmende angives, hvilke kriterier ministeren kan lægge til grund for sit  

 skøn om, hvorvidt det er rimeligt, bl.a. når der henses til de  

 arbejdsfunktioner, som uddannelsen fører frem til varetagelsen af, og i  

 øvrigt forsvarligt over for de studerende at anvende offentlige midler til  

 formålet.
Ministeren må foretage en konkret vurdering på baggrund af  

 almindelige forvaltningsretlige regler af, om der er et tilstrækkeligt  

 grundlag for en godkendelse.
Ministeriets godkendelsespraksis må - udover på en række mere tekniske  

 krav, som fremgår af SU-bekendtgørelsen - kunne baseres på, at der ikke altid  

 vil kunne anvendes samme kriterier eller målestokke for godkendelsen, således  

 at der for nogle typer uddannelser stilles andre krav til en godkendelse end  

 på andre.
Som eksempel kan nævnes uddannelser, der fører til beskæftigelse på  

 områder, der grænser op af beskæftigelsesområder, hvor der kræves  

 autorisation, eller til beskæftigelse i institutioner, der overvejende er  

 statsligt finansieret, og som måske også varetager offentlige opgaver, og  

 hvor det offentlige derfor har en interesse i at sikre kvaliteten af  

 institutionernes uddannelse.
Hvor en uddannelse bruger en benævnelse, der kan  

 henlede tanken på en tilsvarende statslig uddannelse (f.eks.  

 læreruddannelse), må der også kunne stilles krav f.eks. til uddannelsens  

 længde for at undgå, at de uddannelsessøgende og senere ansættelsessteder  

 vildledes.
På områder, hvor ministeriet vil have særligt vanskeligt ved at få  

 indseende med, hvad der foregår på institutionerne, må der også kunne gives  

 afslag eller evt. stilles skærpede krav, hvis opfyldelse lettere kan  

 konstateres.
Endvidere må der kunne blive tale om afslag, hvis en i relation  

 til SU-lovgivningen privat uddannelsesinstitution modtager tilskud fra det  

 offentlige til sin uddannelsesaktivitet, men samtidig ønsker at drive en  

 privat uddannelse som indtægtsdækket virksomhed eller lignende.
Det er ikke  

 hensigtsmæssigt, at en sådan uddannelsesinstitution, der ofte er fuldt ud  

 finansieret ved statstilskud, gennem SU-reglerne får mulighed for at udbyde  

 uddannelse, som ikke er institutionens egentlige formål, og som dens tilskud  

 ikke må bruges til.
Der må også kunne gives afslag på SU-godkendelse af en  

 privat uddannelse, hvis der er risiko for, at denne uddannelse bliver eller  

 vil blive udbudt med hjælp af midler, som den pågældende institution har  

 modtaget i offentlige tilskud til andet formål.
Undervisningsministeren har i de hidtidige bekendtgørelsesregler for  

 godkendelse angivet, at en uddannelse ikke kan godkendes, medmindre  

 uddannelsen har et indhold og en kvalitet, der står mål med dansk  

 undervisningsstandard og giver en erhvervskompetence, der umiddelbart og  

 påviseligt kan finde almindelig anvendelse i Danmark.
Dette har for mange  

 givet det indtryk af, at en SU-godkendelse også var udtryk for en egentlig  

 »statsanerkendelse« af uddannelsen, således at ministeriet indestår  

 for uddannelsens kvalitet i samme omfang som for egentlige  

 bekendtgørelsesregulerede kompetencegivende uddannelser, for uddannelsens  

 relevans på arbejdsmarkedet osv.
Ministeriet har imidlertid på baggrund af udviklingen både i antallet af  

 godkendte uddannelser og i det faglige spektrum, de dækker, ikke haft  

 mulighed for at have et indseende med de pågældende uddannelser og deres  

 arbejdsmarkeder i et omfang, der gør det muligt at give en sådan garanti.
Det  

 er efter ministeriets opfattelse heller ikke ønskeligt.
SU-godkendelsen skal  

 således kunne gives til private uddannelser, hvor det offentlige ikke ønsker  

 at engagere sig med tilskud til aktiviteten med de krav til institutionen og  

 dens uddannelse, dette medfører, men hvor uddannelsen alligevel må antages at  

 dække en efterspørgsel på arbejdsmarkedet.
Staten skal selvfølgelig sikre, at  

 visse minimumskrav er opfyldt, men de uddannelsessøgende må også vejledes om,  

 at der er egen risiko forbundet med at tage en ikke offentligt anerkendt  

 uddannelse, også selvom der gives SU til den.
De uddannelsessøgende må også  

 selv søge oplysninger om uddannelserne.
Det samme gælder offentlige  

 myndigheder, der giver tilskud til uddannelsen, f.eks. som et led i en  

 aktivering.
Samtidig med, at Undervisningsministeriet ved lovforslaget ønsker at skabe  

 bedre muligheder for både gennem godkendelsesreglerne og den efterfølgende  

 kontrol at sikre en minimumskvalitet på området, ønsker ministeriet også at  

 ændre SU-bekendtgørelsen, så kravene til en godkendelse sættes på et niveau,  

 hvor der ikke skabes urealistiske forventninger hos de studerende, og hvor  

 ministeriet samtidig har en mulighed for at kontrollere, at de overholdes.
I  

 bekendtgørelsen agter undervisningsministeren også at indføre en regel om, at  

 uddannelsesinstitutioner, der markedsfører deres private uddannelse som  

 »statsanerkendt« o. lign., kan fratages SU-godkendelsen.
 Der ønskes som nævnt under de almindelige bemærkninger en ny bestemmelse i  

 loven, om at SU-godkendelsen fremover skal ske tidsbegrænset, samt en  

 ligeledes ny bestemmelse, hvorefter godkendelsen kan tages fra institutioner,  

 som ikke kan dokumentere, at de lever op til de mindstekrav for en  

 SU-godkendelse, der fremgår af bekendtgørelsesregler og godkendelsespraksis.  

 Denne bestemmelse muliggør tilbagekaldelse af en SU-godkendelse, hvor  

 fremkomne oplysninger, herunder evt. fra evalueringer af uddannelsen, hvor  

 udgiften afholdes af uddannelsesinstitutionen, jf. de almindelige  

 bemærkninger, skaber tvivl om, hvorvidt godkendelsen bør opretholdes, og hvor  

 uddannelsesinstitutionen ikke kan godtgøre, at SU-godkendelsen stadigvæk er  

 rimelig.
 Undervisningsministerens bemyndigelse til at fastsætte regler om  

 godkendelse og om tilbagekaldelse af godkendelsen foreslås udvidet til også  

 at omfatte regler om evaluering, herunder om hvem der kan eller skal foretage  

 en evaluering.
Til nr. 3 Den foreslåede ændring indebærer, at det vil blive muligt at fastsætte  

 regler om godkendelse af uddannelser i udlandet som støtteberettigende,  

 hvorefter kun uddannelser, der varer mindst eet undervisningsår, kan  

 godkendes som støtteberettigende.
Der vil stort set ikke blive tale om  

 ændringer med hensyn til, hvilke uddannelser i udlandet der giver ret til  

 uddannelsesstøtte, idet kortvarige uddannelser som regel ikke opfylder  

 betingelsen om, at uddannelser i udlandet for at give ret til støtte skal  

 give en erhvervskompetence, der umiddelbart kan finde almindelig anvendelse  

 her i landet. Ændringen ønskes gennemført for at lette administrationen af  

 godkendelse af uddannelser i udlandet som støtteberettigende.
Til nr. 4 Ifølge de gældende bekendtgørelsesregler om SU-godkendelse af privat  

 uddannelse er det en betingelse, at der er tale om en erhvervsrettet  

 ungdomsuddannelse eller videregående uddannelse.
Der kan altså kun være tale  

 om, at ministeriet godkender private uddannelser som SU-berettigende, hvis  

 disse giver en erhvervskompetence.
Denne grundlæggende betingelse anses  

 stadig for hensigtsmæssig.
Rubricering af en privat uddannelse som enten ungdomsuddannelse eller  

 videregående uddannelse kan imidlertid forekomme meget kunstig og vanskelig  

 at foretage uden for det offentlige uddannelsessystem, men den er ikke desto  

 mindre af stor vigtighed, idet støtte til videregående uddannelse gives inden  

 for klippekortet, mens uddannelsesstøtte til ungdomsuddannelse gives uden for  

 klippekortet.
Betydningen er, at SU til privat uddannelse i det førstnævnte  

 tilfælde begrænser den uddannelsessøgendes mulighed for senere at modtage SU  

 til videregående uddannelse, men ikke i det sidstnævnte tilfælde.
Godkendelsespraksis er sådan, at i dag er kun enkelte private uddannelser  

 placeret uden for klippekortet.
Det foreslås, at det kommer til at fremgå af  

 loven, at støtte til privat uddannelse som klart udgangspunkt gives inden for  

 klippekortet.
De eneste begrænsninger i, hvor mange ungdomsuddannelser man  

 kan modtage SU til, er, at man efter at have gennemført en gymnasial  

 uddannelse, ikke kan modtage SU til en ny gymnasial uddannelse, bortset fra  

 den 1-årige hhx, eller til en fri ungdomsuddannelse.
På baggrund af  

 ministeriets manglende mulighed for at regulere samt begrænsede indseende i  

 private uddannelser findes det ikke hensigtsmæssigt, at denne adgang til at  

 modtage SU i ubegrænset omfang omfatter privat uddannelse.
Et valg af en  

 privat uddannelse skal som altovervejende hovedregel for de  

 uddannelsessøgende have den konsekvens, at de bruger af deres klippekort.
Det kan imidlertid ikke udelukkes, at der vil være situationer, hvor det -  

 uanset den generelle vanskelighed ved at vurdere niveauet af private  

 uddannelser - må forekomme klart, at der er tale om en egentlig  

 ungdomsuddannelse, som der bør gives SU til uden for klippekortet.
Der  

 foreslås derfor indsat en hjemmel til undervisningsministeren, hvorefter  

 denne kan bestemme, at SU til en sådan uddannelse alligevel gives uden for  

 klippekortet.
Til nr. 5 og 6 De foreslåede ændringer er en konsekvens af den nye pædagogikumordning for  

 gymnasiet og hf, som er planlagt gennemført fra 1998. Ordningen tænkes at  

 indebære bl.a., at pædagogikum for kandidater, hvis sidefagsuddannelse kun er  

 normeret til 1 1/2 år, kædes sammen med et semesters faglig supplering af  

 sidefag i forlængelse af gennemført kandidateksamen og forud for påbegyndelse  

 af pædagogikum.
Optagelse på faglig supplering betinges af optagelse på  

 pædagogikum.
Den faglige supplering gennemføres på universitetet og udløser  

 ekstra SU-klip.
 Under den faglige supplering er de pågældende omfattet af de almindelige  

 regler om tildeling af SU, herunder med hensyn til indkomstkontrol,  

 studieaktivitet, mulighed for slutlån m.v.
Til nr. 7 og 8 Efter gældende praksis trækkes »lejeindtægt ved udleje af helårsbolig  

 en del af året samt sommerhus- og værelsesudlejning« fra i beregningen  

 af den indtægt, der lægges til grund, når egenindkomsten beregnes.
Told- og Skattestyrelsen opgør i dag »lejeværdi af bolig i egen  

 ejendom« og »lejeindtægt ved udleje af helårsbolig en del af året  

 samt sommerhus- og værelsesudlejning« særskilt.
Derfor foreslås § 23,  

 stk. 3, nr. 2, ændret, således at det kun er lejeværdien, der kan holdes uden  

 for egenindkomstopgørelsen, idet sigtet med bestemmelsen alene har været at  

 holde lejeværdien uden for.
 Der foreslås samtidig som stk. 5 indsat en bemyndigelse for  

 undervisningsministeren til at fastsætte regler om dette fradrag i  

 egenindkomsten, hvorefter henvisningen til skattereglerne vil kunne indsættes  

 i bekendtgørelsen om statens uddannelsesstøtte, og der ikke vil være behov  

 for at ændre loven, hvis skattereglerne ændres.
Til nr. 9 og 10 Bestemmelsen i § 24, stk. 3, nr. 5, foreslås ændret, således at  

 uddannelsessøgende, der ikke har flere klip, altid har det højeste fribeløb.  

 Det gælder, selvom de tager orlov fra uddannelsen, er i lønnet praktik eller  

 er studieinaktive.
Baggrunden for forslaget er, at man ikke finder det  

 rimeligt, at uddannelsessøgende, der f.eks. tager orlov i en periode, hvor de  

 ikke har flere klip, skal have nedsat deres fribeløb.
I konsekvens af den  

 foreslåede ændring foreslås det i § 24, stk. 2, præciseret, at stk. 3, nr. 5,  

 udgør en undtagelse til hovedreglen, hvorefter den uddannelsesmæssige  

 situation er afgørende for fribeløbet.
Bestemmelsen i § 24, stk. 3, nr. 4, foreslås samtidig præciseret, således  

 at det fremgår, at uddannelsessøgende, der modtager anden offentlig støtte,  

 der tilsigter at dække leveomkostningerne, har det højeste fribeløb, men kun  

 i perioder, der i øvrigt giver ret til uddannelsesstøtte.
Heri ligger, at  

 uddannelsessøgende, der tager orlov fra uddannelsen eller er studieinaktive,  

 og som i samme periode får anden offentlig støtte, i overensstemmelse med  

 hovedreglen har det mellemste fribeløb, jf. § 24, stk. 2, i lov om statens  

 uddannelsesstøtte.
Til nr. 11 Den foreslåede ændring er en konsekvens af nr. 21.
Til nr. 12 og 13 Det foreslås, at gæld vedrørende for meget udbetalt støtte (FM-gæld)  

 fremover - udover tilfælde, hvor støttemodtager har fået førtidspension eller  

 invaliditetsydelse - også skal kunne eftergives, hvis støttemodtageren  

 tidligst 4 år efter, at den seneste uddannelse er ophørt, kan dokumentere, at  

 vedkommendes erhvervsevne er nedsat i tilsvarende omfang.
Dette kan være  

 tilfældet, hvis der er en formodning for, at støttemodtageren på grund af  

 længere tids fravær fra arbejdsmarkedet ikke i fremtiden får  

 erhvervsindkomst.
Erhvervsevnen kan således være nedsat, hvis  

 støttemodtageren efter en længere arbejdsløshedsperiode overgår fra  

 arbejdsløshedsdagpenge til bistandshjælp, eller hvis låntager i en længere  

 uafbrudt periode - mindst 4 år - har haft bistandshjælp som eneste indkomst.
Til nr. 14-16 Det foreslås, at misligholdt studiegæld både i form af stats- og studielån  

 samt tidligere statsgaranterede studielån fremover skal kunne inddrives ved  

 udpantning, hvilket vil sige, at disse krav kan inddrives ved foretagelse af  

 udlæg uden foregående dom, forlig eller andet eksekutionsgrundlag.
Langt de  

 fleste offentlige fordringer er i dag tillagt udpantningsret, idet der er  

 tale om krav, hvis størrelse, grundlag og eksistens umiddelbart kan fastslås,  

 og som det ville være forbundet med uforholdsmæssigt store omkostninger og  

 ressourcer først at skulle undergive en almindelig retssag ved domstolene.  

 Hertil kommer, at skyldnerne altid har mulighed for at få behandlet  

 eventuelle indsigelser mod kravet af de administrative myndigheder og benytte  

 sig af den sædvanlige klageadgang.
 Misligholdt studiegæld har ikke hidtil kunnet inddrives ved udpantning,  

 dels på grund af manglende hjemmel og dels fordi de lånedokumenter, der i sin  

 tid er udstedt for lånene, kun i begrænset omfang kan danne grundlag for en  

 selvstændig fogedforretning uden forudgående dom eller forlig.
 Udpantningsmuligheden vil medføre en lettere adgang til at søge kravet  

 dækket ved udlæg i skyldnerens aktiver, men vil dog blive administreret  

 således, at udpantning kun vil blive sat i værk, såfremt det på forhånd må  

 antages, at skyldneren er i besiddelse af aktiver til genstand for udlæg.
Behovet for nu at udvide udpantningsadgangen, som omfatter de fleste andre  

 offentlige krav, til også at omfatte skyldig studiegæld er desuden  

 aktualiseret af vedtagelsen i 1994 af reglerne om videregivelse af  

 oplysninger om gæld til det offentlige til private kreditoplysningsbureauer.  

 Det er her en forudsætning for, at indberetning kan ske, at forskellige  

 betingelser er opfyldt, hvilket blandt andet er tilfældet, hvis gælden kan  

 inddrives ved udpantning.
Gælden skal dog være over 7.500 kr., og  

 indberetning kan ikke ske, hvis låntager har indgået en aftale om henstand  

 eller afdragsvis betaling af studiegælden.
Til nr. 17 Forslaget fremsættes som følge af, at administrationen af stats- og  

 studielån under tilbagebetaling er overført til Hypotekbanken efter § 8, stk.  

 2, i lov om Kongeriget Danmarks Hypotekbank og Finansforvaltning.
Forslaget  

 medfører, at bemyndigelsen til at fastsætte reglerne om gebyr for rykkerbreve  

 og låneopsigelser som følge af for sen eller manglende betaling af de løbende  

 ydelser overføres til finansministeren.
Finansministeren har i forvejen efter tekstanmærkning nr. 58 til  

 finanslovens § 7 adgang til at fastsætte regler om omkostningsbestemte  

 gebyrer for forskellige ekspeditioner i forbindelse med afviklingen af stats-  

 og studielån.
Det foreliggende forslag medfører, at også disse gebyrer kan  

 pålægges efter lov om statens uddannelsesstøtte, således at alle bestemmelser  

 om gebyrbetaling i forbindelse med låneafviklingen har hjemmel i SU-loven.
 Gebyrerne vil blive fastsat i Hypotekbankens gebyrregulativ, som udstedes  

 ved bekendtgørelse.
Til nr. 18 Administrationen af tilbagebetaling af stats- og studielån er den 14.  

 oktober 1996 overført til Hypotekbanken efter Hypotekbanklovens § 8, stk. 2.  

 Styrelsen skal fortsat være ansvarlig for at følge det samlede støttesystem  

 og dets adfærdsmæssige virkninger og skal derfor for at kunne varetage denne  

 opgave have individoplysninger fra Hypotekbanken som grundlag for statistiske  

 analyser af, hvordan støtteordningen virker i tilbagebetalingsfasen.
 Der foreslås derfor indsat en hjemmel for styrelsen til at indhente  

 individbaserede oplysninger fra Hypotekbanken om studielån under  

 tilbagebetaling samt oplysninger om krav, som hidrører fra misligholdte lån,  

 og som administreres af Hypotekbanken efter lovens § 36.
Med de mange opgaver i forbindelse med administrationen af  

 uddannelsesstøtte, der efterhånden varetages af uddannelsesstederne, er det  

 fundet rigtigst, at der i loven indsættes en bestemmelse om styrelsens  

 videregivelse af oplysninger til uddannelsesinstitutionerne.
Med hjemmel i  

 denne bestemmelse vil styrelsen kunne videregive alle de oplysninger,  

 uddannelsesinstitutionerne har brug for, når de skal vejlede de  

 uddannelsessøgende, og når de skal træffe beslutning om støttetildelingen,  

 dvs. f.eks. oplysninger om forældreindkomst, de uddannelsessøgendes  

 egenindkomst, studiegæld, anden offentlig støtte m.v.
Oplysningerne stilles typisk til rådighed ved, at uddannelsesstederne får  

 en opkobling til styrelsens edb-system, således at de får adgang til at hente  

 oplysninger om deres studerende.
Styrelsen vil også sende kopi af afgørelser  

 truffet af Ankenævnet for Uddannelsesstøtten og andre relevante afgørelser  

 m.v. til det pågældende uddannelsessted.
I 1996 fik ca. 900 borgere fra de andre nordiske lande tildelt statens  

 uddannelsesstøtte.
Studiestøtteadministrationerne i de nordiske lande har  

 aftalt at udveksle oversigter over de nordiske borgere, der modtager  

 uddannelsesstøtte.
Formålet er at sikre, at de pågældende ikke samtidig  

 modtager støtte fra deres hjemland og fra opholdslandet.
 Der foreslås derfor indsat en hjemmel for styrelsen til at overgive de  

 ønskede oplysninger til studiestøtteadministrationerne i de øvrige nordiske  

 lande.
Til nr. 19 Reglerne om styrelsens adgang til at indhente oplysninger i Hypotekbanken  

 vil blive fastsat efter drøftelse med finansministeren.
Til nr. 20 Den foreslåede bestemmelse er en konsekvens af nr. 18.
Til nr. 21 Lovens afsnit II gives en ny titel og omredigeres på baggrund af, at kun  

 ph.d.-studerende, der inden opnået kandidatgrad er indskrevet til et  

 ph.d.-studium på en uddannelsesinstitution i Danmark eller i udlandet,  

 fremover får ph.d.-stipendium efter loven, jf. dog overgangsordningen i § 3,  

 stk. 4, for ph.d.-studerende, der er tildelt ph.d.-stipendium inden lovens  

 ikrafttræden.
For at understrege forskellen mellem ph.d.-stipendium efter  

 denne lov og lønnet ph.d.-stipendium efter »Aftale om lønnede  

 ph.d.-stipendiater« benævnes stipendiet »SU-ph.d.-stipendium«.  

 Det findes unødvendigt at anføre, på hvilke typer uddannelsesinstitutioner  

 man kan indskrives til ph.d.-studier, idet dette reguleres af regler fastsat  

 med hjemmel i anden lovgivning.
Gældende § 48, stk. 1, er indarbejdet i § 47, stk. 2, idet det tillige  

 angives, at ph.d-stipendiet bortfalder, når den ph.d.-studerende bliver  

 kandidat.
Gældende § 48, stk. 2, er gentaget i § 47, stk. 3, med henblik på  

 studerende, der inden opnået kandidatgrad er indskrevet til ph.d.-studier på  

 udenlandske uddannelsesinstitutioner.
§ 48 svarer til gældende § 49, men er omredigeret.
Det angives, at  

 eventuelle ph.d.-stipendier til ph.d.-studier i udlandet administreres af  

 Forskerakademiet eller Rektorkollegiets Sekretariat.
 § 49 svarer til gældende § 50.
§ 50 er en omredigering af gældende §§ 51-52. En ph.d.-studerende er efter  

 de gældende regler berettiget til 149 ph.d.-stipendieklip under fuld 3-årig  

 uddannelse.
I »4+4-ordningen«, hvor den studerende er på deltid i  

 typisk 2 år, er 48 klip til disposition sideløbende med kandidatuddannelsen  

 og 48 klip hvert af de næste 2 år.
De 5 sidste er typisk til rådighed i  

 forbindelse med afslutningen af ph.d.-studiet.
Efter indgåelse af  

 »Aftale om lønnede ph.d.-stipendiater« vil en  

 »4+4-studerende« efter opnåelse af kandidatgrad ikke længere kunne  

 få SU-ph.d.-stipendium, medmindre de er omfattet af persongruppen i  

 lovforslagets § 3, stk. 4. På denne baggrund gives der som udgangspunkt kun  

 48 stipendierater efter de nye regler.
Undertiden vil den ph.d.-studerende  

 dog kun skulle have udbetalt et mindre antal rater, f.eks. hvis man giver  

 merit for dele af studiet.
Ligeledes vil en studerende fra udlandet, som ikke  

 har kandidatgrad, og som er interesseret i at tage dele af sit ph.d.-studium  

 i Danmark, kunne gives f.eks. 24 rater for 1 års studier.
De  

 »4+4-studerende« vil normalt samtidig have ret til  

 uddannelsesstøtte efter afsnit I i loven.
Den studerendes fribeløb i henhold  

 til SU-lovens afsnit I (§ 24) forhøjes fortsat med modtagne  

 ph.d.-stipendiebeløb efter lovens afsnit II.
 § 51 svarer til gældende § 53.
§ 52 svarer til gældende § 53 a, men indebærer derudover en udvidelse af  

 området for supplerende stipendium.
Med lov nr. 305 af 24. april 1996 om  

 ændring af lov om påligningen af indkomst- og formueskat til staten  

 (ligningsloven) opnåede ph.d.-studerende en høj grad af sidestilling med  

 arbejdstagere med hensyn til den skattemæssige behandling af udgifter i  

 forbindelse med studierejser til udlandet, når udgifterne blev afholdt af  

 stipendiegiver.
For så vidt angår sådanne udgifter i forbindelse med  

 studierejser i Danmark indførtes derimod i stedet med § 53 a i SU-loven et  

 supplerende stipendium, der skulle kompensere for beskatningen af  

 rejseudgifterne.
Stipendiet svarede til de afholdte skattepligtige  

 rejseudgifter.
De særregler for ph.d.-studerende, som gennemførtes ved lov  

 nr. 305 af 24. april 1996, har kun virkning for beløb, der ydes med virkning  

 for indkomstårene 1995-97, idet skatteministeren dog som nævnt under de  

 almindelige bemærkninger fremsætter lovforslag om en forlængelse til og med  

 år 2000 for personer, der ved denne lovs ikrafttræden får ph.d.-stipendium  

 efter lov om statens uddannelsesstøtte, og som inden den 28. februar 1998 har  

 mulighed for at gå over til lønnet ansættelse, men vælger at undlade dette.  

 På den baggrund udvides området for supplerende stipendium efter SU-loven til  

 også at omfatte rejser i udlandet.
§§ 53-54 svarer til gældende §§ 54-55, idet der dog i § 53 er indføjet en  

 pligt for den ph.d.-studerende til at oplyse en ny stipendiegiver om antallet  

 af SU-ph.d.-stipendierater, som vedkommende tidligere har fået udbetalt af en  

 anden stipendiegiver.
Bestemmelsen tilsigter at gøre den nye stipendiegiver i  

 stand til at overholde § 50, stk. 1. I langt de fleste tilfælde har denne dog  

 selv mulighed for at få adgang til de pågældende oplysninger, nemlig når  

 stipendiegiveren er bekendt med, at der har været en tidligere  

 stipendiegiver, og hvem denne er.
Det vil være tilfældet, når den  

 ph.d.-studerende ønsker merit for sine hidtidige studier.
 § 55 svarer til gældende § 56, stk. 2.
 Med hjemmel i den foreslåede bestemmelse i § 56 kan styrelsen fra  

 stipendiegiverne indhente de oplysninger, der er nødvendige for at forhøje  

 fribeløbene, jf. den foreslåede bestemmelse i § 24, stk. 6, i lov om statens  

 uddannelsesstøtte, for uddannelsessøgende, der i støtteåret har modtaget  

 SU-ph.d.-stipendium og eventuelt også supplerende ph.d.-stipendium efter den  

 foreslåede bestemmelse i § 52 i lov om statens uddannelsesstøtte.
Det påhviler for fremtiden stipendiegiverne at foretage optælling af  

 tildelte og udbetalte SU-ph.d.-stipendierater og tildelt og udbetalt  

 supplerende ph.d.-stipendium.
Styrelsen skal dog fortsat foretage denne  

 optælling for så vidt angår de ph.d.-studerende, der vælger at modtage  

 SU-ph.d.-stipendium i medfør af de overgangsregler, der gælder for  

 uddannelsessøgende, der pr. 31. december 1997 modtager ph.d.-stipendier, jf.  

 § 3 i denne lov.
 §§ 57-59 svarer til gældende §§ 58-60.
Til nr. 22 Den foreslåede ændring er en konsekvens af nr. 21.
Til nr. 23 Der er tale om en ændring, der udelukkende er af teknisk karakter, da  

 henvisningen rettelig skal være til § 20 i stedet for § 19.
Til § 2 Der henvises til bemærkningerne til § 1, nr. 14-16.
Til § 3 Det foreslås, at loven træder i kraft den 1. januar 1998.
Private uddannelser, der er godkendt som SU-berettigende efter de  

 hidtidige regler, vil skulle evalueres med henblik på en vurdering af, om de  

 fortsat bør godkendes i henhold til de nye regler, der vil blive fastsat i  

 medfør af denne lov.
Godkendes de pågældende uddannelser på ny vil det i  

 overensstemmelse med den nye affattelse af § 3 ske for en begrænset periode.  

 Tilbagekaldes godkendelsen derimod, vil uddannelsessøgende, der er optaget på  

 uddannelsen inden tilbagekaldelsen, dog også efter tilbagekaldelsen kunne  

 modtage uddannelsesstøtte til uddannelsens afslutning.  

 Undervisningsministeren vil kunne fastsætte en frist - enten generelt i  

 bekendtgørelse eller konkret rettet til de enkelte uddannelsesinstitutioner -  

 inden for hvilken, der skal tages fornyet stilling til uddannelsen.
Det  

 forudsættes, at den pågældende frist fastsættes således, at der med den  

 fornødne medvirken fra institutionernes side vil kunne gennemføres en  

 evaluering og en sagsbehandling i rette tid.
Hvis en godkendelse alligevel  

 ikke er forlænget eller tilbagekaldt inden for fristens udløb, bortfalder  

 godkendelsen.
Formålet med reglerne om udpantning for skyldig studiegæld er som nævnt  

 under lovforslagets almindelige bemærkninger at effektivisere  

 inddrivelsesarbejdet.
Det foreslås derfor, at reglerne også skal kunne  

 anvendes på fordringer, der er forfaldne inden lovens ikrafttræden.
Der indføres en overgangsordning for ph.d.-studerende, der ved lovens  

 ikrafttræden har ret til ph.d.-stipendium efter det hidtil gældende afsnit  

 II, men som også opfylder betingelserne for at opnå ansættelse efter  

 »Aftale om lønnede ph.d.-stipendiater«.
Disse kan vælge at  

 fortsætte med at få stipendium på de hidtil gældende vilkår.
De kan således  

 have disponeret på grundlag af de gældende regler, der bl.a. giver større  

 fleksibilitet og længere barselsperiode for studerende, der får børn under  

 ph.d.-studiet, end de nye ansættelsesregler.
I så fald vedbliver de med at  

 have status af studerende.
De kan endvidere inden for en periode af 2 måneder  

 fra lovens ikrafttræden, dvs. senest den 28. februar 1998, vælge at overgå  

 til ansættelse og således opnå lønmodtagerstatus.
Overgang til ansættelse  

 efter aftalen kan i henhold til Finansministeriets cirkulære om »Aftale  

 om lønnede ph.d.-stipendiater« normalt tidligst ske med en måneds varsel  

 til den 1. i en måned.
Ph.d.-stipendium efter lov om statens  

 uddannelsesstøtte bortfalder fra og med den måned, hvor overgangen sker.
Da  

 ph.d.-stipendium efter SU-loven udbetales forud, er personer, der skifter  

 status midt i ph.d.-studiet, i henhold til et protokollat til aftalen  

 ligeledes forudlønnede.
Ph.d.-studerende, der ved lovens ikrafttræden endnu ikke har opnået  

 kandidatgraden, vil indtil da skulle fortsætte med SU-ph.d.-stipendium.
Disse  

 kan også ved opnåelse af kandidateksamen vælge mellem at forblive på  

 SU-ph.d.-stipendium og at overgå til ansættelse.
Ansøgning om overgang til  

 ansættelse skal her foreligge senest 2 måneder efter datoen for bestået  

 kandidateksamen med overgang til ansættelse efter aftalen senest 3 måneder  

 efter bestået kandidateksamen.
Bestemmelser i det nugældende afsnit II, som ikke videreføres i den nye  

 affattelse af afsnit II, finder fortsat anvendelse på ph.d.-studerende, der  

 ved denne lovs ikrafttræden er omfattet af SU-ph.d.-ordningen, så længe dette  

 er tilfældet.
Dette indebærer bl.a., at styrelsens mere omfattende  

 registrering af oplysninger om de ph.d.-studerende med hjemmel i den  

 nugældende § 57 fortsætter for disse studerende, indtil de afslutter eller  

 ophører med ph.d.-studiet eller overgår til ansættelse.
Stipendiegiver har  

 endvidere efter 1997 fortsat pligt til at give styrelsen oplysninger omfattet  

 af § 57 om ph.d.-studerendes forhold i 1997, selvom de pågældende måtte været  

 gået over til ansættelse pr. 1. januar 1998.
Skriftlig fremsættelse (20. november 1997) Undervisningsministeren (Ole Vig Jensen):
 Hermed tillader jeg mig for det høje Ting at fremsætte:
 Forslag til lov om ændring af lov om statens uddannelsesstøtte og lov  

 om statsgaranterede studielån. (Stipendium til ph.d.-studium indtil opnåelse  

 af kandidatgrad m.v.).
(Lovforslag nr.
L 88).
Lovforslaget fremsættes som konsekvens af den aftale mellem regeringen og  

 AC om lønnede ph.d.-stipendiater, der forventes underskrevet inden for de  

 nærmeste par dage.
Aftalen indebærer, at ph.d.-stipendiater efter aftalens  

 ikrafttræden ansættes og modtager lønnet ph.d.-stipendium i stedet for  

 stipendier med hjemmel i SU-loven.
Ph.d.-studerende, der inden 1. januar 1998  

 er tildelt ph.d.-stipendium efter SU-loven, kan vælge at færdiggøre studiet  

 efter de gældende regler.
Da ph.d.-studerende, der følger et ph.d.-studium inden opnået  

 kandidatgrad, dvs. sideløbende med kandidatstudiet (den såkaldte  

 »4+4-ordning«), ikke omfattes af lønaftalen, vil ph.d.-stipendier  

 til sådanne personer også fremover skulle omfattes af SU-loven.
Derfor  

 opretholdes lovens afsnit II i en revideret form, hvor der er adgang til at  

 at modtage op til 48 ph.d.-stipendierater af en størrelse, der svarer til  

 SU-klip indtil kandidatgrad.
Der bliver også mulighed for at tildele op til  

 48 rater f.eks. til udenlandske studerende, der ikke er kandidater, men som  

 gerne vil tage en del af deres forskeruddannelse ved et dansk universitet.  

 Det vil endvidere være muligt at give ph.d.-stipendium efter SU-loven til  

 studerende, der inden opnået kandidatgrad indskrives til et fuldt  

 ph.d.-forløb ved en udenlandsk uddannelsesinstitution, men også her kun  

 indtil kandidatgrad.
Der foreslås indført en udvidelse af adgangen til såkaldt supplerende  

 stipendium, således at dette også kan gives ved studierejser i udlandet.  

 Supplerende stipendium gives i øjeblikket i forbindelse med studierejser i  

 Danmark og har til formål at kompensere for de ekstra udgifter til  

 skattebetaling, når rejseudgifterne, der afholdes af stipendiegiver, er  

 indkomstskattepligtige for den ph.d.-studerende.
Ph.d.-studerende med  

 ph.d.-stipendium efter SU-loven er for så vidt angår udlandsrejser i  

 øjeblikket tilgodeset i kraft af visse særregler i ligningslovens § 7 k, men  

 da disse regler ikke vil gælde for ph.d.-studerende, der tildeles  

 ph.d.-stipendium efter 1. januar 1998, foreslås den nævnte løsning.
Der foreslås endvidere en række ændringer i loven vedrørende SU i øvrigt.  

 Der er fortrinsvis tale om mindre justeringer i reglerne, idet der dog  

 foreslås indført hjemmel til at give SU efter opnåelse af kandidatgrad under  

 den faglige supplering af sidefag, der fra efteråret 1998 bliver en del af  

 pædagogikum på hf- og gymnasieområdet.
Der foreslås også indført  

 udpantningsadgang for misligholdt studiegæld og gæld som følge af for meget  

 modtaget støtte (FM-gæld), men der foreslås desuden en udvidelse af adgangen  

 til at eftergive FM-gæld.
Endvidere foreslås indsat enkelte bestemmelser, der specielt angår  

 godkendelse af private uddannelser som SU-berettigende.
Sådan godkendelse  

 foreslås gjort tidsbegrænset, ligesom der foreslås indsat en bestemmelse om,  

 at institutionen skal kunne godtgøre, at betingelserne for godkendelse  

 fortsat er tilstede.
Det kan gøres til en betingelse for godkendelse eller  

 fortsat godkendelse, at der gennemføres en uvildig evaluering af uddannelsen  

 for institutionens egen regning.
 Lovforslaget forventes at have merudgifter for Undervisningsministeriet i  

 størrelsesordenen knapt 3 mio. kr. i 1998 og omkring 4 mio. kr. i 1999 og  

 2000.
 Lovforslaget indeholder ikke miljømæssige og erhvervsøkonomiske aspekter.
 Idet jeg i øvrigt henviser til lovforslaget med bemærkninger, tillader jeg  

 mig at anbefale lovforslaget til hurtig og velvillig behandling i det høje  

 Ting.
Bilag I dette bilag er (med mindre skrift) indsat den gældende formulering  

 af de bestemmelser, der berøres af lovforslaget § 1 I lov om statens uddannelsesstøtte, jf. lovbekendtgørelse nr. 430 af 23.  

 maj 1996, foretages følgende ændringer:
 1. § 1 affattes således:
 »§ 1. Uddannelsessøgende kan få statens uddannelsesstøtte (SU) til  

 uddannelse indtil kandidatgrad eller magisterkonferensgrad, til ph.d.-studium  

 indtil opnåelse af kandidatgrad og til faglig supplering af sidefag i  

 forbindelse med optagelse på pædagogikum.
 Stk. 2. Uddannelsesstøtte til uddannelse indtil kandidatgrad eller  

 magisterkonferensgrad og til faglig supplering af sidefag i forbindelse med  

 optagelse på pædagogikumordningen for gymnasie- og hf-området administreres  

 af Styrelsen for Statens Uddannelsesstøtte (styrelsen).
 Stk. 3. Uddannelsesstøtte til ph.d.-studium administreres af den  

 enkelte stipendiegiver, jf. § 48.«.
 § 1 . Uddannelsessøgende kan få uddannelsesstøtte til uddannelse  

 indtil kandidatgrad eller magisterkonferensgrad og til Ph.D.-studium.
 Stk. 2. Uddannelsesstøtte til uddannelse indtil kandidatgrad eller  

 magisterkonferensgrad administreres af Styrelsen for Statens  

 Uddannelsesstøtte (styrelsen).
 Stk. 3. Uddannelsesstøtte til Ph.D.-studium administreres af den  

 enkelte stipendiegiver.
 2. § 3 affattes således:
 » § 3. En uddannelse i Danmark giver ret til  

 uddannelsesstøtte, når undervisningsministeren har godkendt dette, og  

 godkendelsen ikke senere er tilbagekaldt.
 Stk. 2. Godkendelse af privat uddannelse sker for en begrænset  

 periode.
 Stk. 3. Undervisningsministeren kan tilbagekalde en godkendelse af  

 en privat uddannelse, hvis uddannelsesinstitutionen ikke kan godtgøre, at  

 betingelserne for godkendelsen fortsat er opfyldt.
 Stk. 4. En godkendelse efter stk. 2 og en fortsat godkendelse  

 efter stk. 3 kan betinges af en uvildig evaluering for  

 uddannelsesinstitutionens egen regning.
 Stk. 5. Undervisningsministeren kan fastsætte regler om  

 godkendelse, om tilbagekaldelse af godkendelsen og om evaluering.
§ 3. En uddannelse i Danmark giver ret til uddannelsesstøtte, når  

 undervisningsministeren har godkendt dette og godkendelsen ikke senere er  

 tilbagekaldt.
Undervisningsministeren kan fastsætte regler om godkendelse og  

 tilbagekaldelse heraf.
 3. I § 4, stk. 1, indsættes efter  

 »uddannelsesstøtte«: », herunder, at uddannelserne skal have  

 en længere sammenhængende varighed, end det fremgår af § 5, stk. 1, nr.  

 2«.
 § 4. Undervisningsministeren kan fastsætte regler om, at  

 uddannelser i udlandet kan give ret til uddannelsesstøtte.
 4. I § 15 indsættes efter »videregående  

 uddannelse«: »og til privat uddannelse, jf. § 3, stk. 2-4,  

 medmindre andet bestemmes af undervisningsministeren«.
 § 15 . Uddannelsesstøtte gives inden for klippekortet til  

 videregående uddannelse.
 5. I § 16 indsættes efter stk. 4 som nyt stykke:
»Stk. 5 . Undervisningsministeren kan fastsætte regler om, at  

 rammen udvides med henblik på faglig supplering af sidefag efter opnået  

 kandidatgrad, hvis den studerende er optaget på pædagogikumordningen for  

 gymnasie- og hf-området, og kan herunder fravige bestemmelserne i § 18.« Stk. 5 og 6 bliver herefter stk. 6 og 7.
 6. I § 16, stk. 5 , der bliver stk. 6, ændres »stk.  

 2-4« til: »stk. 2-5«.
Stk. 5 . Udvidelse af rammen efter stk. 2-4 gælder kun for den  

 uddannelse, den uddannelsessøgende er i gang med.' 7. § 23, stk. 3, nr. 2, affattes således:
 »2) lejeværdien af bolig i egen ejendom,».
Stk. 3. I egenindkomsten fradrages - - - 2) overskud af danske ejendomme, jf. personskattelovens § 4, stk. 1, nr.  

 6, 8. I § 23 indsættes som stk. 5 :
 » Stk. 5 . Undervisningsministeren kan fastsætte nærmere  

 regler om fradrag efter stk. 3, nr. 2.«.
 9. I § 24, stk. 2, indsættes i nr. 2 efter  

 »uddannelsen«, i nr. 3 efter »studieaktiv« og i nr. 4  

 efter »uddannelsesstøtte«: », jf. dog stk. 3, nr. 5«.
Stk. 2. Fribeløbet er 11.158 kr. pr. måned (mellemste fribeløb)  

 for hver måned i støtteåret, hvor den uddannelsessøgende har - - - 2) været indskrevet ved en uddannelse, der giver ret til  

 uddannelsesstøtte, men har haft orlov fra uddannelsen, 3) været indskrevet ved en uddannelse, der giver ret til  

 uddannelsesstøtte, men ikke har været studieaktiv, eller 4) været i praktik, der ikke giver ret til uddannelsesstøtte.
 10. § 24, stk. 3, nr. 4 og 5 , affattes således:
»4) i perioder, der i øvrigt giver ret til uddannelsesstøtte, får  

 anden offentlig støtte, der tilsigter at dække leveomkostningerne, jf. § 2,  

 stk. 1, nr. 5, eller 5) ikke kan få stipendium og studielån, fordi støttetiden, jf. § 17, er  

 brugt, og ikke får udbetalt slutlån.«.
Stk. 3. Fribeløbet er 19.918 kr. pr. måned (højeste fribeløb) for  

 hver måned i støtteåret, hvor den uddannelsessøgende - - - 4) får anden offentlig støtte, der tilsigter at dække leveomkostningerne,  

 jf. § 2, stk. 1, nr. 5, eller 5) i perioder, der giver ret til uddannelsesstøtte, ikke kan få stipendium  

 og studielån, fordi støttetiden, jf. § 17, er brugt, og ikke får udbetalt  

 slutlån.
 11. § 24, stk. 6 , affattes således:
 » Stk. 6. Årsfribeløbet forhøjes, hvis en uddannelsessøgende i  

 et støtteår gennemgår ph.d.-studiet og får SU-ph.d.-stipendium efter afsnit  

 II, med:
 1) Beløb, den uddannelsessøgende får i SU-ph.d.-stipendium.
 2) Beløb, den uddannelsessøgende får i supplerende ph.d.-stipendium i  

 forbindelse med rejseudgifter til studierejser i Danmark og i udlandet, jf. §  

 52, og beløb, stipendiegiver afholder til rejseudgifter til studierejser i  

 Danmark og i udlandet, når de er indkomstskattepligtige i støtteåret for den  

 uddannelsessøgende, jf. § 52.«.
 Stk. 6 . Årsfribeløbet forhøjes, hvis en uddannelsessøgende i et  

 støtteår gennemgår Ph.D.-studiet og får Ph.D.-stipendium efter afsnit II,  

 med:
 1) Beløb, den uddannelsessøgende får i Ph.D.-stipendium i perioder, hvor  

 den uddannelsessøgende gennemgår Ph.D.-studiet samtidig med uddannelse indtil  

 kandidatgrad eller magisterkonferensgrad.
 2) Beløb, den uddannelsessøgende får i supplerende Ph.D.-stipendium i  

 forbindelse med rejseudgifter til studierejser i Danmark, jf. § 53 a, og  

 beløb, stipendiegiver afholder til rejseudgifter til studierejser i Danmark,  

 når de er indkomstskattepligtige i støtteåret for den uddannelsessøgende, jf.  

 § 53 a.
 12. § 31, stk. 4 , affattes således:
» Stk. 4. Styrelsen kan eftergive for meget modtaget  

 uddannelsesstøtte, hvis 1) støttemodtageren er tilkendt førtidspension eller invaliditetsydelse  

 efter lov om social pension, eller 2) støttemodtagerens erhvervsevne er nedsat i tilsvarende omfang.«.
Stk. 4. Styrelsen kan eftergive for meget udbetalt  

 uddannelsesstøtte, hvis støttemodtageren er tilkendt førtidspension eller  

 invaliditetsydelse efter lov om social pension.
Eftergivelse sker efter  

 reglerne om eftergivelse af studiegæld i lov om tilskud til afvikling af  

 studiegæld og om eftergivelse af studiegæld.
 13. I § 31 indsættes som stk. 5 :
 » Stk. 5. Styrelsen bedømmer efter anmodning støttemodtagerens  

 forhold med henblik på eftergivelse efter stk. 4. Bedømmelsen efter stk. 4,  

 nr. 2, kan tidligst ske 4 år efter, at den seneste uddannelse er  

 ophørt.«.
 14. Overskriften til Kapitel 9 affattes således:
»Inddrivelse« 15. I § 37, stk. 1 , indsættes efter »inddrives  

 ved«: »udpantning.
Inddrivelse kan endvidere ske ved«.
 16. I § 37, stk. 2 , ændres »lønindeholdelsen«  

 til: »lønindeholdelse efter stk. 1«.
Kapitel 9 Lønindeholdelse § 37. Misligholdt gæld efter §§ 31 og 36 samt efter den tidligere  

 lovgivning om uddannelsesstøtte, herunder påløbne renter og omkostninger, kan  

 inddrives ved indeholdelse i løn m.v. hos den pågældende efter reglerne for  

 inddrivelse af personlige skatter i kildeskatteloven.
 Stk. 2 . Undervisningsministeren kan fastsætte nærmere regler om  

 fremgangsmåden i forbindelse med lønindeholdelsen, herunder om klageadgang og  

 klagefrist.
 17. I § 38 udgår »eller ydelser på lån«, og som  

stk. 2 indsættes:
» Stk. 2. Finansministeren fastsætter regler om betaling af  

 gebyrer i forbindelse med tilbagebetaling af stats- og studielån.« § 38. Undervisningsministeren fastsætter regler om gebyr for  

 rykkerbrev og opsigelse efter udløbet af den betalingsfrist, der er fastsat  

 ved opkrævning af for meget udbetalt uddannelsesstøtte eller ydelser på lån,  

 der er givet efter denne lov eller tidligere lovgivning om uddannelsesstøtte.
 18. I § 39 indsættes efter stk. 2 som nye stykker:
 » Stk. 3. Styrelsen kan hos Hypotekbanken indhente de  

 oplysninger om stats- og studielån under tilbagebetaling og om krav efter §  

 36, som er nødvendige for at følge udviklingen i det samlede støttesystem.
Stk. 4. Styrelsen kan til uddannelsesinstitutionerne videregive de  

 oplysninger om den uddannelsessøgende og dennes forældre, der er nødvendige  

 ved administration af tildeling af uddannelsesstøtte og ved  

 uddannelsesinstitutionernes vejledning om tilbagebetaling af  

 uddannelsesstøtte.
Styrelsen kan endvidere stille de nævnte oplysninger til  

 rådighed for institutionerne.
 Stk. 5. Styrelsen kan til studiestøtteadministrationerne i de  

 øvrige nordiske lande videregive de oplysninger om tildeling af statens  

 uddannelsesstøtte til borgere fra det pågældende land, der er nødvendige for  

 kontrollen af, at de ikke for samme periode modtager både statens  

 uddannelsesstøtte og uddannelsesstøtte fra deres hjemland.«.
 Stk. 3 bliver herefter stk. 6.
 19. I § 39, stk. 3, der bliver stk. 6, ændres i nr.  

 1 »stk. 1 og 2« til: »stk. 1-3«.
Stk. 3. Undervisningsministeren kan fastsætte regler om 1) adgangen til at indhente oplysningerne efter stk. 1 og 2 og kan  

 herunder fastsætte, hvilke oplysninger der skal gives i elektronisk form, 20. I § 42, stk. 1, 2. pkt., ændres »jf. stk. 3, nr.  

 1« til: »jf. stk. 6, nr. 1«.
§ 42. De afgørelser, styrelsen kan træffe, kan efter  

 undervisningsministerens bestemmelse helt eller delvis henlægges til  

 vedkommende uddannelsesinstitution.
Uddannelsesinstitutionen kan indhente de  

 oplysninger, der er nævnt i § 39, stk. 1 og 2, jf. stk. 3, nr. 1, hvis  

 afgørelserne er henlagt til institutionen.
 21. Afsnit II affattes således:
» Afsnit II Uddannelsesstøtte til ph.d.-studiet inden opnåelse af kandidatgrad Kapitel 12 Støtteform, støttebetingelser, støttebeløb, administration,  

 klageadgang m.v.
§ 47. Ph.d.-studerende kan få stipendium til ph.d.-studier  

 (SU-ph.d.-stipendium), når de 1) inden opnået kandidatgrad er indskrevet til et ph.d.-studium på en  

 uddannelsesinstitution i Danmark eller i udlandet og 2) er danske statsborgere eller efter international overenskomst har ret  

 til ph.d.-stipendium på lige fod med danske statsborgere eller i støttemæssig  

 henseende ved uddannelser i Danmark ligestilles med danske statsborgere af  

 undervisningsministeren.
Undervisningsministeren kan fastsætte regler om,  

 hvilke ph.d.-studerende der ligestilles med danske statsborgere.
Stk. 2. Ph.d.-stipendiet kan ikke gives eller bortfalder, hvis 1) den ph.d.-studerende får anden offentlig støtte, der tilsigter at dække  

 leveomkostningerne, bortset fra uddannelsesstøtte efter afsnit I i denne lov, 2) den ph.d.-studerende har lønnet arbejde ved siden af studiet uden for  

 de rammer, stipendiegiver fastsætter efter § 54, nr. 4, 3) den ph.d.-studerende afbryder ph.d.-studiet, 4) indskrivningen ophører, eller når 5) den ph.d.-studerende opnår kandidatgrad.
 Stk. 3. Ph.d.-stipendiet bortfalder desuden, hvis en  

 ph.d.-studerende, der er indskrevet til et ph.d.-studium i udlandet, ikke er  

 studieaktiv eller kvalificeret til at gennemføre studiet.
 § 48. Ph.d.-stipendium efter § 47, stk. 1, kan gives af den  

 uddannelsesinstitution i Danmark, hvor den ph.d.-studerende er indskrevet.  

 Hvis den ph.d.-studerende er indskrevet ved en udenlandsk  

 uddannelsesinstitution, kan stipendium efter § 47, stk. 1, gives af  

 Forskerakademiet eller Rektorkollegiets Sekretariat.
 Stk. 2. Undervisningsministeren kan bestemme, at andre  

 institutioner, råd m.v. kan give SU-ph.d.-stipendium.
 § 49. Ph.d.-stipendiet gives som en eller flere stipendierater pr.  

 kalendermåned (støttemåned) i et kalenderår (støtteåret) og desuden som  

 supplerende ph.d.-stipendium efter § 52.
 Stk. 2. En stipendierate svarer til det månedlige stipendium med  

 udeboendesats efter afsnit I i denne lov.
Stk. 3. Stipendiegiver fastsætter, hvor mange tildelte  

 stipendierater en ph.d.-studerende får udbetalt på de enkelte dele af  

 studiet.
Der kan ikke udbetales mindre end een stipendierate pr. måned, jf.  

 dog § 52. Udbetaling af stipendierater sker månedsvis forud.
 Stk. 4. Stipendierater udbetales tidligst fra den måned,  

 stipendiegiver tildeler stipendiet, og tidligst fra den måned, ph.d.-studiet  

 efter indskrivningen begynder.
§ 50. Der kan i alt gives op til 48 stipendierater til  

 ph.d.-studier, der påbegyndes før opnåelse af kandidatgrad.
Herudover kan der  

 dog gives supplerende stipendierater efter § 51 og supplerende  

 ph.d.-stipendium efter § 52.
 Stk. 2. Til ph.d.-studerende, der kun indskrives til dele af  

 ph.d.-studiet, gives stipendierater til de dele af studiet, der gennemgås.  

 Antallet af stipendierater efter stk. 1 nedsættes med 2 stipendierater for  

 hver måned, studietiden er nedsat.
 Stk. 3. Stipendiegiver kan nedsætte antallet af stipendierater  

 efter stk. 1 og 2 i det omfang, den ph.d.-studerende fra anden side har  

 modtaget bindende tilsagn om støtte, der ikke er omfattet af § 47, stk. 2,  

 nr. 1, eller løn til studiet.
§ 51. En ph.d.-studerende kan få supplerende stipendierater ved  

 fravær fra ph.d.-studiet på grund af sygdom, hvis studiet forsinkes på grund  

 af sygdommen.
Den studerende kan højst få supplerende stipendierater for 4  

 måneders fravær inden for en sammenhængende periode på 12 måneder.
 Stk. 2. En ph.d.-studerende moder får i forbindelse med fødsel  

 eller adoption supplerende stipendierater i indtil 12 måneder.  

 Undervisningsministeren kan bestemme, at moderen kan overlade en eller flere  

 af de supplerende stipendierater til faderen, hvis han får ph.d.-stipendium.
 Stk. 3. En ph.d.-studerende fader får i forbindelse med fødsel  

 eller adoption supplerende stipendierater i indtil 6 måneder.
Stk. 4. For hver måned efter stk. 1-3 får den ph.d.-studerende et  

 antal stipendierater, der svarer til det antal månedlige stipendierater, der  

 blev udbetalt umiddelbart før fraværet på grund af sygdom eller udbetalt  

 umiddelbart før fødslen eller adoptionen.
Den studerende kan dog højst få 2  

 stipendierater pr. måned.
 Stk. 5. Undervisningsministeren kan fastsætte nærmere regler om de  

 supplerende stipendierater.
 § 52. En ph.d.-studerende, der får ph.d.-stipendium, kan få  

 supplerende ph.d.-stipendium i forbindelse med studierejser i Danmark og i  

 udlandet, hvis studierejserne indgår som en del af ph.d.-studiet, og hvis  

 rejseudgifterne afholdes af stipendiegiver og er indkomstskattepligtige for  

 den ph.d.-studerende.
 Stk. 2. Det supplerende stipendium svarer til rejseudgifterne.
 Stk. 3. Undervisningsministeren kan fastsætte regler om det  

 supplerende stipendium, herunder om udbetalingen og om, at det supplerende  

 stipendium kan eller skal gives af den uddannelsesinstitution, hvor den  

 ph.d.-studerende er indskrevet til ph.d.-studiet, selv om  

 uddannelsesinstitutionen ikke er stipendiegiver.
 Stk. 4. Undervisningsministeren kan fastsætte regler om, hvilke  

 rejseudgifter der kan medføre supplerende stipendium.
 § 53. Den ph.d-studerende oplyser stipendiegiver om:
 1) Navn, adresse, personnummer og statsborgerskab.
 2) Lønnet arbejde ved siden af ph.d.-studiet.
3) Bindende tilsagn om a) offentlig støtte, der tilsigter at dække leveomkostningerne, bortset  

 fra uddannelsesstøtte efter afsnit I i denne lov, b) støtte i øvrigt til studiet eller c) løn til studiet.
 4) Afbrydelse af studiet.
 5) Antal ph.d.-stipendierater, som den ph.d.-studerende tidligere har fået  

 udbetalt af en anden stipendiegiver.
 Stk. 2. Den ph.d.-studerende skal efter stipendiegivers anmodning  

 dokumentere, at fravær fra ph.d.-studiet skyldes sygdom, eller dokumentere  

 fødsel eller adoption.
 § 54. Stipendiegiver bestemmer:
 1) Indhold og udformning af ansøgninger, dokumentation m.v.
 2) Frister for aflevering af ansøgninger, dokumentation m.v.
 3) Hvordan stipendiet udbetales.
 4) Rammerne for de studerendes lønnede arbejde ved siden af ph.d.-studiet.
 5) Hvilke oplysninger m.v. der gives skriftligt.
§ 55. Stipendiegiver kan hos offentlige myndigheder og private  

 institutioner indhente oplysninger til brug ved afgørelsen af, om en ansøger  

 er berettiget til ph.d.-stipendium.
Stipendiegiver kan herunder fastsætte,  

 hvilke oplysninger der skal gives i elektronisk form.
 § 56. Stipendiegiver giver ved hvert støtteårs udløb styrelsen  

 følgende oplysninger om ph.d.-studerende, der har modtaget  

 SU-ph.d.-stipendium i støtteåret:
 1) Den ph.d.-studerendes navn og personnummer.
 2) Det antal ph.d.-stipendierater, der er udbetalt i støtteåret.
 3) Beløb, den ph.d.-studerende har fået udbetalt som supplerende  

 ph.d.-stipendium efter § 52.
 Stk. 2. Styrelsen kan fastsætte frister for indsendelse af  

 oplysninger efter stk. 1.
 Stk. 3. Styrelsen kan bestemme, at oplysninger, der skal gives til  

 styrelsen, gives i elektronisk form.
§ 57. Når den uddannelsesinstitution, hvor den ph.d-studerende er  

 indskrevet til ph.d.-studiet, ikke er stipendiegiver, skal institutionen give  

 oplysning til stipendiegiver, hvis 1) den ph.d.-studerendes indskrivning ophører, 2) den studerende afbryder studiet eller 3) den studerende er fraværende fra studiet på grund af sygdom, fødsel  

 eller adoption.
 § 58. Stipendierater, den ph.d.-studerende har modtaget, skal  

 tilbagebetales, hvis den studerende har tilsidesat oplysningspligten efter §  

 53, stk. 1, eller i øvrigt har modtaget stipendierater mod bedre vidende.
Stk. 2. Stipendiegiver kan indgå aftale om afdragsvis  

 tilbagebetaling.
Afdragsordningen bortfalder, hvis ydelserne trods påkrav  

 udebliver.
Stk. 3. Det til enhver tid skyldige beløb forrentes med en årlig  

 rente, der svarer til den, der følger af lov om renter ved forsinket  

 betaling.
Renten tilskrives en gang om året.
 Stk. 4. Inddrivelse kan ske efter bestemmelserne om  

 lønindeholdelse i afsnit I og III i denne lov.
§ 59. Stipendiegiver træffer afgørelse i alle spørgsmål i  

 forbindelse med tildeling og udbetaling af ph.d.-stipendium.
Stipendiegivers  

 afgørelse kan ikke indbringes for anden administrativ myndighed.«.
Afsnit II Uddannelsesstøtte til Ph.D.-studiet Kapitel 12 Støtteform, støttebetingelser, støttebeløb, administration,  

 klageadgang m.v.
§ 47. Ph.D.-studerende kan få stipendium til Ph.D.-studiet  

 (Ph.D.-stipendium, når de 1) er indskrevet til et Ph.D.-studium på en højere uddannelsesinstitution  

 i Danmark eller i udlandet og 2) er danske statsborgere eller efter international overenskomst har ret  

 til Ph.D.-stipendium på lige fod med danske statsborgere eller i støttemæssig  

 henseende ved uddannelser i Danmark ligestilles med danske statsborgere af  

 undervisningsministeren.
Undervisningsministeren kan fastsætte regler om,  

 hvilke Ph.D.-studerende der ligestilles med danske statsborgere.
Stk. 2. Ph.D.-stipendiet kan ikke gives eller bortfalder, hvis den  

 Ph.D.-studerende 1) får anden offentlig støtte, der tilsigter at dække leveomkostningerne,  

 bortset fra uddannelsesstøtte efter afsnit I i denne lov eller 2) har lønnet arbejde ved siden af studiet uden for de rammer,  

 stipendiegiver fastsætter efter § 55, nr. 4.
 § 48. Ph.D.-stipendiet bortfalder, hvis indskrivningen ophører  

 eller den Ph.D.-studerende afbryder Ph.D.-studiet.
 Stk. 2 . Ph.D.-stipendiet bortfalder desuden, hvis en  

 Ph.D.-studerende, der er indskrevet til et Ph.D.-studium i udlandet, ikke er  

 studieaktiv eller kvalificeret til at gennemføre studiet.
 § 49. En højere uddannelsesinstitution i Danmark kan give  

 Ph.D.-stipendium til institutionens Ph.D.-studier.
 Stk. 2 . Undervisningsministeren kan bestemme, at andre  

 institutioner, råd, m.v. kan give Ph.D.-stipendium til et Ph.D.-studium på en  

 dansk eller udenlandsk uddannelsesinstitution.
 § 50. Ph.D.-stipendiet gives som en eller flere stipendierater pr.  

 kalendermåned (støttemåned) i et kalenderår (støtteåret), og desuden som  

 supplerende stipendium efter § 53 a.
 Stk. 2. En stipendierate svarer til det månedlige stipendium med  

 udeboendesats efter afsnit I i denne lov.
Stk. 3. Stipendiegiver fastsætter, hvor mange tildelte  

 stipendierater en Ph.D.-studerende får udbetalt på de enkelte dele af  

 studiet.
Der kan ikke udbetales mindre end een stipendierate pr. måned, jf.  

 dog § 53 a.
Udbetaling af stipendierater sker månedsvis forud.
 Stk. 4. Stipendierater udbetales tidligst fra den måned,  

 stipendiegiver tildeler Ph.D.-stipendiet, og tidligst fra den måned, Ph.  

 D.-studiet efter indskrivningen begynder.
 § 51. Der kan i alt gives 149 stipendierater til Ph.D.-studier.  

 Herudover kan der dog gives supplerende stipendierater efter § 53 og  

 supplerende stipendium efter § 53 a.
 § 52. Til Ph.D.-studerende, der indskrives til hele Ph.D.-studiet,  

 gives 149 stipendierater.
Stk. 2 . Til Ph.D.-studerende, der kun indskrives til afsluttende  

 dele af Ph.D.-studiet, gives stipendierater til de dele af studiet, der  

 gennemgås.
Antallet af stipendierater efter stk. 1 nedsættes med 4  

 stipendierater for hver måned, studietiden er nedsat.
 Stk. 3 . Stipendiegiver kan nedsætte antallet af stipendierater  

 efter stk. 1 og 2 i det omfang, den Ph.D.-studerende fra anden side har  

 modtaget bindende tilsagn om støtte, der ikke er omfattet af § 47, stk. 2,  

 nr. 1, eller løn til studiet.
§ 53. En Ph.D.-studerende kan få supplerende stipendierater ved  

 fravær fra Ph.D.-studiet på grund af sygdom, hvis studiet forsinkes på grund  

 af sygdommen.
Den studerende kan højst få supplerende stipendierater for 4  

 måneders fravær inden for en sammenhængende periode på 12 måneder.
 Stk. 2. En Ph.D.-studerende moder får i forbindelse med fødsel  

 eller adoption supplerende stipendierater i indtil 12 måneder.  

 Undervisningsministeren kan bestemme, at moderen kan overlade en eller flere  

 af de supplerende stipendierater til faderen, hvis han får Ph.D.-stipendium.
 Stk. 3. En Ph.D.-studerende fader får i forbindelse med fødsel  

 eller adoption supplerende stipendierater i indtil 6 måneder.
Stk. 4. For hver måned efter stk. 1-3 får den Ph.D.-studerende et  

 antal stipendierater, der svarer til det antal månedlige stipendierater, der  

 blev udbetalt umiddelbart før fraværet på grund af sygdom eller udbetalt  

 umiddelbart før fødslen eller adoptionen.
Den studerende kan dog højst få 4  

 stipendierater pr. måned.
 Stk. 5 . Undervisningsministeren kan fastsætte nærmere regler om  

 de supplerende stipendierater.
§ 53 a.
En Ph.D.-studerende, der får Ph.D.-stipendium, kan få  

 supplerende stipendium i forbindelse med studierejser i Danmark, hvis  

 studierejserne indgår som en del af Ph.D.-studiet, og hvis rejseudgifterne  

 afholdes af stipendiegiver og er indkomstskattepligtige for den  

 Ph.D.-studerende.
 Stk. 2. Det supplerende stipendium svarer til rejseudgifterne.
 Stk. 3 . Undervisningsministeren kan fastsætte regler om det  

 supplerende stipendium, herunder om udbetalingen og om, at det supplerende  

 stipendium kan eller skal gives af den højere uddannelsesinstitution, hvor  

 den Ph.D.-studerende er indskrevet til Ph.D.-studiet, selv om  

 uddannelsesinstitutionen ikke er stipendiegiver.
 Stk. 4 . Undervisningsministeren kan fastsætte regler om, hvilke  

 rejseudgifter der kan medføre supplerende stipendium.
 § 54. Den Ph.D.-studerende oplyser stipendiegiver om:
 1) Navn, adresse, personnummer og statsborgerskab.
 2) Lønnet arbejde ved siden af Ph.D.-studiet.
3) Bindende tilsagn om a) offentlig støtte, der tilsigter at dække leveomkostningerne, bortset  

 fra uddannelsesstøtte efter afsnit I i denne lov, b) støtte i øvrigt til studiet eller c) løn til studiet.
 4) Afbrydelse af studiet.
 Stk. 2. Den Ph.D.-studerende skal efter stipendiegivers anmodning  

 dokumentere, at fravær fra Ph.D.-studiet skyldes sygdom, eller dokumentere  

 fødsel eller adoption.
 § 55. Stipendiegiver bestemmer:
 1) Indhold og udformning af ansøgninger, dokumentation m.v.
 2) Frister for aflevering af ansøgninger, dokumentation m.v.
 3) Hvordan stipendiet udbetales.
 4) Rammerne for de studerendes lønnede arbejde ved siden af Ph.D.-studiet.
 5) Hvilke oplysninger m.v. der gives skriftligt.
 § 56. Stipendiegiver indhenter oplysning i styrelsen om den  

 studerendes tidligere forbrug af stipendierater til Ph.D.-studier, inden  

 Ph.D.-stipendiet tildeles.
Stk. 2. Stipendiegiver kan hos offentlige myndigheder og private  

 institutioner indhente oplysninger til brug ved afgørelsen af, om en ansøger  

 er berettiget til Ph.D.-stipendium.
Stipendiegiver kan herunder fastsætte,  

 hvilke oplysninger der skal gives i elektronisk form.
§ 57. Stipendiegiver giver styrelsen oplysning om tildelte  

 Ph.D.-stipendier.
Stipendiegiver oplyser om den Ph.D.-studerendes navn og  

 personnummer og det antal stipendierater, der er tildelt.
 Stk. 2. Stipendiegiver giver ved hvert støtteårs udløb styrelsen  

 oplysning om:
 1) Den studerendes navn og personnummer.
 2) Det antal stipendierater, der er udbetalt i støtteåret.
 3) Perioder, hvor udbetaling er sket.
 4) Ændringer i antallet af tidligere tildelte stipendierater efter § 52,  

 stk. 2 og 3.
 5) Tildelte supplerende stipendierater efter § 53 og supplerende  

 stipendium efter § 53 a.
 Stk. 3. Stipendiegiver giver styrelsen oplysning om det antal  

 stipendierater, der er udbetalt i kalenderåret, når en Ph.D.-studerende  

 afbryder eller afslutter Ph.D.-studiet, og når indskrivningen ophører.
 Stk. 4. Stipendiegiver giver ved hvert støtteårs udløb styrelsen  

 oplysning om beløb, stipendiegiver efter § 53 a har afholdt til rejseudgifter  

 til studierejser i Danmark, når beløbene er indkomstskattepligtige i  

 støtteåret for den Ph.D.-studerende.
 Stk. 5. Styrelsen kan fastsætte frister for indsendelse af  

 oplysninger efter stk. 1-3.
 Stk. 6. Styrelsen kan bestemme, at oplysninger, der skal gives til  

 styrelsen, gives i elektronisk form.
§ 58. Når den højere uddannelsesinstitution, hvor den  

 Ph.D.-studerende er indskrevet til Ph.-studiet, ikke er stipendiegiver, skal  

 institutionen give oplysning til stipendiegiver, hvis 1) den Ph.D.studerendes indskrivning ophører, 2) den studerende afbryder studiet eller 3) den studerende er fraværende fra studiet på grund af sygdom, fødsel  

 eller adoption.
 § 59. Stipendierater, den Ph.D.-studerende har modtaget, skal  

 tilbagebetales, hvis den studerende har tilsidesat oplysningspligten efter §  

 54, stk. 1, eller i øvrigt modtaget stipendierater mod bedre vidende.
Stk. 2. Stipendiegiver kan indgå aftale om afdragsvis  

 tilbagebetaling.
Afdragsordningen bortfalder, hvis ydelserne trods påkrav  

 udebliver.
Stk. 3 . Det til enhver tid skyldige beløb forrentes med en årlig  

 rente, der svarer til den, der følger af lov om renter ved forsinket  

 betaling.
Renten tilskrives en gang om året.
 Stk. 4. Inddrivelse kan ske efter bestemmelserne om  

 lønindeholdelse i afsnit I og III i denne lov.
§ 60. Stipendiegiver træffer afgørelse i alle spørgsmål i  

 forbindelse med tildeling og udbetaling af Ph.D.-stipendium.
Stipendiegivers  

 afgørelse kan ikke indbringes for anden administrativ myndighed.
 22. § 60 ophæves.
 23. I § 62, stk. 7, ændres »§ 19« til: »§  

 20«.
 Stk. 7. Uddannelsessøgende, der før den 15. marts 1988 er begyndt  

 på en videregående uddannelse, der gav ret til uddannelsesstøtte, og som er  

 blevet indplaceret i klippekortsystemet med udgangspunkt i sædvanlig  

 studietid plus 1 år, kan få udbetalt dobbeltklip efter § 19 i det omfang,  

 klippene er opsparet efter den 1. august 1989.
§ 2 I lov nr. 372 af 14. juni 1995 om statsgaranterede studielån foretages  

 følgende ændringer:
1. I § 6, stk. 1 , indsættes efter »inddrives  

 ved«: »udpantning.
Inddrivelse kan endvidere ske ved«.
 2. I § 6, stk. 2 , ændres »lønindeholdelsen« til:  

 »lønindeholdelse efter stk. 1«.
 § 6. Misligholdt gæld efter § 4 samt efter bestemmelserne om  

 statsgaranterede studielån i den tidligere lovgivning om statens  

 uddannelsesstøtte kan med tillæg af renter og omkostninger inddrives ved  

 indeholdelse i løn m.v. hos den pågældende efter reglerne for inddrivelse af  

 personlige skatter i kildeskatteloven.
 Stk. 2. Finansministeren kan fastsætte nærmere regler om  

 fremgangsmåden i forbindelse med lønindeholdelsen, herunder om klageadgang og  

 klagefrist.
§ 3 Stk. 1. Loven træder i kraft den 1. januar 1998.
 Stk. 2. En privat uddannelse, der efter godkendelse i henhold til  

 § 3 i lov om statens uddannelsesstøtte, jf. lovbekendtgørelse nr. 430 af 23.  

 maj 1996, giver ret til uddannelsesstøtte, omfattes af § 3 i lov om statens  

 uddannelsesstøtte som affattet ved denne lovs § 1, nr. 2. Meddelte  

 godkendelser, der ikke forinden er forlænget eller tilbagekaldt i medfør af §  

 3, stk. 3, i lov om statens uddannelsesstøtte som affattet ved denne lovs §  

 1, nr. 2, bortfalder efter udløbet af en frist, der fastsættes af  

 undervisningsministeren.
 Stk. 3 . Reglerne om udpantningsret i § 37, stk. 1, i lov om  

 statens uddannelsesstøtte som affattet ved denne lovs § 1, nr. 15, og i § 6,  

 stk. 1, i lov om statsgaranterede studielån som affattet ved denne lovs § 2,  

 nr. 1, finder også anvendelse på fordringer, der er forfaldne inden lovens  

 ikrafttræden.
S tk. 4. Ph.d.-studerende, der pr. 31. december 1997 har  

 ph.d.-stipendium efter afsnit II i lov om statens uddannelsesstøtte, jf.  

 lovbekendtgørelse nr. 430 af 23. maj 1996, kan fortsat modtage stipendierne i  

 overensstemmelse med de hidtil gældende regler.
Kapitel 12 i lov om statens  

 uddannelsesstøtte, jf. lovbekendtgørelse nr. 430 af 23. maj 1996, finder  

 tilsvarende anvendelse.
Stk. 5. Opfylder en ph.d.-studerende, der er omfattet af stk. 4,  

 betingelserne for at få lønnet ph.d.-stipendium efter »Aftale om lønnede  

 ph.d.-stipendiater« mellem Finansministeriet og Akademikernes  

 Centralorganisation (AC), kan vedkommende over for stipendiegiver fremsætte  

 krav om overgang til ansættelse.
Har den ph.d.-studerende opnået kandidatgrad  

 pr. 1. januar 1998, skal sådant krav fremsættes senest den 28. februar 1998.  

 Opnår den ph.d.-studerende kandidatgrad senere end den 1. januar 1998, skal  

 kravet om overgang til ansættelse fremsættes senest 2 måneder efter datoen  

 for bestået kandidateksamen.
Stk. 6. Ved den ph.d.-studerendes fremsættelse af krav efter stk.  

 5 er stipendiegiver forpligtet til at udstede ansættelsesbrev til den  

 pågældende.
Retten til ph.d.-stipendium efter lov om statens  

 uddannelsesstøtte bortfalder fra og med den første måned, hvor der optjenes  

 løn.
