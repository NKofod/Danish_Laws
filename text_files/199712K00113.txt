Nr LSF 113 Forslag til Lov om indgåelse af dobbeltbeskatningsoverenskomst mellem  

 Danmark og Canada Fremsat af skatteministeren (Carsten Koch) den 28. november 1997 Vedtaget ved tredjebehandling den 17. februar 1998 Lov nr. 132 af 25/02/1998 § 1. Overenskomst af 17. september 1997 mellem regeringen i  

 Kongeriget Danmark og regeringen i Canada til undgåelse af dobbeltbeskatning  

 og forhindring af skatteunddragelse, for så vidt angår indkomst- og  

 formueskatter, kan tiltrædes på Danmarks vegne.
Overenskomsten er optaget som  

 bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i overenskomstens artikel 31.
 Stk. 3. Efter bestemmelserne i overenskomstens artikel 31 skal  

 følgende overenskomst og aftale ophøre med at finde anvendelse:
 1) Overenskomst af 30. september 1955 mellem regeringen i Canada og  

 regeringen i Kongeriget Danmark til undgåelse af dobbeltbeskatning og  

 forhindring af beskatningsunddragelse, for så vidt angår indkomstskat, som  

 ændret ved tillægsoverenskomsten af 27. november 1964.
 2) Aftale af 18. juni 1929 mellem Canada og Danmark om gensidig fritagelse  

 for indkomstskat af fortjeneste indvundet ved skibsfart.
§ 2. Den skattepligtige indkomst og den personlige indkomst  

 nedsættes for en person, som senest den 28. november 1997 blev hjemmehørende  

 i Canada, og som på denne dato modtog pensioner, der er omfattet af  

 overenskomstens artikel 18, stk. 1. Nedsættelsen udgør 60.000 kr., dog højst  

 det beløb, som personen modtager i pension.
Nedsættelsen kan ikke medføre, at  

 den skattepligtige indkomst og den personlige indkomst bliver negativ.
 § 3. Loven træder i kraft dagen efter bekendtgørelsen i  

 Lovtidende.
 § 4. Loven gælder ikke for Færøerne og Grønland.
 Bilag.
OVERENSKOMST mellem Regeringen i Kongeriget Danmark og Regeringen i Canada  

 til undgåelse af dobbeltbeskatning og forhindring af skatteunddragelse for så  

 vidt angår indkomst- og formueskatter Regeringen i Kongeriget Danmark og Regeringen i Canada, der ønsker at  

 afslutte en overenskomst til undgåelse af dobbeltbeskatning og forhindring af  

 skatteunddragelse for så vidt angår indkomst- og formueskatter, er blevet  

 enige om følgende:
I.
Overenskomstens anvendelsesområde Artikel 1 Personer omfattet af overenskomsten Denne overenskomst skal finde anvendelse på personer, som er hjemmehørende  

 i en af eller begge de kontraherende stater.
Artikel 2 Skatter omfattet af overenskomsten 1. Denne overenskomst skal finde anvendelse på indkomst- og formueskatter,  

 der pålignes på hver af de kontraherende staters vegne, og for så vidt angår  

 Danmark på politiske underafdelingers og lokale myndigheders vegne, uden  

 hensyn til hvordan de opkræves.
 2. Som indkomst- og formueskatter skal anses alle skatter, der pålignes  

 hele indkomsten, hele formuen eller dele af indkomsten eller formuen,  

 herunder skatter af fortjeneste ved afhændelse af rørlig formue eller fast  

 ejendom, såvel som skatter af formueforøgelse.
 3. De gældende skatter, på hvilke overenskomsten skal finde anvendelse, er  

 især:
a) i Canada: de skatter, der pålignes af regeringen i Canada i henhold til  

 indkomstskatteloven, (herefter omtalt som »canadisk skat«); b) i Danmark:
1. indkomstskatten til staten; 2. den kommunale indkomstskat; 3. den amtskommunale indkomstskat; 4. kirkeskatten; 5. udbytteskatten; 6. renteskatten; 7. royaltyskatten; 8. skatter i henhold til kulbrinteskatteloven og 9. formueskatten til staten, (herefter omtalt som »dansk skat«).
4. Overenskomsten skal også finde anvendelse på alle skatter af samme  

 eller væsentlig samme art, der efter datoen for denne overenskomsts  

 underskrivelse pålignes som tillæg til eller i stedet for de gældende  

 skatter.
De kontraherende staters kompetente myndigheder skal give hinanden  

 underretning om væsentlige ændringer, som er foretaget i deres respektive  

 skattelove.
II.
Definitioner Artikel 3 Almindelige definitioner 1. Medmindre andet fremgår af sammenhængen, skal ved anvendelsen af denne  

 overenskomst:
a) (i) udtrykket »Canada« brugt i geografisk forstand betyde  

 Canadas territorium, herunder (I) ethvert område uden for Canadas territorialfarvand, som i  

 overensstemmelse med international ret og i medfør af Canadas lovgivning er  

 et område, inden for hvilket Canada kan udøve rettigheder med hensyn til  

 havbunden, dens undergrund og deres naturforekomster; og (II) havet og luftrummet over ethvert område, som omhandlet i punkt (I),  

 med hensyn til enhver virksomhed, som udøves i forbindelse med  

 efterforskningen eller udnyttelsen af de der omhandlede naturforekomster; (ii) udtrykket »Danmark« betyde Kongeriget Danmark, herunder  

 ethvert område uden for Danmarks territorialfarvand, som i overensstemmelse  

 med international ret er eller senere måtte blive betegnet i dansk lovgivning  

 som et område, inden for hvilket Danmark kan udøve suverænitetsrettigheder  

 med hensyn til efterforskning og udnyttelse af naturforekomsterne på  

 havbunden, i dens undergrund og de ovenliggende vande og luftrummet over  

 disse vande og med hensyn til anden virksomhed med henblik på økonomisk  

 udnyttelse af og efterforskning i dette område; udtrykket omfatter ikke  

 Færøerne og Grønland; b) udtrykkene »en kontraherende stat« og »den anden  

 kontraherende stat« betyde Canada eller Danmark, alt efter sammenhængen; c) udtrykket »person« omfatte en fysisk person, et selskab, et  

 dødsbo og enhver anden sammenslutning af personer, og for så vidt angår  

 Canada omfatter udtrykket også en fond (trust); d) udtrykket »selskab« betyde enhver juridisk person eller  

 enhver sammenslutning, der i skattemæssig henseende behandles som en juridisk  

 person; e) udtrykkene »foretagende i en kontraherende stat« og  

 »foretagende i den anden kontraherende stat« betyde henholdsvis et  

 foretagende, der drives af en person, som er hjemmehørende i en kontraherende  

 stat, og et foretagende, der drives af en person, som er hjemmehørende i den  

 anden kontraherende stat; f) udtrykket »kompetent myndighed« betyde:
(i) i Canada, »the Minister of National Revenue« eller hans  

 befuldmægtigede stedfortræder; (ii) i Danmark, Skatteministeren eller hans befuldmægtigede stedfortræder; g) udtrykket »skat« betyde canadisk skat eller dansk skat, alt  

 efter sammenhængen; h) udtrykket »statsborger« betyde; (i) enhver fysisk person, der har indfødsret i en kontraherende stat; (ii) enhver juridisk person, ethvert interessentskab og enhver forening,  

 der består i kraft af den gældende lovgivning i en kontraherende stat; i) udtrykket »international trafik« betyde enhver transport med  

 et skib eller et luftfartøj, der anvendes af et foretagende i en  

 kontraherende stat, bortset fra tilfælde, hvor skibet eller luftfartøjet  

 udelukkende anvendes mellem pladser i den anden kontraherende stat.
 2. Ved anvendelsen af denne overenskomst i en kontraherende stat skal,  

 medmindre andet følger af sammenhængen, ethvert udtryk, som ikke er defineret  

 deri, tillægges den betydning, som det har i denne stats lovgivning  

 vedrørende de skatter, hvorpå overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« enhver person, som i henhold til  

 lovgivningen i denne stat er skattepligtig der på grund af hjemsted, bopæl,  

 ledelsens sæde eller ethvert andet lignende kriterium.
Udtrykket omfatter  

 også en kontraherende stat selv, en politisk underafdeling, en lokal  

 myndighed eller et herunder hørende offentligt organ.
Udtrykket omfatter ikke  

 en person, som er skattepligtig til den pågældende stat udelukkende af  

 indkomst fra kilder i denne stat.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
a) han skal anses for kun at være hjemmehørende i den stat, i hvilken han  

 har en fast bolig til sin rådighed; hvis han har en fast bolig til rådighed i  

 begge stater, skal han anses for kun at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken af staterne han har midtpunktet  

 for sine livsinteresser, eller hvis han ikke har en fast bolig til sin  

 rådighed i nogen af staterne, skal han anses for kun at være hjemmehørende i  

 den stat, hvori han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for kun at være  

 hjemmehørende i den stat, i hvilken han er statsborger; d) hvis han er statsborger i begge stater, eller hvis han ikke er  

 statsborger i nogen af dem, skal de kompetente myndigheder i de kontraherende  

 stater afgøre spørgsmålet ved gensidig aftale.
 3. I tilfælde, hvor et selskab efter bestemmelserne i stykke 1 er  

 hjemmehørende i begge kontraherende stater, bestemmes dets status efter  

 følgende regler:
a) det skal anses for kun at være hjemmehørende i den stat, hvori det er  

 indregistreret; b) hvis det ikke er indregistreret i nogen af staterne, skal det kun anses  

 for at være hjemmehørende i den stat, i hvilken dets virkelige ledelse har  

 sit sæde.
4. I tilfælde, hvor en ikke-fysisk person eller et selskab efter  

 bestemmelserne i stykke 1 er hjemmehørende i begge kontraherende stater, skal  

 de kontraherende staters kompetente myndigheder søge at afgøre spørgsmålet  

 ved gensidig aftale og fastsætte de nærmere regler for overenskomstens  

 anvendelse på en sådan person.
Når sådan aftale ikke foreligger, skal en  

 sådan person ikke kunne påberåbe sig nogen skattenedsættelse eller  

 skattefritagelse i medfør af denne overenskomst.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; og f) en mine, en olie- eller gaskilde, et stenbrud eller ethvert andet sted,  

 hvor naturforekomster udvindes.
 3. En byggeplads eller et anlægs- eller monteringsarbejde udgør kun et  

 fast driftssted, hvis det varer mere end tolv måneder.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende med henblik på oplagring,  

 udstilling eller udlevering af varer tilhørende foretagendet; b) opretholdelsen af et varelager tilhørende foretagendet udelukkende med  

 henblik på oplagring, udstilling eller udlevering; c) opretholdelsen af et varelager tilhørende foretagendet udelukkende med  

 henblik på bearbejdelse hos et andet foretagende; d) opretholdelsen af et fast forretningssted udelukkende med henblik på at  

 foretage indkøb af varer eller indsamle oplysninger for foretagendet; e) opretholdelsen af et fast forretningssted udelukkende med henblik på at  

 udøve enhver anden virksomhed for foretagendet af forberedende eller  

 hjælpende karakter; f) opretholdelsen af et fast forretningssted for udelukkende at udøve en  

 kombination af de i litra a)-e) nævnte former for virksomheder, forudsat at  

 det faste forretningssteds samlede virksomhed, der er et resultat af denne  

 kombination, er af forberedende eller hjælpende karakter.
 5. Uanset bestemmelserne i stykke 1 og 2 skal et foretagende i tilfælde,  

 hvor en person, som ikke er en sådan uafhængig repræsentant, som omhandlet i  

 stykke 6, handler på foretagendets vegne og har og sædvanligvis udøver i en  

 kontraherende stat en fuldmagt til at indgå aftaler på foretagendets vegne,  

 anses for at have et fast driftssted i denne stat med hensyn til hele den  

 virksomhed, som denne person påtager sig for foretagendet, medmindre denne  

 persons virksomhed er begrænset til sådanne forhold, som er nævnt i stykke 4,  

 og som, hvis de var udøvet gennem et fast forretningssted, ikke ville gøre  

 dette faste forretningssted til et fast driftssted efter bestemmelserne i  

 nævnte stykke.
 6. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller anden uafhængig agent, forudsat at disse  

 personer handler inden for deres erhvervsvirksomheds sædvanlige rammer.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i denne anden stat,  

 skal ikke i sig selv medføre, at et af de to selskaber anses for et fast  

 driftssted for det andet.
III.
Beskatning af indkomst Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- og skovbrug), der er  

 beliggende i den anden kontraherende stat, kan beskattes i denne anden stat.
2. Ved anvendelse af denne overenskomst skal udtrykket »fast  

 ejendom« tillægges den betydning, som det har i lovgivningen i den  

 kontraherende stat, hvori ejendommen er beliggende, og skal omfatte enhver  

 option til eller lignende rettighed over ejendommen.
Udtrykket skal i alle  

 tilfælde omfatte tilbehør til fast ejendom, besætning og redskaber, der  

 anvendes i land- og skovbrug, rettigheder på hvilke den almindelige  

 lovgivning om fast ejendom finder anvendelse, brugsrettigheder til fast  

 ejendom, rettigheder til at efterforske eller at udnytte mineralforekomster,  

 kilder og andre naturforekomster samt rettigheder til beløb, der beregnes i  

 forhold til mængden eller værdien af produktionen fra sådanne forekomster;  

 skibe og luftfartøjer skal ikke anses for fast ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller fra enhver anden form for  

 benyttelse af fast ejendom, og på indkomst eller fortjeneste ved afhændelse  

 af sådan ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, der oppebæres af et foretagende i en kontraherende stat  

 kan kun beskattes i denne stat, medmindre foretagendet driver  

 erhvervsvirksomhed i den anden kontraherende stat gennem et der beliggende  

 fast driftssted.
Såfremt foretagendet driver eller har drevet en sådan  

 virksomhed, kan dets fortjeneste beskattes i den anden stat, men dog kun for  

 så vidt angår den del deraf, som kan henføres til dette faste driftssted.
 2. Medmindre bestemmelserne i stykke 3 finder anvendelse, skal der i  

 tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et der beliggende  

 fast driftssted, i hver kontraherende stat til dette faste driftssted  

 henføres den fortjeneste, som det kunne forventes at ville have opnået, hvis  

 det havde været et frit og uafhængigt foretagende, som udøvede den samme  

 eller lignende virksomhed på samme eller lignende vilkår, og som under  

 fuldstændig frie forhold afsluttede forretninger med det foretagende, hvis  

 faste driftssted det er.
 3. Ved fastsættelsen af et fast driftssteds fortjeneste skal det være  

 tilladt at fradrage de omkostninger, som er afholdt for det faste driftssted,  

 herunder generalomkostninger til ledelse og administration, hvad enten de er  

 afholdt i den stat, hvori det faste driftssted er beliggende, eller andre  

 steder.
 4. Såfremt det har været sædvane i en kontraherende stat at fastsætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 fastsætte den skattepligtige fortjeneste på grundlag af en sådan  

 sædvanemæssig fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der er  

 fastlagt i denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget varekøb for foretagendet.
 6. Ved anvendelsen af de foregående stykker skal den fortjeneste, der  

 henføres til det faste driftssted, fastsættes efter samme metode år efter år,  

 medmindre der er god og fyldestgørende grund til at anvende en anden  

 fremgangsmåde.
 7. I tilfælde, hvor en fortjeneste omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
Artikel 8 Skibs- og luftfart 1. Fortjeneste, som et foretagende i en kontraherende stat oppebærer ved  

 skibs- eller luftfartsvirksomhed i international trafik, kan kun beskattes i  

 denne stat.
 2. Fortjeneste, som et foretagende i en kontraherende stat oppebærer ved  

 anvendelse eller ved rådighedsstillelse af containere (herunder anhængere,  

 pramme og lignende materiel til transport af containere), der anvendes til  

 transport af varer i international trafik, kan kun beskattes i denne stat.
 3. Uanset bestemmelserne i stykke 1 og 2 og i artikel 7 kan fortjeneste,  

 der oppebæres ved driften af skibe, som hovedsagelig anvendes til transport  

 af passagerer eller varer udelukkende mellem pladser i en kontraherende stat,  

 beskattes i denne stat.
 4. Med hensyn til fortjeneste, der oppebæres af det danske, norske og  

 svenske luftfartskonsortium Scandinavian Airlines System (SAS), skal  

 bestemmelserne i stykke 1 og 2 kun finde anvendelse på den del af  

 fortjenesten, som svarer til den andel i konsortiet, der ejes af Det Danske  

 Luftfartselskab (DDL), den danske partner i Scandinavian Airlines System  

 (SAS).
 5. Bestemmelserne i stykke 1, 2, 3 og 4 skal også finde anvendelse på de  

 deri nævnte fortjenester, der oppebæres af et foretagende i en kontraherende  

 stat eller af SAS ved deres deltagelse i en pool, i et konsortium eller i en  

 international driftsorganisation.
Artikel 9 Indbyrdes forbundne foretagender 1. I tilfælde, hvor a) et foretagende i en kontraherende stat direkte eller indirekte har del  

 i ledelsen af, kontrollen af eller kapitalen i et foretagende i den anden  

 kontraherende stat, eller b) de samme personer direkte eller indirekte har del i ledelsen af,  

 kontrollen af eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 som afviger fra de vilkår, som ville være blevet aftalt mellem uafhængige  

 foretagender, kan enhver indkomst eller fortjeneste, som, hvis disse vilkår  

 ikke havde foreligget, ville været tilfaldet et af disse foretagender, men  

 som på grund af disse vilkår ikke er tilfaldet dette, medregnes til dette  

 foretagendes indkomst eller fortjeneste og beskattes i overensstemmelse  

 hermed.
2. I tilfælde, hvor en kontraherende stat til et foretagendes indkomst  

 eller fortjeneste i denne stat medregner - og i overensstemmelse hermed  

 beskatter - indkomst eller fortjeneste, som et foretagende i den anden  

 kontraherende stat er blevet beskattet af i denne anden stat, og den således  

 medregnede indkomst eller fortjeneste er indkomst eller fortjeneste, som  

 ville være tilfaldet foretagendet i den førstnævnte stat, hvis vilkårene  

 mellem de to foretagender havde været de samme, som ville være blevet aftalt  

 mellem uafhængige foretagender, skal denne anden stat foretage en dertil  

 svarende regulering af det skattebeløb, som der er beregnet af indkomsten  

 eller fortjenesten.
Ved beregningen af en sådan regulering skal hensyn tages  

 til de øvrige bestemmelser i denne overenskomst.
 3. En kontraherende stat kan ikke ændre et foretagendes indkomst eller  

 fortjeneste under de i stykke 1 nævnte omstændigheder efter udløbet af de i  

 dens nationale lovgivning fastsatte tidsfrister, og i intet tilfælde seks år  

 efter udgangen af det år, i hvilket den indkomst eller fortjeneste, som kunne  

 være genstand for en sådan ændring, ville være tilfaldet et foretagende i  

 denne stat.
 4. Bestemmelserne i stykke 2 og 3 skal ikke finde anvendelse i tilfælde af  

 svig, forsætlig undladelse eller uagtsomhed.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan dog også beskattes i den kontraherende stat, hvori  

 det selskab, der udbetaler udbyttet, er hjemmehørende, og i henhold til  

 lovgivningen i denne stat, men hvis udbyttets retmæssige ejer er  

 hjemmehørende i den anden kontraherende stat, må den skat, der pålægges, ikke  

 overstige:
a) 5 pct. af bruttobeløbet af udbyttet, hvis den retmæssige ejer er et  

 selskab (bortset fra et interessentskab), der direkte ejer mindst 25 pct. af  

 kapitalen i det selskab, som udbetaler udbyttet; b) uanset bestemmelserne i litra a), 10 pct. af bruttobeløbet af udbyttet,  

 hvis udbyttet er udbetalt af et investeringsaktieselskab, som er  

 hjemmehørende i Canada, men ejes af en person, som ikke er hjemmehørende i  

 Canada, til en retmæssig ejer, som er hjemmehørende i Danmark, og som direkte  

 eller indirekte ejer mindst 25 pct. af kapitalen i det selskab, som udbetaler  

 udbyttet; og c) 15 pct. af bruttobeløbet af udbyttet i alle andre tilfælde.
 Bestemmelserne i dette stykke skal ikke berøre adgangen til at beskatte  

 selskabet af den fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier, mineaktier, stifterandele eller andre rettigheder, som ikke er  

 gældsfordringer, og som giver ret til andel i fortjeneste, såvel som  

 indkomst, der er undergivet samme skattemæssige behandling som indkomst af  

 aktier i henhold til lovgivningen i den stat, i hvilken det selskab, der  

 foretager udlodningen, er hjemmehørende.
4. Bestemmelserne i stykke 1 og 2 skal ikke finde anvendelse, såfremt  

 udbyttets retmæssige ejer, der er hjemmehørende i en kontraherende stat, i  

 den anden kontraherende stat, i hvilken det selskab, der udbetaler udbyttet,  

 er hjemmehørende, driver erhvervsvirksomhed gennem et der beliggende fast  

 driftssted eller udøver frit erhverv i denne anden stat fra et der beliggende  

 fast sted, og den aktiebesiddelse, der ligger til grund for udlodningen, har  

 direkte forbindelse med et sådant fast driftssted eller fast sted.
I så fald  

 skal bestemmelserne i henholdsvis artikel 7 eller artikel 14 finde  

 anvendelse.
 5. I tilfælde, hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, der udbetales af  

 selskabet, medmindre udbyttet udbetales til en person, der er hjemmehørende i  

 denne anden stat, eller den aktiebesiddelse, der ligger til grund for  

 udlodningen af udbyttet, har direkte forbindelse med et fast driftssted eller  

 et fast sted, der er beliggende i denne anden stat, eller undergive  

 selskabets ikke-udloddede fortjeneste nogen skat på ikke-udloddet  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst hidrørende  

 fra denne anden stat.
 6. Uanset enhver bestemmelse i denne overenskomst skal et selskab, der er  

 hjemmehørende i en kontraherende stat, og som har et fast driftssted i den  

 anden kontraherende stat, i overensstemmelse med bestemmelserne i denne anden  

 stats lovgivning forblive undergivet tillægsskatten for selskaber, bortset  

 fra aktieselskaber i denne anden stat, men skattesatsen må ikke overstige 5  

 pct.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådan rente kan dog også beskattes i den kontraherende stat, hvorfra  

 den hidrører, og i overensstemmelse med lovgivningen i denne stat, men hvis  

 rentebeløbets retmæssige ejer er hjemmehørende i den anden kontraherende  

 stat, må den skat, der pålignes, ikke overstige 10 pct. af bruttobeløbet af  

 renten.
 3. Uanset bestemmelserne i stykke 2 kan renter, der hidrører fra en  

 kontraherende stat, og betales til en person, der er hjemmehørende i den  

 anden kontraherende stat, og som er den retmæssige ejer heraf, kun beskattes  

 i denne anden stat, såfremt sådan rente:
a) er en bøde som følge af for sen betaling; b) er betalt af en kontraherende stats centralbank til den anden  

 kontraherende stats centralbank; eller c) er betalt i henhold til en gældsforpligtelse i forbindelse med salg på  

 kredit, foretaget af en person, som er hjemmehørende i denne anden stat, af  

 udstyr, varer eller serviceydelser af enhver art, undtagen hvor salget sker  

 mellem indbyrdes forbundne foretagender som omhandlet i artikel 9, stykke 1,  

 litra a) eller b); eller d) er betalt til en person, der var stiftet og udelukkende drives for at  

 administrere eller udrede ydelser under en eller flere ordninger vedrørende  

 pension, fratrædelse eller andre personalegoder, forudsat at:
(i) denne person generelt er skattefritaget i den anden kontraherende  

 stat; og (ii) renten ikke er oppebåret fra udøvelse af handels- eller  

 forretningsvirksomhed eller fra en forbundet person.
4. Uanset bestemmelserne i stykke 2 a) kan renter, der hidrører fra en kontraherende stat og betales i henhold  

 til en gældsforpligtelse for regeringen i denne kontraherende stat, for en af  

 dens politiske underafdelinger eller lokale myndigheder, forudsat at rentens  

 retmæssige ejer er hjemmehørende i den anden kontraherende stat, kun  

 beskattes i denne anden stat; b) kan renter, der hidrører fra Danmark, og som betales til en person, der  

 er hjemmehørende i Canada, kun beskattes i Canada, hvis de betales i henhold  

 til et lån, der er ydet, garanteret eller sikret, eller en kredit, der er  

 ydet, garanteret eller sikret af the Export Development Corporation; og c) kan renter, der hidrører fra Canada, og betales til en person  

 hjemmehørende i Danmark, kun beskattes i Danmark, hvis de betales i henhold  

 til et lån, der er ydet, garanteret eller sikret, eller en kredit, der er  

 ydet, garanteret eller sikret af Eksportkreditrådet eller af sådanne  

 låneinstitutter, som er nærmere angivet og aftalt i skrivelser, der udveksles  

 mellem de kontraherende stater.
5. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikrede ved pant eller ikke,  

 og især indkomst af statsgældsbeviser og indkomst af obligationer eller  

 forskrivninger, herunder agiobeløb og gevinster, der knytter sig til sådanne  

 gældsbeviser, obligationer eller forskrivninger, såvel som indkomst, der er  

 undergivet samme skattemæssige behandling som indkomst af pengelån i henhold  

 til lovgivningen i den stat, hvorfra indkomsten hidrører.
Udtrykket  

 »rente« omfatter ikke indkomst, der er omhandlet i artikel 10.
6. Bestemmelserne i stykke 1, 2, 3 og 4 skal ikke finde anvendelse,  

 såfremt renternes retmæssige ejer, der er hjemmehørende i en kontraherende  

 stat, i den anden kontraherende stat, hvorfra renterne hidrører, driver  

 erhvervsvirksomhed gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den fordring,  

 der ligger til grund for de betalte renter, har direkte forbindelse med et  

 sådant fast driftssted eller fast sted.
I så fald skal bestemmelserne i  

 henholdsvis artikel 7 eller i artikel 14 finde anvendelse.
7. Renter skal anses for at hidrøre fra en kontraherende stat, hvis  

 betaleren er hjemmehørende i denne stat.
I tilfælde, hvor den person, der  

 betaler renten, hvad enten han er hjemmehørende i en kontraherende stat eller  

 ej, har et fast driftssted eller et fast sted i en kontraherende stat, i  

 forbindelse med hvilket den gældsforpligtelse, for hvilken renten betales, er  

 indgået, og sådan rente afholdes af dette faste driftssted eller faste sted,  

 skal sådan rente anses for at hidrøre fra den stat, hvori det faste  

 driftssted eller faste sted er beliggende.
8. I tilfælde, hvor en særlig forbindelse mellem betaleren og den  

 retmæssige ejer, eller mellem dem begge og en tredje person, bevirker, at  

 renten set i forhold til den gældsfordring, for hvilken den er betalt,  

 overstiger, af hvilken grund det end måtte være, det beløb, som ville være  

 blevet aftalt mellem betaleren og den retmæssige ejer, såfremt den nævnte  

 forbindelse ikke havde foreligget, skal bestemmelserne i denne artikel alene  

 finde anvendelse på det sidstnævnte beløb.
I så fald skal den overskydende  

 del af beløbet kunne beskattes i overensstemmelse med lovgivningen i hver af  

 de kontraherende stater under behørig hensyntagen til de øvrige bestemmelser  

 i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne royalties kan dog også beskattes i den kontraherende stat,  

 hvorfra de hidrører, og i overensstemmelse med lovgivningen i denne stat, men  

 såfremt den retmæssige ejer af nævnte royalties er hjemmehørende i den anden  

 kontraherende stat, må den skat, der pålignes, ikke overstige 10 pct. af  

 bruttobeløbet af nævnte royalties.
3. Uanset bestemmelserne i stykke 2 kan a) royalties for ophavsrettigheder og andre lignende betalinger vedrørende  

 produktion eller reproduktion af ethvert litterært, dramatisk, musikalsk  

 eller andet kunstnerisk arbejde (men ikke omfattende royalties vedrørende  

 spillefilm, eller royalties vedrørende optagelser på film eller billedbånd  

 eller andre gengivelsesmidler til brug i forbindelse med  

 fjernsynsudsendelser); og b) royalties for anvendelsen af eller retten til at anvende computer  

 software eller ethvert patent eller for oplysning vedrørende industrielle,  

 kommercielle eller videnskabelige erfaringer (men ikke omfattende sådanne  

 oplysninger givet i henhold til en leje - eller franchiseaftale), der hidrører fra en kontraherende stat og betales til en person, der er  

 hjemmehørende i den anden kontraherende stat, og som er den retmæssige ejer  

 heraf, kun beskattes i denne anden stat.
 4. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret, patent, varemærke, mønster eller model, tegning,  

 hemmelig formel eller fremstillingsmetode, eller for anvendelsen af eller  

 retten til at anvende industrielt, kommercielt eller videnskabeligt udstyr,  

 eller for oplysninger om industrielle, kommercielle eller videnskabelige  

 erfaringer, og omfatter betalinger af enhver art med hensyn til spillefilm og  

 optagelser på film, billedbånd eller andre gengivelsesmidler til brug i  

 forbindelse med fjernsyn.
5. Bestemmelserne i stykke 1, 2 og 3 skal ikke finde anvendelse, såfremt  

 royaltybeløbets retmæssige ejer, der er hjemmehørende en kontraherende stat,  

 i den anden kontraherende stat, hvorfra royaltybeløbet hidrører, driver  

 erhvervsvirksomhed gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den rettighed  

 eller det formuegode, som ligger til grund for de betalte royalties, har  

 direkte forbindelse med et sådant fast driftssted eller fast sted.
I så fald  

 skal bestemmelserne i henholdsvis artikel 7 eller artikel 14 finde  

 anvendelse.
6. Royalties skal anses for at hidrøre fra en kontraherende stat, hvis  

 betaleren er hjemmehørende i denne stat.
I tilfælde, hvor betaleren af  

 royaltybeløbet, hvad enten han er hjemmehørende i en kontraherende stat eller  

 ej, har et fast driftssted eller et fast sted i en kontraherende stat, i  

 forbindelse med hvilket forpligtelsen til at betale royaltybeløbet er  

 indgået, og sådanne royalties afholdes af dette faste driftssted eller faste  

 sted, skal sådanne royalties anses for at hidrøre fra den stat, hvori det  

 faste driftssted eller det faste sted er beliggende.
7. I tilfælde, hvor en særlig forbindelse mellem betaleren og den  

 retmæssige ejer, eller mellem dem begge og en tredje person, bevirker, at  

 royaltybeløbet, set i forhold til den anvendelse, rettighed eller oplysning,  

 for hvilken de er betalt, overstiger, af hvilken grund det end måtte være,  

 det beløb, som ville være blevet aftalt mellem betaleren og den retmæssige  

 ejer, såfremt den nævnte forbindelse ikke havde foreligget, skal  

 bestemmelserne i denne artikel alene finde anvendelse på det sidstnævnte  

 beløb.
I så fald skal den overskydende del af beløbet kunne beskattes i  

 overensstemmelse med lovgivningen i hver af de kontraherende stater under  

 behørig hensyntagen til de øvrige bestemmelser i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afhændelse af fast ejendom, der er beliggende i den anden  

 kontraherende stat, kan beskattes i denne anden stat.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed i den anden kontraherende stat til  

 udøvelse af frit erhverv, herunder også fortjeneste ved afhændelse af et  

 sådant fast driftssted (særskilt eller sammen med hele foretagendet), eller  

 af et sådant fast sted, kan beskattes i denne anden stat.
 3. Fortjeneste ved afhændelse af skibe eller luftfartøjer, der anvendes i  

 international trafik af et foretagende i en kontraherende stat, og af rørlig  

 formue, der er knyttet til driften af sådanne skibe eller luftfartøjer, kan  

 kun beskattes i denne stat.
 4. Fortjeneste, der oppebæres direkte eller indirekte af en person, som er  

 hjemmehørende i en kontraherende stat ved afhændelse af andele i et selskab,  

 som er hjemmehørende i den anden kontraherende stat, og hvoraf denne person  

 ejer mindst 25 pct. af værdien af aktiekapitalen, eller for så vidt angår  

 Canada, en andel i et interessentskab eller i en fond (trust) oprettet i  

 henhold til lovgivningen i denne anden stat, og hvoraf denne persons samlede  

 andel udgjorde mindst 25 pct. af værdien af sådanne andele, kan beskattes i  

 denne anden stat, hvis mindst 50 pct. af værdien af henholdsvis aktierne  

 eller andelen hidrører fra fast ejendom beliggende i denne anden stat.
 5. Fortjeneste ved afhændelse af alle andre aktiver end de i stykke 1, 2,  

 3 og 4 omhandlede kan kun beskattes i den kontraherende stat, hvori  

 afhænderen er hjemmehørende.
 6. Bestemmelserne i stykke 5 skal ikke berøre den enkelte kontraherende  

 stats ret til, i overensstemmelse med dens lovgivning, at pålægge en skat på  

 fortjeneste ved afhændelse af ethvert formuegode, der oppebæres af en fysisk  

 person, som er hjemmehørende i den anden kontraherende stat, og som har været  

 hjemmehørende i den førstnævnte stat på noget tidspunkt inden for de nærmest  

 forudgående seks år før afhændelsen af formuegodet.
Artikel 14 Frit erhverv 1. Indkomst ved frit erhverv eller ved andet selvstændigt arbejde af  

 lignende karakter, der oppebæres af en fysisk person, som er hjemmehørende i  

 en kontraherende stat, kan kun beskattes i denne stat, medmindre han har et  

 fast sted, der til stadighed står til rådighed for ham i den anden  

 kontraherende stat med henblik på udøvelse af hans virksomhed.
Såfremt han  

 har eller har haft et sådant fast sted, kan indkomsten beskattes i den anden  

 stat, men kun i det omfang den kan henføres til dette faste sted.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personligt arbejde i tjenesteforhold 1. Medmindre bestemmelserne i artiklerne 16, 18 og 19 finder anvendelse,  

 kan gage, løn og andet lignende vederlag for personligt arbejde i  

 tjenesteforhold, der oppebæres af en person, som er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, der  

 hidrører derfra, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold, udført i den anden kontraherende stat, kun beskattes i den  

 førstnævnte stat, såfremt:
a) modtageren opholder sig i den anden stat i en eller flere perioder, der  

 tilsammen ikke overstiger 183 dage i nogen 12-månedersperiode, der begynder  

 eller slutter i det pågældende kalenderår, og b) vederlaget betales af eller for en arbejdsgiver, der ikke er  

 hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, der udføres om bord på et skib eller et  

 luftfartøj, der anvendes i international trafik af et foretagende, som er  

 hjemmehørende i en kontraherende stat, beskattes i denne stat.
 4. I tilfælde, hvor en i Danmark hjemmehørende person oppebærer vederlag  

 for personligt arbejde i tjenesteforhold udført om bord på et luftfartøj, der  

 anvendes i international trafik af konsortiet Scandinavian Airlines System  

 (SAS), kan sådant vederlag kun beskattes i Danmark.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen eller lignende organ for et selskab, der er hjemmehørende i den  

 anden kontraherende stat, kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 7, 14 og 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller som musiker eller som sportsudøver, ved hans personlige virksomhed som  

 sådan udøvet i den anden kontraherende stat, beskattes i denne anden stat.
 2. I tilfælde, hvor indkomst ved den virksomhed, som udøves af en  

 optrædende kunstner eller en sportsudøver i hans egenskab som sådan, ikke  

 tilfalder kunstneren eller sportsudøveren selv, men en anden person, kan  

 denne indkomst, uanset bestemmelserne i artiklerne 7, 14 og 15, beskattes i  

 den kontraherende stat, i hvilken kunstnerens eller sportsmandens virksomhed  

 udøves.
 3. Bestemmelserne i stykke 2 skal ikke finde anvendelse, hvis det er  

 godtgjort, at hverken den professionelle kunstner eller sportsudøveren eller  

 personer, der har forbindelse med disse, direkte eller indirekte har del i  

 den i nævnte stykke omhandlede persons fortjeneste.
Artikel 18 Pensioner 1. Pensioner og sociale ydelser, der hidrører fra en kontraherende stat og  

 betales til en person, der er hjemmehørende i den anden kontraherende stat,  

 kan kun beskattes i den stat, hvorfra de hidrører.
 2. Underholdsbidrag og lignende betalinger, der hidrører fra en  

 kontraherende stat og betales til en person, der er hjemmehørende i den anden  

 kontraherende stat, og som der er undergivet beskatning deraf, kan kun  

 beskattes i denne anden stat.
Artikel 19 Offentlige hverv 1.
 a) Gage, løn og andet lignende vederlag, undtagen pensioner, der udbetales  

 af en kontraherende stat, af en af dens politiske underafdelinger eller  

 lokale myndigheder til en fysisk person for udførelse af hverv for denne  

 stat, underafdeling eller myndighed, kan kun beskattes i denne stat.
b) Sådan gage, løn og andet lignende vederlag kan dog kun beskattes i den  

 anden kontraherende stat, hvis hvervet er udført i denne stat, og den  

 pågældende er en i denne stat hjemmehørende person, som (i) er statsborger i denne stat; eller (ii) ikke blev hjemmehørende i denne stat alene med det formål at udføre  

 hvervet.
 2. Bestemmelserne i artiklerne 15 og 16 skal finde anvendelse på gage, løn  

 og andet lignende vederlag, der udbetales for udførelse af hverv i  

 forbindelse med erhvervsvirksomhed, der drives af en kontraherende stat, en  

 af dens politiske underafdelinger eller lokale myndigheder.
Artikel 20 Studerende Beløb, som en studerende, lærling eller erhvervspraktikant, som,  

 umiddelbart før han besøger en kontraherende stat, er eller var hjemmehørende  

 i den anden kontraherende stat, og som opholder sig i den førstnævnte stat  

 udelukkende i studie- eller uddannelsesøjemed, modtager til sit underhold,  

 sit studium eller sin uddannelse, skal ikke beskattes i denne stat under  

 forudsætning af, at sådanne beløb hidrører fra kilder uden for denne stat.
Artikel 21 Andre indkomster 1. Medmindre bestemmelserne i stykke 2 finder anvendelse, kan indkomster,  

 der oppebæres af en i en kontraherende stat hjemmehørende person, uanset  

 hvorfra de hidrører, og som ikke er behandlet i de foranstående artikler i  

 denne overenskomst, kun beskattes i denne stat.
2. I tilfælde, hvor sådan indkomst oppebæres af en person, der er  

 hjemmehørende i en kontraherende stat, fra kilder i den anden kontraherende  

 stat, kan sådan indkomst dog også beskattes i den stat, hvorfra den hidrører,  

 i overensstemmelse med lovgivningen i denne stat.
I tilfælde hvor sådan  

 indkomst er indkomst fra et dødsbo eller en fond (trust), bortset fra en fond  

 (trust) hvortil bidrag var fradragsberettigede, må den skat, der pålægges,  

 forudsat at indkomsten er skattepligtig i den kontraherende stat, i hvilken  

 den retmæssige ejer er hjemmehørende, ikke overstige 15 pct. af indkomstens  

 bruttobeløb.
IV.
Beskatning af formue Artikel 22 Formue 1. Formue bestående af fast ejendom, som ejes af en person, der er  

 hjemmehørende i en kontraherende stat, og som er beliggende i den anden  

 kontraherende stat, kan beskattes i denne anden stat.
 2. Rørlig formue, der udgør en del af erhvervsformuen i et fast  

 driftssted, som et foretagende i en kontraherende stat har i den anden  

 kontraherende stat, eller rørlig formue, der hører til et fast sted, som en  

 person, der er hjemmehørende i en kontraherende stat, har til rådighed i den  

 anden kontraherende stat til udøvelse af frit erhverv, kan beskattes i denne  

 anden stat.
 3. Formue bestående af skibe og luftfartøjer, der anvendes i international  

 trafik af et foretagende i en kontraherende stat, og rørlig formue, som er  

 knyttet til driften af sådanne skibe og luftfartøjer, kan kun beskattes i  

 denne stat.
 4. Al anden formue tilhørende en person, der er hjemmehørende i en  

 kontraherende stat, kan kun beskattes i denne stat.
V.
Metoder til forhindring af dobbeltbeskatning Artikel 23 Ophævelse af dobbeltbeskatning 1. I Canada skal dobbeltbeskatning undgås på følgende måde:
 a) Under forbehold af de gældende bestemmelser i Canadas lovgivning  

 vedrørende fradrag i skat, der skal betales i Canada, for skat, der er betalt  

 i et område uden for Canada, og enhver senere ændring af disse bestemmelser -  

 hvilket ikke skal indvirke på det heri indeholdte almindelige princip - og  

 medmindre et større fradrag eller lempelse er fastsat i Canadas lovgivning,  

 skal skat, der betales i Danmark af fortjeneste, indkomst eller gevinst, der  

 hidrører fra Danmark, fradrages i enhver canadisk skat, der skal betales af  

 sådan fortjeneste, indkomst eller gevinst.
 b) I tilfælde, hvor en person, der er hjemmehørende i Danmark oppebærer en  

 fortjeneste, som omhandlet i artikel 13, stykke 6, som kan beskattes i  

 Canada, skal Canada, under iagttagelse af de gældende bestemmelser i Canadas  

 lovgivning vedrørende fradrag i skat, der skal betales i Canada, for skat,  

 der er betalt i et område uden for Canada, og enhver senere ændring af disse  

 bestemmelser - hvilket ikke skal indvirke på det heri indeholdte almindelige  

 princip - indrømme fradrag, i enhver skat, der skal betales af denne person  

 vedrørende en sådan fortjeneste, med et beløb svarende til den skat, der er  

 betalt i Danmark af denne fortjeneste.
 c) Under forbehold af de gældende bestemmelser i Canadas lovgivning  

 vedrørende beskatning af indkomst fra et udenlandsk datterselskab og af  

 enhver senere ændring af disse bestemmelser - hvilket ikke skal indvirke på  

 det heri indeholdte almindelige princip - skal et selskab, der er  

 hjemmehørende i Canada, med henblik på beregningen af canadisk skat være  

 berettiget til ved beregningen af dets skattepligtige indkomst at fradrage  

 ethvert udbytte, det har modtaget fra det fritagne overskud i et udenlandsk  

 datterselskab, der er hjemmehørende i Danmark.
 d) I tilfælde hvor indkomst oppebåret eller formue ejet af en person, der  

 er hjemmehørende i Canada, er fritaget for beskatning i Canada efter  

 bestemmelserne i denne overenskomst, kan Canada ved beregningen af skatten af  

 anden indkomst eller formue tage hensyn til den indkomst eller formue, der er  

 fritaget for beskatning.
 Udtrykkene »udenlandsk datterselskab« og »fritagne  

 overskud« skal have den betydning, som det har i Canadas  

 indkomstskattelov.
 2. I Danmark skal dobbeltbeskatning undgås på følgende måde:
 a) Medmindre bestemmelserne i litra c) finder anvendelse, skal Danmark i  

 tilfælde, hvor en person, der er hjemmehørende i Danmark, oppebærer indkomst  

 eller ejer formue, som ifølge bestemmelserne i denne overenskomst kan  

 beskattes i Canada, indrømme:
(i) fradrag i den pågældende persons indkomstskat med et beløb svarende  

 til den indkomstskat, der er betalt i Canada; (ii) fradrag i den pågældende persons formueskat med et beløb svarende til  

 den formueskat, der er betalt i Canada.
 b) Et sådant fradrag skal imidlertid ikke i noget tilfælde kunne overstige  

 den del af indkomst- eller formueskatten, beregnet uden sådant fradrag, der  

 kan henføres til henholdsvis den indkomst eller formue, som kan beskattes i  

 Canada.
 c) I tilfælde, hvor en person, der er hjemmehørende i Danmark, oppebærer  

 indkomst eller ejer formue, som ifølge bestemmelserne i denne overenskomst  

 kun kan beskattes i Canada, kan Danmark medregne denne indkomst eller formue  

 i beskatningsgrundlaget, men skal i indkomst- eller formueskatten fradrage  

 den del af indkomst- eller formueskatten, som kan henføres til henholdsvis  

 den indkomst, der hidrører fra, eller den formue, der ejes i Canada.
 3. I denne artikel skal fortjeneste, indkomst eller gevinster, som er  

 oppebåret af en person, der er hjemmehørende i en kontraherende stat, og som  

 kan beskattes i den anden kontraherende stat i overensstemmelse med denne  

 overenskomst, anses for at hidrøre fra kilder i denne anden stat.
VI.
Særlige bestemmelser Artikel 24 Ikke diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold er  

 eller måtte blive undergivet.
Uanset bestemmelserne i artikel 1 skal denne  

 bestemmelse også finde anvendelse på fysiske personer, der ikke er  

 hjemmehørende i en af eller begge de kontraherende stater.
2. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mere  

 byrdefuld i denne anden stat end beskatningen af foretagender i denne anden  

 stat, der driver samme virksomhed.
Denne bestemmelse skal ikke kunne  

 fortolkes som forpligtende en kontraherende stat til at tilstå personer, der  

 er hjemmehørende i den anden kontraherende stat, de personlige skattemæssige  

 begunstigelser, lempelser og nedsættelser, som den som følge af ægteskabelig  

 stilling eller forsørgerpligt over for familie indrømmer personer, der er  

 hjemmehørende inden for dens eget område.
3. Medmindre bestemmelserne i artikel 9, stykke 1, artikel 11, stykke 8,  

 eller artikel 12, stykke 7, finder anvendelse, skal renter, royalties og  

 andre betalinger, der betales af en person, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kunne fratrækkes ved opgørelsen af den førstnævnte  

 persons skattepligtige indkomst under samme betingelser, som hvis  

 betalingerne var sket til en person, der er hjemmehørende i den førstnævnte  

 stat.
På samme måde skal enhver gæld, som en person, der er hjemmehørende i  

 en kontraherende stat, har til en person, der er hjemmehørende i den anden  

 kontraherende stat, kunne fratrækkes ved opgørelsen af den førstnævnte  

 persons skattepligtige formue under samme betingelser, som hvis gælden var  

 blevet stiftet over for en person, der er hjemmehørende i den førstnævnte  

 stat.
 4. Bestemmelserne i stykke 3 skal ikke berøre anvendelsen af nogen  

 bestemmelse i skattelovgivningen i en kontraherende stat:
a) der vedrører adgangen til fradrag for renter, som er i kraft på datoen  

 for undertegnelsen af denne overenskomst (herunder enhver senere ændring af  

 sådanne bestemmelser, der ikke ændrer deres generelle indhold); eller b) der vedtages efter denne dato af en kontraherende stat med det formål  

 at sikre, at en person, som ikke er hjemmehørende i denne stat, ikke stilles  

 bedre skattemæssigt i henhold til lovgivningen i denne stat end personer, som  

 er hjemmehørende i denne stat.
 5. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat,  

 hvis formue helt eller delvis ejes eller kontrolleres, direkte eller  

 indirekte, af en eller flere personer hjemmehørende i en tredje stat, er  

 eller måtte blive undergivet.
 4. I denne artikel betyder udtrykket »beskatning« de af  

 overenskomsten omfattede skatter.
Artikel 25 Fremgangsmåden ved indgåelse af gensidige aftaler 1. I tilfælde, hvor en person mener, at foranstaltninger, truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indgive en skriftlig ansøgning, hvori  

 angives grundlaget for at kræve en revision af denne beskatning, til den  

 kompetente myndighed i den af de kontraherende stater, i hvilken han er  

 hjemmehørende eller, såfremt tilfældet er omfattet af artikel 24, stykke 1,  

 til den kompetente myndighed i den af de kontraherende stater, hvori han er  

 statsborger.
 2. Den i stykke 1 nævnte kompetente myndighed skal, hvis indsigelsen synes  

 at være begrundet, og hvis den ikke selv kan nå til en rimelig løsning, søge  

 at løse sagen ved gensidig aftale med den kompetente myndighed i den anden  

 kontraherende stat med henblik på at undgå en beskatning, der ikke er i  

 overensstemmelse med overenskomsten.
3. En kontraherende stat må ikke efter udløbet af de tidsfrister, der er  

 fastsat i dens interne lovgivning, og i intet tilfælde efter seks år fra  

 udgangen af den skattepligtsperiode, i hvilken den omhandlede indkomst er  

 opstået, forhøje beskatningsgrundlaget for en person, der er hjemmehørende i  

 nogen af de kontraherende stater, ved deri at medregne indkomster, som også  

 er blevet beskattet i den anden kontraherende stat.
Dette stykke skal ikke  

 finde anvendelse i tilfælde af svig, forsætlig undladelse eller forsømmelse.
4. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke er omhandlet  

 i overenskomsten.
 5. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af aftaler i  

 overensstemmelse med de foregående stykker.
Artikel 26 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for gennemførelsen af bestemmelserne i denne  

 overenskomst eller i de kontraherende staters interne lovgivning vedrørende  

 skatter, der omfattes af overenskomsten, i det omfang denne beskatning ikke  

 strider mod overenskomsten.
Udvekslingen af oplysninger er ikke begrænset af  

 artikel 1. Alle oplysninger, der modtages af en kontraherende stat, skal  

 behandles som hemmelige på samme måde som oplysninger, der modtages i henhold  

 til denne stats interne lovgivning og må kun meddeles til personer eller  

 myndigheder (herunder domstole og forvaltningsmyndigheder), der er  

 beskæftiget med påligning, opkrævning, inddrivelse eller klagebehandling, i  

 forbindelse med de skatter, der er omfattet af overenskomsten.
Sådanne  

 personer eller myndigheder må kun benytte oplysningerne til skattemæssige  

 formål.
De kan meddele oplysningerne under offentlige retshandlinger eller  

 retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat pligt til:
a) at foretage forvaltningsakter, der strider mod denne stats eller den  

 anden kontraherende stats lovgivning eller forvaltningspraksis; b) at meddele oplysninger, som ikke kan opnås ifølge denne stats eller den  

 anden kontraherende stats lovgivning eller normale forvaltningspraksis; c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 fremstillingsmetode eller oplysninger, hvis offentliggørelse ville stride mod  

 almene interesser (ordre public).
Artikel 27 Virksomhed i forbindelse med forundersøgelser, efterforskning og  

 udvinding af kulbrinter 1. Uanset bestemmelserne i artikel 5 og artikel 14 skal en person, der er  

 hjemmehørende i en kontraherende stat, og som udøver virksomhed i forbindelse  

 med forundersøgelser, efterforskning eller udvinding af kulbrinter i den  

 anden kontraherende stat, med hensyn til denne virksomhed anses for at drive  

 erhvervsvirksomhed i den anden kontraherende stat gennem et der beliggende  

 fast driftssted eller fast sted.
2. Bestemmelserne i stykke 1 skal ikke finde anvendelse i tilfælde, hvor  

 virksomheden udøves i en eller flere perioder, der ikke overstiger i alt 30  

 dage inden for en 12-månedersperiode.
For så vidt angår dette stykke skal  

 imidlertid virksomhed, der udøves af et foretagende, som er indbyrdes  

 forbundet med et andet foretagende som omhandlet i artikel 9, anses for  

 udøvet af det foretagende, med hvilket det er forbundet, hvis den pågældende  

 virksomhed er af væsentlig samme art som den, der udøves af det sidstnævnte  

 foretagende.
3. Uanset bestemmelserne i stykke 1 og 2 udgør virksomhed, som udøves uden  

 for kysten med borerigge, kun et fast driftssted, hvis virksomheden udøves i  

 en eller flere perioder, som sammenlagt overstiger 90 dage inden for en  

 12-måneders periode.
For så vidt angår dette stykke skal imidlertid  

 virksomhed, der udøves af et foretagende, som er indbyrdes forbundet med et  

 andet foretagende som omhandlet i artikel 9, anses for udøvet af det  

 foretagende, med hvilket det er forbundet, hvis den pågældende virksomhed er  

 af væsentlig samme art som den, der udøves af det sidstnævnte foretagende.
 4. Uanset bestemmelserne i artikel 13, skal en kapitalgevinst på borerigge  

 anvendt i forbindelse med den i stykke 3 nævnte virksomhed, som anses for  

 oppebåret af en i en kontraherende stat hjemmehørende person på det  

 tidspunkt, hvor borerigvirksomheden ophører med at være skattepligtig i den  

 anden kontraherende stat, være fritaget for beskatning i denne anden stat.
Artikel 28 Ansatte ved diplomatiske og konsulære repræsentationer 1. Intet i denne overenskomst skal berøre de skattemæssige begunstigelser,  

 som ansatte ved diplomatiske eller konsulære repræsentationer måtte nyde i  

 kraft af folkerettens almindelige regler eller særlige overenskomster.
 2. Uanset artikel 4 skal en fysisk person, der er ansat ved en  

 kontraherende stats diplomatiske mission, konsulære repræsentation eller  

 faste mission, som er beliggende i den anden kontraherende stat eller i en  

 tredjestat, ved anvendelsen af denne overenskomst anses for at være  

 hjemmehørende i udsenderstaten, hvis han i udsenderstaten er undergivet de  

 samme forpligtelser med hensyn til beskatning af hele sin indkomst som  

 personer, der er hjemmehørende i udsenderstaten.
 3. Overenskomsten skal ikke finde anvendelse på internationale  

 organisationer, på disses organer eller embedsmænd eller på personer, der som  

 ansat ved en diplomatisk mission, en konsulær repræsentation eller en fast  

 mission for en tredjestat eller gruppe af stater opholder sig i en  

 kontraherende stat, og som ikke i nogen af de kontraherende stater er  

 undergivet de samme forpligtelser med hensyn til beskatning af hele deres  

 indkomst som personer, der er hjemmehørende i disse stater.
Artikel 29 Territorial udvidelse 1. Denne overenskomst kan enten i sin helhed eller med de nødvendige  

 ændringer udvides til ethvert område i de kontraherende stater, som særlig er  

 holdt udenfor denne overenskomsts anvendelse, eller til enhver stat eller  

 ethvert område, for hvis internationale forbindelser nogen af de  

 kontraherende stater er ansvarlig, og som påligner skatter af væsentlig samme  

 art, som de skatter, overenskomsten finder anvendelse på.
Enhver sådan  

 udvidelse skal have virkning fra sådan dato og være undergivet sådanne  

 ændringer og betingelser, herunder betingelser vedrørende opsigelse, som  

 måtte blive fastsat og aftalt mellem de kontraherende stater i noter, der  

 skal udveksles ad diplomatisk vej eller på enhver anden måde, der er i  

 overensstemmelse med deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 32 også - på den måde, som  

 er angivet i nævnte artikel - bringe anvendelsen af overenskomsten til ophør  

 på enhver del af de kontraherende staters område eller på enhver stat eller  

 ethvert område, hvortil den er blevet udvidet i henhold til denne artikel.
Artikel 30 Forskellige bestemmelser 1. Bestemmelserne i denne overenskomst skal ikke på nogen måde anses for  

 at begrænse nogen undtagelse, fritagelse, fradrag, credit eller anden  

 lempelse, der nu eller senere indrømmes i henhold til en kontraherende stats  

 lovgivning ved fastsættelsen af den skat, der pålægges af denne stat.
 2. Intet i overenskomsten skal anses for at hindre en kontraherende stat i  

 at pålægge skat på beløb, der medregnes i indkomsten for en person, der er  

 hjemmehørende i denne stat, vedrørende et interessentskab, en fond (trust)  

 eller et kontrolleret udenlandsk datterselskab, i hvilket eller i hvilken  

 denne person har en andel.
 3. Uanset bestemmelserne i artikel 10 skal udbytter, der hidrører fra en  

 kontraherende stat, og som betales til en organisation, som var stiftet og  

 udelukkende drives i den anden kontraherende stat for at administrere eller  

 udrede ydelser under en eller flere ordninger vedrørende pension, fratrædelse  

 eller andre personalegoder, være fritaget for skat i den førstnævnte stat  

 forudsat:
a) at organisationen er den retmæssige ejer af de aktier hvoraf udbyttet  

 er betalt, at den besidder disse aktier i investeringsøjemed og at den  

 generelt er skattefritaget i den anden kontraherende stat; og b) at organisationen ikke ejer, hverken direkte eller indirekte, mere end  

 5 pct. af aktiekapitalen eller 5 pct. af stemmeværdien i det selskab, som  

 udbetaler udbyttet; og c) at selskabets aktieklasse, hvoraf udbyttet er udbetalt, regelmæssigt  

 handles på en godkendt aktiebørs.
 4. Ved anvendelsen af stykke 3 betyder udtrykket »godkendt  

 aktiebørs«:
a) i tilfælde hvor udbyttet hidrører fra Canada, en canadisk aktiebørs som  

 foreskrevet i indkomstskatteloven; b) i tilfælde hvor udbyttet hidrører fra Danmark, Københavns Fondsbørs; og c) enhver anden aktiebørs, som man bliver enige om i skrivelser udvekslet  

 mellem de kontraherende staters kompetente myndigheder.
5. For så vidt angår artikel XXII, stk. 3, (konsultationer) i GATS-aftalen  

 (General Agreement on Trade in Services), er de kontraherende stater enige  

 om, at uanset det nævnte stykke skal enhver uoverensstemmelse mellem dem om,  

 hvorvidt en forholdsregel falder inden for rækkevidden af denne overenskomst,  

 kun kunne indbringes for GATS-rådet (Council for Trade in Services), som det  

 er muligt efter det nævnte stykke, med samtykke af begge kontraherende  

 stater.
Enhver tvivl om fortolkningen af nærværende stykke skal løses efter  

 fremgangsmåden i artikel 25, stk. 4, eller, hvis dette ikke er muligt, efter  

 enhver anden fremgangsmåde, som de kontraherende stater måtte blive enige om.
VII Slutbestemmelser Artikel 31 Ikrafttræden 1. De kontraherende staters regeringer skal give hinanden underretning om,  

 at de forfatningsmæssige betingelser for denne overenskomsts ikrafttræden er  

 blevet opfyldt.
 2. Overenskomsten skal træde i kraft på datoen for den seneste af de i  

 stykke 1 omhandlede underretninger, og dens bestemmelser skal have virkning:
a) med hensyn til skat der er tilbageholdt ved kilden af beløb, der er  

 betalt til eller godskrevet ikke-hjemmehørende personer den 1. januar eller  

 senere i det kalenderår, der følger nærmest efter det år, i hvilket  

 overenskomsten træder i kraft; og b) med hensyn til andre skatter, for så vidt angår Canada i skatteår, og  

 for så vidt angår Danmark i indkomstår, der begynder den 1. januar eller  

 senere i det kalenderår, der følger nærmest efter det år, i hvilket  

 overenskomsten træder i kraft.
 3. Bestemmelserne i overenskomsten af 30. september 1955 mellem Regeringen  

 i Canada og Regeringen i Kongeriget Danmark til undgåelse af  

 dobbeltbeskatning og forhindring af beskatningsunddragelse for så vidt angår  

 indkomstskat, som ændret ved Tillægsoverenskomsten af 27. november 1964  

 (herefter omtalt som »1955-overenskomsten«) skal ophøre at have  

 virkning:
a) med hensyn til skat, der er tilbageholdt ved kilden af beløb, der er  

 udbetalt til eller godskrevet ikke-hjemmehørende personer den 1. januar eller  

 senere i det kalenderår, der følger nærmest efter det år, i hvilket  

 overenskomsten træder i kraft; og b) med hensyn til andre skatter, for så vidt angår Canada i skatteår, og  

 for så vidt angår Danmark i indkomstår, der begynder den 1. januar eller  

 senere i det kalenderår, der følger nærmest efter det år, i hvilket  

 overenskomsten træder i kraft.
 4. Uanset bestemmelserne i stykke 3 skal i tilfælde, hvor enhver større  

 skattelempelse ville være opnået i henhold til bestemmelserne i  

 1955-overenskomsten, enhver sådan bestemmelse som førnævnt fortsat have  

 virkning:
a) med hensyn til skat, der er tilbageholdt ved kilden, af beløb, der er  

 betalt til eller godskrevet ikke-hjemmehørende personer den sidste dag eller  

 tidligere i det kalenderår, der følger nærmest efter det år, i hvilket  

 overenskomsten træder i kraft; og b) med hensyn til andre skatter:
(i) for så vidt angår Canada, for skatteår, der slutter den sidste dag  

 eller tidligere i det kalenderår, der følger nærmest efter det år, i hvilket  

 overenskomsten træder i kraft; (ii) for så vidt angår Danmark, for indkomstår der slutter den sidste dag  

 eller tidligere i det andet kalenderår, der følger nærmest efter det år, i  

 hvilket overenskomsten træder i kraft.
 5. Aftalen af 18. juni 1929 mellem Canada og Danmark om gensidig  

 fritagelse for indkomstskat af fortjeneste, indvundet ved skibsfart, ophører  

 at have virkning fra den dato, hvor denne overenskomst træder i kraft.
Artikel 32 Opsigelse Denne overenskomst skal have virkning på ubestemt tid, men enhver af de  

 kontraherende stater kan den 30. juni eller tidligere i ethvert kalenderår  

 efter det år, i hvilket den er trådt i kraft, ad diplomatisk vej give den  

 anden kontraherende stat en skriftlig meddelelse om opsigelse; i så fald skal  

 overenskomsten ophøre at have virkning:
a) med hensyn til skat, der er tilbageholdt ved kilden, af beløb, der er  

 betalt til eller godskrevet ikke-hjemmehørende personer den 1. januar eller  

 senere i det kalenderår, der følger nærmest efter det år, i hvilket  

 opsigelsen er givet; og b) med hensyn til andre skatter for så vidt angår Canada for skatteår, og  

 for så vidt angår Danmark for indkomstår, der begynder den 1. januar eller  

 senere i det kalenderår, der følger nærmest efter det år, i hvilket  

 opsigelsen er givet.
 TIL BEKRÆFTELSE HERAF har de undertegnede, dertil behørigt  

 befuldmægtigede, underskrevet denne overenskomst.
 UDFÆRDIGET i to eksemplarer i København den 17. september 1997 på dansk,  

 engelsk og fransk, idet hver tekst har lige gyldighed.
For Regeringen i Kongeriget Danmark Carsten Koch For regeringen i Canada Brian Baker PROTOKOL Ved underskrivelsen af overenskomsten mellem Regeringen i Kongeriget  

 Danmark og Regeringen i Canada til undgåelse af dobbeltbeskatning og  

 forhindring af skatteunddragelse for så vidt angår indkomst- og formueskatter  

 er underskriverne blevet enige om, at følgende bestemmelser skal udgøre en  

 integrerende del af overenskomsten:
 1. Vedrørende anvendelsen af overenskomstens artikel 3, stykke 1, litra  

 i), og artikel 8, skal udtrykkene »transport med et skib« eller  

 »skibsfartsvirksomhed«, betyde drift af et skib, således at hver  

 rejse opgøres for sig.
2. For så vidt angår Artikel 23, stykke 1, litra c), i overenskomsten  

 omfatter udtrykket »Danmark« Grønland.
Canada kan imidlertid,  

 uanset bestemmelserne i overenskomstens artikel 32, den 30. juni eller  

 tidligere i ethvert kalenderår give Danmark meddelelse om opsigelse af den  

 foregående sætning, og i så fald skal den foregående sætning ophøre at have  

 virkning for skatteår, som begynder den 1. januar eller senere i det  

 kalenderår, som følger nærmest efter det år, i hvilket opsigelsen er givet.
 3. Artikel 26 i overenskomsten er blevet udvidet til at gælde for  

 Grønland.
 4. For så vidt angår artikel 26 skal udtrykket »Kongeriget  

 Danmark« og »Danmark« også gælde for Grønland, hvis ikke andet  

 fremgår af sammenhængen.
 5. De skatter, som i medfør af denne protokol er omfattet af artikel 26 i  

 overenskomsten, skal indbefatte følgende skatter, som opkræves i Grønland:  

 indkomst-, selskabs- og udbytteskatter til Landskassen og kommunerne.
 6. Udtrykket »kompetent myndighed« betyder for så vidt angår  

 Grønland, Grønlands Hjemmestyre eller den myndighed, som på Hjemmestyrets  

 vegne er blevet befuldmægtiget til at behandle spørgsmål vedrørende  

 overenskomsten.
 7. Denne protokol skal træde i kraft på og have virkning fra den samme  

 dato som overenskomsten.
 TIL BEKRÆFTELSE HERAF har de undertegnede, dertil behørigt  

 befuldmægtigede, underskrevet denne protokol.
 UDFÆRDIGET i to eksemplarer i København den 17. september 1997 på dansk,  

 engelsk og fransk, idet hver tekst har lige gyldighed.
For Regeringen i Kongeriget Danmark Carsten Koch For Regeringen i Canada Brian Baker Oprindeligt fremsat forslag § 1. Overenskomst af 17. september 1997 mellem Regeringen i  

 Kongeriget Danmark og Regeringen i Canada til undgåelse af dobbeltbeskatning  

 og forhindring af skatteunddragelse for så vidt angår indkomst- og  

 formueskatter kan tiltrædes på Danmarks vegne.
Overenskomsten er optaget som  

 bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i overenskomstens artikel 31.
 Stk. 3. Efter bestemmelserne i overenskomstens artikel 31 skal  

 følgende overenskomst og aftale ophøre med at finde anvendelse:
 1) Overenskomst af 30. september 1955 mellem Regeringen i Canada og  

 Regeringen i Kongeriget Danmark til undgåelse af dobbeltbeskatning og  

 forhindring af beskatningsunddragelse for så vidt angår indkomstskat, som  

 ændret ved Tillægsoverenskomsten af 27. november 1964.
 2) Aftale af 18. juni 1929 mellem Canada og Danmark om gensidig fritagelse  

 for indkomstskat af fortjeneste indvundet ved skibsfart.
§ 2. Den skattepligtige indkomst og den personlige indkomst  

 nedsættes for en person, som senest den 26. november 1997 blev hjemmehørende  

 i Canada, og som på denne dato modtog pensioner, der er omfattet af  

 Overenskomstens artikel 18, stk. 1. Nedsættelsen udgør 60.000 kr., dog højst  

 det beløb, som personen modtager i pension.
Nedsættelsen kan ikke medføre, at  

 den skattepligtige indkomst og den personlige indkomst bliver negativ.
 § 3. Loven træder i kraft dagen efter bekendtgørelsen i  

 Lovtidende.
 § 4. Loven gælder ikke for Færøerne og Grønland.
 Bilag.
OVERENSKOMST mellem Regeringen i Kongeriget Danmark og Regeringen i Canada  

 til undgåelse af dobbeltbeskatning og forhindring af skatteunddragelse for så  

 vidt angår indkomst- og formueskatter Regeringen i Kongeriget Danmark og Regeringen i Canada, der ønsker at  

 afslutte en overenskomst til undgåelse af dobbeltbeskatning og forhindring af  

 skatteunddragelse for så vidt angår indkomst- og formueskatter, er blevet  

 enige om følgende:
I.
Overenskomstens anvendelsesområde Artikel 1 Personer omfattet af overenskomsten Denne overenskomst skal finde anvendelse på personer, som er hjemmehørende  

 i en af eller begge de kontraherende stater.
Artikel 2 Skatter omfattet af overenskomsten 1. Denne overenskomst skal finde anvendelse på indkomst- og formueskatter,  

 der pålignes på hver af de kontraherende staters vegne, og for så vidt angår  

 Danmark på politiske underafdelingers og lokale myndigheders vegne, uden  

 hensyn til hvordan de opkræves.
 2. Som indkomst- og formueskatter skal anses alle skatter, der pålignes  

 hele indkomsten, hele formuen eller dele af indkomsten eller formuen,  

 herunder skatter af fortjeneste ved afhændelse af rørlig formue eller fast  

 ejendom, såvel som skatter af formueforøgelse.
 3. De gældende skatter, på hvilke overenskomsten skal finde anvendelse, er  

 især:
a) i Canada: de skatter, der pålignes af regeringen i Canada i henhold til  

 indkomstskatteloven, (herefter omtalt som »canadisk skat«); b) i Danmark:
1. indkomstskatten til staten; 2. den kommunale indkomstskat; 3. den amtskommunale indkomstskat; 4. kirkeskatten; 5. udbytteskatten; 6. renteskatten; 7. royaltyskatten; 8. skatter i henhold til kulbrinteskatteloven og 9. formueskatten til staten, (herefter omtalt som »dansk skat«).
4. Overenskomsten skal også finde anvendelse på alle skatter af samme  

 eller væsentlig samme art, der efter datoen for denne overenskomsts  

 underskrivelse pålignes som tillæg til eller i stedet for de gældende  

 skatter.
De kontraherende staters kompetente myndigheder skal give hinanden  

 underretning om væsentlige ændringer, som er foretaget i deres respektive  

 skattelove.
II.
Definitioner Artikel 3 Almindelige definitioner 1. Medmindre andet fremgår af sammenhængen, skal ved anvendelsen af denne  

 overenskomst:
a) (i) udtrykket »Canada« brugt i geografisk forstand betyde  

 Canadas territorium, herunder (I) ethvert område uden for Canadas territorialfarvand, som i  

 overensstemmelse med international ret og i medfør af Canadas lovgivning er  

 et område, inden for hvilket Canada kan udøve rettigheder med hensyn til  

 havbunden, dens undergrund og deres naturforekomster; og (II) havet og luftrummet over ethvert område, som omhandlet i punkt (I),  

 med hensyn til enhver virksomhed, som udøves i forbindelse med  

 efterforskningen eller udnyttelsen af de der omhandlede naturforekomster; (ii) udtrykket »Danmark« betyde Kongeriget Danmark, herunder  

 ethvert område uden for Danmarks territorialfarvand, som i overensstemmelse  

 med international ret er eller senere måtte blive betegnet i dansk lovgivning  

 som et område, inden for hvilket Danmark kan udøve suverænitetsrettigheder  

 med hensyn til efterforskning og udnyttelse af naturforekomsterne på  

 havbunden, i dens undergrund og de ovenliggende vande og luftrummet over  

 disse vande og med hensyn til anden virksomhed med henblik på økonomisk  

 udnyttelse af og efterforskning i dette område; udtrykket omfatter ikke  

 Færøerne og Grønland; b) udtrykkene »en kontraherende stat« og »den anden  

 kontraherende stat« betyde Canada eller Danmark, alt efter sammenhængen; c) udtrykket »person« omfatte en fysisk person, et selskab, et  

 dødsbo og enhver anden sammenslutning af personer, og for så vidt angår  

 Canada omfatter udtrykket også en fond (trust); d) udtrykket »selskab« betyde enhver juridisk person eller  

 enhver sammenslutning, der i skattemæssig henseende behandles som en juridisk  

 person; e) udtrykkene »foretagende i en kontraherende stat« og  

 »foretagende i den anden kontraherende stat« betyde henholdsvis et  

 foretagende, der drives af en person, som er hjemmehørende i en kontraherende  

 stat, og et foretagende, der drives af en person, som er hjemmehørende i den  

 anden kontraherende stat; f) udtrykket »kompetent myndighed« betyde:
(i) i Canada, »the Minister of National Revenue« eller hans  

 befuldmægtigede stedfortræder; (ii) i Danmark, Skatteministeren eller hans befuldmægtigede stedfortræder; g) udtrykket »skat« betyde canadisk skat eller dansk skat, alt  

 efter sammenhængen; h) udtrykket »statsborger« betyde; (i) enhver fysisk person, der har indfødsret i en kontraherende stat; (ii) enhver juridisk person, ethvert interessentskab og enhver forening,  

 der består i kraft af den gældende lovgivning i en kontraherende stat; i) udtrykket »international trafik« betyde enhver transport med  

 et skib eller et luftfartøj, der anvendes af et foretagende i en  

 kontraherende stat, bortset fra tilfælde, hvor skibet eller luftfartøjet  

 udelukkende anvendes mellem pladser i den anden kontraherende stat.
 2. Ved anvendelsen af denne overenskomst i en kontraherende stat skal,  

 medmindre andet følger af sammenhængen, ethvert udtryk, som ikke er defineret  

 deri, tillægges den betydning, som det har i denne stats lovgivning  

 vedrørende de skatter, hvorpå overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« enhver person, som i henhold til  

 lovgivningen i denne stat er skattepligtig der på grund af hjemsted, bopæl,  

 ledelsens sæde eller ethvert andet lignende kriterium.
Udtrykket omfatter  

 også en kontraherende stat selv, en politisk underafdeling, en lokal  

 myndighed eller et herunder hørende offentligt organ.
Udtrykket omfatter ikke  

 en person, som er skattepligtig til den pågældende stat udelukkende af  

 indkomst fra kilder i denne stat.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
a) han skal anses for kun at være hjemmehørende i den stat, i hvilken han  

 har en fast bolig til sin rådighed; hvis han har en fast bolig til rådighed i  

 begge stater, skal han anses for kun at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken af staterne han har midtpunktet  

 for sine livsinteresser, eller hvis han ikke har en fast bolig til sin  

 rådighed i nogen af staterne, skal han anses for kun at være hjemmehørende i  

 den stat, hvori han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for kun at være  

 hjemmehørende i den stat, i hvilken han er statsborger; d) hvis han er statsborger i begge stater, eller hvis han ikke er  

 statsborger i nogen af dem, skal de kompetente myndigheder i de kontraherende  

 stater afgøre spørgsmålet ved gensidig aftale.
 3. I tilfælde, hvor et selskab efter bestemmelserne i stykke 1 er  

 hjemmehørende i begge kontraherende stater, bestemmes dets status efter  

 følgende regler:
a) det skal anses for kun at være hjemmehørende i den stat, hvori det er  

 indregistreret; b) hvis det ikke er indregistreret i nogen af staterne, skal det kun anses  

 for at være hjemmehørende i den stat, i hvilken dets virkelige ledelse har  

 sit sæde.
4. I tilfælde, hvor en ikke-fysisk person eller et selskab efter  

 bestemmelserne i stykke 1 er hjemmehørende i begge kontraherende stater, skal  

 de kontraherende staters kompetente myndigheder søge at afgøre spørgsmålet  

 ved gensidig aftale og fastsætte de nærmere regler for overenskomstens  

 anvendelse på en sådan person.
Når sådan aftale ikke foreligger, skal en  

 sådan person ikke kunne påberåbe sig nogen skattenedsættelse eller  

 skattefritagelse i medfør af denne overenskomst.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; og f) en mine, en olie- eller gaskilde, et stenbrud eller ethvert andet sted,  

 hvor naturforekomster udvindes.
 3. En byggeplads eller et anlægs- eller monteringsarbejde udgør kun et  

 fast driftssted, hvis det varer mere end tolv måneder.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende med henblik på oplagring,  

 udstilling eller udlevering af varer tilhørende foretagendet; b) opretholdelsen af et varelager tilhørende foretagendet udelukkende med  

 henblik på oplagring, udstilling eller udlevering; c) opretholdelsen af et varelager tilhørende foretagendet udelukkende med  

 henblik på bearbejdelse hos et andet foretagende; d) opretholdelsen af et fast forretningssted udelukkende med henblik på at  

 foretage indkøb af varer eller indsamle oplysninger for foretagendet; e) opretholdelsen af et fast forretningssted udelukkende med henblik på at  

 udøve enhver anden virksomhed for foretagendet af forberedende eller  

 hjælpende karakter; f) opretholdelsen af et fast forretningssted for udelukkende at udøve en  

 kombination af de i litra a)-e) nævnte former for virksomheder, forudsat at  

 det faste forretningssteds samlede virksomhed, der er et resultat af denne  

 kombination, er af forberedende eller hjælpende karakter.
 5. Uanset bestemmelserne i stykke 1 og 2 skal et foretagende i tilfælde,  

 hvor en person, som ikke er en sådan uafhængig repræsentant, som omhandlet i  

 stykke 6, handler på foretagendets vegne og har og sædvanligvis udøver i en  

 kontraherende stat en fuldmagt til at indgå aftaler på foretagendets vegne,  

 anses for at have et fast driftssted i denne stat med hensyn til hele den  

 virksomhed, som denne person påtager sig for foretagendet, medmindre denne  

 persons virksomhed er begrænset til sådanne forhold, som er nævnt i stykke 4,  

 og som, hvis de var udøvet gennem et fast forretningssted, ikke ville gøre  

 dette faste forretningssted til et fast driftssted efter bestemmelserne i  

 nævnte stykke.
 6. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller anden uafhængig agent, forudsat at disse  

 personer handler inden for deres erhvervsvirksomheds sædvanlige rammer.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i denne anden stat,  

 skal ikke i sig selv medføre, at et af de to selskaber anses for et fast  

 driftssted for det andet.
III.
Beskatning af indkomst Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- og skovbrug), der er  

 beliggende i den anden kontraherende stat, kan beskattes i denne anden stat.
2. Ved anvendelse af denne overenskomst skal udtrykket »fast  

 ejendom« tillægges den betydning, som det har i lovgivningen i den  

 kontraherende stat, hvori ejendommen er beliggende, og skal omfatte enhver  

 option til eller lignende rettighed over ejendommen.
Udtrykket skal i alle  

 tilfælde omfatte tilbehør til fast ejendom, besætning og redskaber, der  

 anvendes i land- og skovbrug, rettigheder på hvilke den almindelige  

 lovgivning om fast ejendom finder anvendelse, brugsrettigheder til fast  

 ejendom, rettigheder til at efterforske eller at udnytte mineralforekomster,  

 kilder og andre naturforekomster samt rettigheder til beløb, der beregnes i  

 forhold til mængden eller værdien af produktionen fra sådanne forekomster;  

 skibe og luftfartøjer skal ikke anses for fast ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller fra enhver anden form for  

 benyttelse af fast ejendom, og på indkomst eller fortjeneste ved afhændelse  

 af sådan ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, der oppebæres af et foretagende i en kontraherende stat  

 kan kun beskattes i denne stat, medmindre foretagendet driver  

 erhvervsvirksomhed i den anden kontraherende stat gennem et der beliggende  

 fast driftssted.
Såfremt foretagendet driver eller har drevet en sådan  

 virksomhed, kan dets fortjeneste beskattes i den anden stat, men dog kun for  

 så vidt angår den del deraf, som kan henføres til dette faste driftssted.
 2. Medmindre bestemmelserne i stykke 3 finder anvendelse, skal der i  

 tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et der beliggende  

 fast driftssted, i hver kontraherende stat til dette faste driftssted  

 henføres den fortjeneste, som det kunne forventes at ville have opnået, hvis  

 det havde været et frit og uafhængigt foretagende, som udøvede den samme  

 eller lignende virksomhed på samme eller lignende vilkår, og som under  

 fuldstændig frie forhold afsluttede forretninger med det foretagende, hvis  

 faste driftssted det er.
 3. Ved fastsættelsen af et fast driftssteds fortjeneste skal det være  

 tilladt at fradrage de omkostninger, som er afholdt for det faste driftssted,  

 herunder generalomkostninger til ledelse og administration, hvad enten de er  

 afholdt i den stat, hvori det faste driftssted er beliggende, eller andre  

 steder.
 4. Såfremt det har været sædvane i en kontraherende stat at fastsætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 fastsætte den skattepligtige fortjeneste på grundlag af en sådan  

 sædvanemæssig fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der er  

 fastlagt i denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget varekøb for foretagendet.
 6. Ved anvendelsen af de foregående stykker skal den fortjeneste, der  

 henføres til det faste driftssted, fastsættes efter samme metode år efter år,  

 medmindre der er god og fyldestgørende grund til at anvende en anden  

 fremgangsmåde.
 7. I tilfælde, hvor en fortjeneste omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
Artikel 8 Skibs- og luftfart 1. Fortjeneste, som et foretagende i en kontraherende stat oppebærer ved  

 skibs- eller luftfartsvirksomhed i international trafik, kan kun beskattes i  

 denne stat.
 2. Fortjeneste, som et foretagende i en kontraherende stat oppebærer ved  

 anvendelse eller ved rådighedsstillelse af containere (herunder anhængere,  

 pramme og lignende materiel til transport af containere), der anvendes til  

 transport af varer i international trafik, kan kun beskattes i denne stat.
 3. Uanset bestemmelserne i stykke 1 og 2 og i artikel 7 kan fortjeneste,  

 der oppebæres ved driften af skibe, som hovedsagelig anvendes til transport  

 af passagerer eller varer udelukkende mellem pladser i en kontraherende stat,  

 beskattes i denne stat.
 4. Med hensyn til fortjeneste, der oppebæres af det danske, norske og  

 svenske luftfartskonsortium Scandinavian Airlines System (SAS), skal  

 bestemmelserne i stykke 1 og 2 kun finde anvendelse på den del af  

 fortjenesten, som svarer til den andel i konsortiet, der ejes af Det Danske  

 Luftfartselskab (DDL), den danske partner i Scandinavian Airlines System  

 (SAS).
 5. Bestemmelserne i stykke 1, 2, 3 og 4 skal også finde anvendelse på de  

 deri nævnte fortjenester, der oppebæres af et foretagende i en kontraherende  

 stat eller af SAS ved deres deltagelse i en pool, i et konsortium eller i en  

 international driftsorganisation.
Artikel 9 Indbyrdes forbundne foretagender 1. I tilfælde, hvor a) et foretagende i en kontraherende stat direkte eller indirekte har del  

 i ledelsen af, kontrollen af eller kapitalen i et foretagende i den anden  

 kontraherende stat, eller b) de samme personer direkte eller indirekte har del i ledelsen af,  

 kontrollen af eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 som afviger fra de vilkår, som ville være blevet aftalt mellem uafhængige  

 foretagender, kan enhver indkomst eller fortjeneste, som, hvis disse vilkår  

 ikke havde foreligget, ville været tilfaldet et af disse foretagender, men  

 som på grund af disse vilkår ikke er tilfaldet dette, medregnes til dette  

 foretagendes indkomst eller fortjeneste og beskattes i overensstemmelse  

 hermed.
2. I tilfælde, hvor en kontraherende stat til et foretagendes indkomst  

 eller fortjeneste i denne stat medregner - og i overensstemmelse hermed  

 beskatter - indkomst eller fortjeneste, som et foretagende i den anden  

 kontraherende stat er blevet beskattet af i denne anden stat, og den således  

 medregnede indkomst eller fortjeneste er indkomst eller fortjeneste, som  

 ville være tilfaldet foretagendet i den førstnævnte stat, hvis vilkårene  

 mellem de to foretagender havde været de samme, som ville være blevet aftalt  

 mellem uafhængige foretagender, skal denne anden stat foretage en dertil  

 svarende regulering af det skattebeløb, som der er beregnet af indkomsten  

 eller fortjenesten.
Ved beregningen af en sådan regulering skal hensyn tages  

 til de øvrige bestemmelser i denne overenskomst.
 3. En kontraherende stat kan ikke ændre et foretagendes indkomst eller  

 fortjeneste under de i stykke 1 nævnte omstændigheder efter udløbet af de i  

 dens nationale lovgivning fastsatte tidsfrister, og i intet tilfælde seks år  

 efter udgangen af det år, i hvilket den indkomst eller fortjeneste, som kunne  

 være genstand for en sådan ændring, ville være tilfaldet et foretagende i  

 denne stat.
 4. Bestemmelserne i stykke 2 og 3 skal ikke finde anvendelse i tilfælde af  

 svig, forsætlig undladelse eller uagtsomhed.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan dog også beskattes i den kontraherende stat, hvori  

 det selskab, der udbetaler udbyttet, er hjemmehørende, og i henhold til  

 lovgivningen i denne stat, men hvis udbyttets retmæssige ejer er  

 hjemmehørende i den anden kontraherende stat, må den skat, der pålægges, ikke  

 overstige:
a) 5 pct. af bruttobeløbet af udbyttet, hvis den retmæssige ejer er et  

 selskab (bortset fra et interessentskab), der direkte ejer mindst 25 pct. af  

 kapitalen i det selskab, som udbetaler udbyttet; b) uanset bestemmelserne i litra a), 10 pct. af bruttobeløbet af udbyttet,  

 hvis udbyttet er udbetalt af et investeringsaktieselskab, som er  

 hjemmehørende i Canada, men ejes af en person, som ikke er hjemmehørende i  

 Canada, til en retmæssig ejer, som er hjemmehørende i Danmark, og som direkte  

 eller indirekte ejer mindst 25 pct. af kapitalen i det selskab, som udbetaler  

 udbyttet; og c) 15 pct. af bruttobeløbet af udbyttet i alle andre tilfælde.
 Bestemmelserne i dette stykke skal ikke berøre adgangen til at beskatte  

 selskabet af den fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier, mineaktier, stifterandele eller andre rettigheder, som ikke er  

 gældsfordringer, og som giver ret til andel i fortjeneste, såvel som  

 indkomst, der er undergivet samme skattemæssige behandling som indkomst af  

 aktier i henhold til lovgivningen i den stat, i hvilken det selskab, der  

 foretager udlodningen, er hjemmehørende.
4. Bestemmelserne i stykke 1 og 2 skal ikke finde anvendelse, såfremt  

 udbyttets retmæssige ejer, der er hjemmehørende i en kontraherende stat, i  

 den anden kontraherende stat, i hvilken det selskab, der udbetaler udbyttet,  

 er hjemmehørende, driver erhvervsvirksomhed gennem et der beliggende fast  

 driftssted eller udøver frit erhverv i denne anden stat fra et der beliggende  

 fast sted, og den aktiebesiddelse, der ligger til grund for udlodningen, har  

 direkte forbindelse med et sådant fast driftssted eller fast sted.
I så fald  

 skal bestemmelserne i henholdsvis artikel 7 eller artikel 14 finde  

 anvendelse.
 5. I tilfælde, hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, der udbetales af  

 selskabet, medmindre udbyttet udbetales til en person, der er hjemmehørende i  

 denne anden stat, eller den aktiebesiddelse, der ligger til grund for  

 udlodningen af udbyttet, har direkte forbindelse med et fast driftssted eller  

 et fast sted, der er beliggende i denne anden stat, eller undergive  

 selskabets ikke-udloddede fortjeneste nogen skat på ikke-udloddet  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst hidrørende  

 fra denne anden stat.
 6. Uanset enhver bestemmelse i denne overenskomst skal et selskab, der er  

 hjemmehørende i en kontraherende stat, og som har et fast driftssted i den  

 anden kontraherende stat, i overensstemmelse med bestemmelserne i denne anden  

 stats lovgivning forblive undergivet tillægsskatten for selskaber, bortset  

 fra aktieselskaber i denne anden stat, men skattesatsen må ikke overstige 5  

 pct.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådan rente kan dog også beskattes i den kontraherende stat, hvorfra  

 den hidrører, og i overensstemmelse med lovgivningen i denne stat, men hvis  

 rentebeløbets retmæssige ejer er hjemmehørende i den anden kontraherende  

 stat, må den skat, der pålignes, ikke overstige 10 pct. af bruttobeløbet af  

 renten.
 3. Uanset bestemmelserne i stykke 2 kan renter, der hidrører fra en  

 kontraherende stat, og betales til en person, der er hjemmehørende i den  

 anden kontraherende stat, og som er den retmæssige ejer heraf, kun beskattes  

 i denne anden stat, såfremt sådan rente:
a) er en bøde som følge af for sen betaling; b) er betalt af en kontraherende stats centralbank til den anden  

 kontraherende stats centralbank; eller c) er betalt i henhold til en gældsforpligtelse i forbindelse med salg på  

 kredit, foretaget af en person, som er hjemmehørende i denne anden stat, af  

 udstyr, varer eller serviceydelser af enhver art, undtagen hvor salget sker  

 mellem indbyrdes forbundne foretagender som omhandlet i artikel 9, stykke 1,  

 litra a) eller b); eller d) er betalt til en person, der var stiftet og udelukkende drives for at  

 administrere eller udrede ydelser under en eller flere ordninger vedrørende  

 pension, fratrædelse eller andre personalegoder, forudsat at:
(i) denne person generelt er skattefritaget i den anden kontraherende  

 stat; og (ii) renten ikke er oppebåret fra udøvelse af handels- eller  

 forretningsvirksomhed eller fra en forbundet person.
4. Uanset bestemmelserne i stykke 2 a) kan renter, der hidrører fra en kontraherende stat og betales i henhold  

 til en gældsforpligtelse for regeringen i denne kontraherende stat, for en af  

 dens politiske underafdelinger eller lokale myndigheder, forudsat at rentens  

 retmæssige ejer er hjemmehørende i den anden kontraherende stat, kun  

 beskattes i denne anden stat; b) kan renter, der hidrører fra Danmark, og som betales til en person, der  

 er hjemmehørende i Canada, kun beskattes i Canada, hvis de betales i henhold  

 til et lån, der er ydet, garanteret eller sikret, eller en kredit, der er  

 ydet, garanteret eller sikret af the Export Development Corporation; og c) kan renter, der hidrører fra Canada, og betales til en person  

 hjemmehørende i Danmark, kun beskattes i Danmark, hvis de betales i henhold  

 til et lån, der er ydet, garanteret eller sikret, eller en kredit, der er  

 ydet, garanteret eller sikret af Eksportkreditrådet eller af sådanne  

 låneinstitutter, som er nærmere angivet og aftalt i skrivelser, der udveksles  

 mellem de kontraherende stater.
5. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikrede ved pant eller ikke,  

 og især indkomst af statsgældsbeviser og indkomst af obligationer eller  

 forskrivninger, herunder agiobeløb og gevinster, der knytter sig til sådanne  

 gældsbeviser, obligationer eller forskrivninger, såvel som indkomst, der er  

 undergivet samme skattemæssige behandling som indkomst af pengelån i henhold  

 til lovgivningen i den stat, hvorfra indkomsten hidrører.
Udtrykket  

 »rente« omfatter ikke indkomst, der er omhandlet i artikel 10.
6. Bestemmelserne i stykke 1, 2, 3 og 4 skal ikke finde anvendelse,  

 såfremt renternes retmæssige ejer, der er hjemmehørende i en kontraherende  

 stat, i den anden kontraherende stat, hvorfra renterne hidrører, driver  

 erhvervsvirksomhed gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den fordring,  

 der ligger til grund for de betalte renter, har direkte forbindelse med et  

 sådant fast driftssted eller fast sted.
I så fald skal bestemmelserne i  

 henholdsvis artikel 7 eller i artikel 14 finde anvendelse.
7. Renter skal anses for at hidrøre fra en kontraherende stat, hvis  

 betaleren er hjemmehørende i denne stat.
I tilfælde, hvor den person, der  

 betaler renten, hvad enten han er hjemmehørende i en kontraherende stat eller  

 ej, har et fast driftssted eller et fast sted i en kontraherende stat, i  

 forbindelse med hvilket den gældsforpligtelse, for hvilken renten betales, er  

 indgået, og sådan rente afholdes af dette faste driftssted eller faste sted,  

 skal sådan rente anses for at hidrøre fra den stat, hvori det faste  

 driftssted eller faste sted er beliggende.
8. I tilfælde, hvor en særlig forbindelse mellem betaleren og den  

 retmæssige ejer, eller mellem dem begge og en tredje person, bevirker, at  

 renten set i forhold til den gældsfordring, for hvilken den er betalt,  

 overstiger, af hvilken grund det end måtte være, det beløb, som ville være  

 blevet aftalt mellem betaleren og den retmæssige ejer, såfremt den nævnte  

 forbindelse ikke havde foreligget, skal bestemmelserne i denne artikel alene  

 finde anvendelse på det sidstnævnte beløb.
I så fald skal den overskydende  

 del af beløbet kunne beskattes i overensstemmelse med lovgivningen i hver af  

 de kontraherende stater under behørig hensyntagen til de øvrige bestemmelser  

 i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne royalties kan dog også beskattes i den kontraherende stat,  

 hvorfra de hidrører, og i overensstemmelse med lovgivningen i denne stat, men  

 såfremt den retmæssige ejer af nævnte royalties er hjemmehørende i den anden  

 kontraherende stat, må den skat, der pålignes, ikke overstige 10 pct. af  

 bruttobeløbet af nævnte royalties.
3. Uanset bestemmelserne i stykke 2 kan a) royalties for ophavsrettigheder og andre lignende betalinger vedrørende  

 produktion eller reproduktion af ethvert litterært, dramatisk, musikalsk  

 eller andet kunstnerisk arbejde (men ikke omfattende royalties vedrørende  

 spillefilm, eller royalties vedrørende optagelser på film eller billedbånd  

 eller andre gengivelsesmidler til brug i forbindelse med  

 fjernsynsudsendelser); og b) royalties for anvendelsen af eller retten til at anvende computer  

 software eller ethvert patent eller for oplysning vedrørende industrielle,  

 kommercielle eller videnskabelige erfaringer (men ikke omfattende sådanne  

 oplysninger givet i henhold til en leje - eller franchiseaftale), der hidrører fra en kontraherende stat og betales til en person, der er  

 hjemmehørende i den anden kontraherende stat, og som er den retmæssige ejer  

 heraf, kun beskattes i denne anden stat.
 4. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret, patent, varemærke, mønster eller model, tegning,  

 hemmelig formel eller fremstillingsmetode, eller for anvendelsen af eller  

 retten til at anvende industrielt, kommercielt eller videnskabeligt udstyr,  

 eller for oplysninger om industrielle, kommercielle eller videnskabelige  

 erfaringer, og omfatter betalinger af enhver art med hensyn til spillefilm og  

 optagelser på film, billedbånd eller andre gengivelsesmidler til brug i  

 forbindelse med fjernsyn.
5. Bestemmelserne i stykke 1, 2 og 3 skal ikke finde anvendelse, såfremt  

 royaltybeløbets retmæssige ejer, der er hjemmehørende en kontraherende stat,  

 i den anden kontraherende stat, hvorfra royaltybeløbet hidrører, driver  

 erhvervsvirksomhed gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den rettighed  

 eller det formuegode, som ligger til grund for de betalte royalties, har  

 direkte forbindelse med et sådant fast driftssted eller fast sted.
I så fald  

 skal bestemmelserne i henholdsvis artikel 7 eller artikel 14 finde  

 anvendelse.
6. Royalties skal anses for at hidrøre fra en kontraherende stat, hvis  

 betaleren er hjemmehørende i denne stat.
I tilfælde, hvor betaleren af  

 royaltybeløbet, hvad enten han er hjemmehørende i en kontraherende stat eller  

 ej, har et fast driftssted eller et fast sted i en kontraherende stat, i  

 forbindelse med hvilket forpligtelsen til at betale royaltybeløbet er  

 indgået, og sådanne royalties afholdes af dette faste driftssted eller faste  

 sted, skal sådanne royalties anses for at hidrøre fra den stat, hvori det  

 faste driftssted eller det faste sted er beliggende.
7. I tilfælde, hvor en særlig forbindelse mellem betaleren og den  

 retmæssige ejer, eller mellem dem begge og en tredje person, bevirker, at  

 royaltybeløbet, set i forhold til den anvendelse, rettighed eller oplysning,  

 for hvilken de er betalt, overstiger, af hvilken grund det end måtte være,  

 det beløb, som ville være blevet aftalt mellem betaleren og den retmæssige  

 ejer, såfremt den nævnte forbindelse ikke havde foreligget, skal  

 bestemmelserne i denne artikel alene finde anvendelse på det sidstnævnte  

 beløb.
I så fald skal den overskydende del af beløbet kunne beskattes i  

 overensstemmelse med lovgivningen i hver af de kontraherende stater under  

 behørig hensyntagen til de øvrige bestemmelser i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afhændelse af fast ejendom, der er beliggende i den anden  

 kontraherende stat, kan beskattes i denne anden stat.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed i den anden kontraherende stat til  

 udøvelse af frit erhverv, herunder også fortjeneste ved afhændelse af et  

 sådant fast driftssted (særskilt eller sammen med hele foretagendet), eller  

 af et sådant fast sted, kan beskattes i denne anden stat.
 3. Fortjeneste ved afhændelse af skibe eller luftfartøjer, der anvendes i  

 international trafik af et foretagende i en kontraherende stat, og af rørlig  

 formue, der er knyttet til driften af sådanne skibe eller luftfartøjer, kan  

 kun beskattes i denne stat.
 4. Fortjeneste, der oppebæres direkte eller indirekte af en person, som er  

 hjemmehørende i en kontraherende stat ved afhændelse af andele i et selskab,  

 som er hjemmehørende i den anden kontraherende stat, og hvoraf denne person  

 ejer mindst 25 pct. af værdien af aktiekapitalen, eller for så vidt angår  

 Canada, en andel i et interessentskab eller i en fond (trust) oprettet i  

 henhold til lovgivningen i denne anden stat, og hvoraf denne persons samlede  

 andel udgjorde mindst 25 pct. af værdien af sådanne andele, kan beskattes i  

 denne anden stat, hvis mindst 50 pct. af værdien af henholdsvis aktierne  

 eller andelen hidrører fra fast ejendom beliggende i denne anden stat.
 5. Fortjeneste ved afhændelse af alle andre aktiver end de i stykke 1, 2,  

 3 og 4 omhandlede kan kun beskattes i den kontraherende stat, hvori  

 afhænderen er hjemmehørende.
 6. Bestemmelserne i stykke 5 skal ikke berøre den enkelte kontraherende  

 stats ret til, i overensstemmelse med dens lovgivning, at pålægge en skat på  

 fortjeneste ved afhændelse af ethvert formuegode, der oppebæres af en fysisk  

 person, som er hjemmehørende i den anden kontraherende stat, og som har været  

 hjemmehørende i den førstnævnte stat på noget tidspunkt inden for de nærmest  

 forudgående seks år før afhændelsen af formuegodet.
Artikel 14 Frit erhverv 1. Indkomst ved frit erhverv eller ved andet selvstændigt arbejde af  

 lignende karakter, der oppebæres af en fysisk person, som er hjemmehørende i  

 en kontraherende stat, kan kun beskattes i denne stat, medmindre han har et  

 fast sted, der til stadighed står til rådighed for ham i den anden  

 kontraherende stat med henblik på udøvelse af hans virksomhed.
Såfremt han  

 har eller har haft et sådant fast sted, kan indkomsten beskattes i den anden  

 stat, men kun i det omfang den kan henføres til dette faste sted.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personligt arbejde i tjenesteforhold 1. Medmindre bestemmelserne i artiklerne 16, 18 og 19 finder anvendelse,  

 kan gage, løn og andet lignende vederlag for personligt arbejde i  

 tjenesteforhold, der oppebæres af en person, som er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, der  

 hidrører derfra, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold, udført i den anden kontraherende stat, kun beskattes i den  

 førstnævnte stat, såfremt:
a) modtageren opholder sig i den anden stat i en eller flere perioder, der  

 tilsammen ikke overstiger 183 dage i nogen 12-månedersperiode, der begynder  

 eller slutter i det pågældende kalenderår, og b) vederlaget betales af eller for en arbejdsgiver, der ikke er  

 hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, der udføres om bord på et skib eller et  

 luftfartøj, der anvendes i international trafik af et foretagende, som er  

 hjemmehørende i en kontraherende stat, beskattes i denne stat.
 4. I tilfælde, hvor en i Danmark hjemmehørende person oppebærer vederlag  

 for personligt arbejde i tjenesteforhold udført om bord på et luftfartøj, der  

 anvendes i international trafik af konsortiet Scandinavian Airlines System  

 (SAS), kan sådant vederlag kun beskattes i Danmark.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen eller lignende organ for et selskab, der er hjemmehørende i den  

 anden kontraherende stat, kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 7, 14 og 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller som musiker eller som sportsudøver, ved hans personlige virksomhed som  

 sådan udøvet i den anden kontraherende stat, beskattes i denne anden stat.
 2. I tilfælde, hvor indkomst ved den virksomhed, som udøves af en  

 optrædende kunstner eller en sportsudøver i hans egenskab som sådan, ikke  

 tilfalder kunstneren eller sportsudøveren selv, men en anden person, kan  

 denne indkomst, uanset bestemmelserne i artiklerne 7, 14 og 15, beskattes i  

 den kontraherende stat, i hvilken kunstnerens eller sportsmandens virksomhed  

 udøves.
 3. Bestemmelserne i stykke 2 skal ikke finde anvendelse, hvis det er  

 godtgjort, at hverken den professionelle kunstner eller sportsudøveren eller  

 personer, der har forbindelse med disse, direkte eller indirekte har del i  

 den i nævnte stykke omhandlede persons fortjeneste.
Artikel 18 Pensioner 1. Pensioner og sociale ydelser, der hidrører fra en kontraherende stat og  

 betales til en person, der er hjemmehørende i den anden kontraherende stat,  

 kan kun beskattes i den stat, hvorfra de hidrører.
 2. Underholdsbidrag og lignende betalinger, der hidrører fra en  

 kontraherende stat og betales til en person, der er hjemmehørende i den anden  

 kontraherende stat, og som der er undergivet beskatning deraf, kan kun  

 beskattes i denne anden stat.
Artikel 19 Offentlige hverv 1.
 a) Gage, løn og andet lignende vederlag, undtagen pensioner, der udbetales  

 af en kontraherende stat, af en af dens politiske underafdelinger eller  

 lokale myndigheder til en fysisk person for udførelse af hverv for denne  

 stat, underafdeling eller myndighed, kan kun beskattes i denne stat.
b) Sådan gage, løn og andet lignende vederlag kan dog kun beskattes i den  

 anden kontraherende stat, hvis hvervet er udført i denne stat, og den  

 pågældende er en i denne stat hjemmehørende person, som (i) er statsborger i denne stat; eller (ii) ikke blev hjemmehørende i denne stat alene med det formål at udføre  

 hvervet.
 2. Bestemmelserne i artiklerne 15 og 16 skal finde anvendelse på gage, løn  

 og andet lignende vederlag, der udbetales for udførelse af hverv i  

 forbindelse med erhvervsvirksomhed, der drives af en kontraherende stat, en  

 af dens politiske underafdelinger eller lokale myndigheder.
Artikel 20 Studerende Beløb, som en studerende, lærling eller erhvervspraktikant, som,  

 umiddelbart før han besøger en kontraherende stat, er eller var hjemmehørende  

 i den anden kontraherende stat, og som opholder sig i den førstnævnte stat  

 udelukkende i studie- eller uddannelsesøjemed, modtager til sit underhold,  

 sit studium eller sin uddannelse, skal ikke beskattes i denne stat under  

 forudsætning af, at sådanne beløb hidrører fra kilder uden for denne stat.
Artikel 21 Andre indkomster 1. Medmindre bestemmelserne i stykke 2 finder anvendelse, kan indkomster,  

 der oppebæres af en i en kontraherende stat hjemmehørende person, uanset  

 hvorfra de hidrører, og som ikke er behandlet i de foranstående artikler i  

 denne overenskomst, kun beskattes i denne stat.
2. I tilfælde, hvor sådan indkomst oppebæres af en person, der er  

 hjemmehørende i en kontraherende stat, fra kilder i den anden kontraherende  

 stat, kan sådan indkomst dog også beskattes i den stat, hvorfra den hidrører,  

 i overensstemmelse med lovgivningen i denne stat.
I tilfælde hvor sådan  

 indkomst er indkomst fra et dødsbo eller en fond (trust), bortset fra en fond  

 (trust) hvortil bidrag var fradragsberettigede, må den skat, der pålægges,  

 forudsat at indkomsten er skattepligtig i den kontraherende stat, i hvilken  

 den retmæssige ejer er hjemmehørende, ikke overstige 15 pct. af indkomstens  

 bruttobeløb.
IV.
Beskatning af formue Artikel 22 Formue 1. Formue bestående af fast ejendom, som ejes af en person, der er  

 hjemmehørende i en kontraherende stat, og som er beliggende i den anden  

 kontraherende stat, kan beskattes i denne anden stat.
 2. Rørlig formue, der udgør en del af erhvervsformuen i et fast  

 driftssted, som et foretagende i en kontraherende stat har i den anden  

 kontraherende stat, eller rørlig formue, der hører til et fast sted, som en  

 person, der er hjemmehørende i en kontraherende stat, har til rådighed i den  

 anden kontraherende stat til udøvelse af frit erhverv, kan beskattes i denne  

 anden stat.
 3. Formue bestående af skibe og luftfartøjer, der anvendes i international  

 trafik af et foretagende i en kontraherende stat, og rørlig formue, som er  

 knyttet til driften af sådanne skibe og luftfartøjer, kan kun beskattes i  

 denne stat.
 4. Al anden formue tilhørende en person, der er hjemmehørende i en  

 kontraherende stat, kan kun beskattes i denne stat.
V.
Metoder til forhindring af dobbeltbeskatning Artikel 23 Ophævelse af dobbeltbeskatning 1. I Canada skal dobbeltbeskatning undgås på følgende måde:
 a) Under forbehold af de gældende bestemmelser i Canadas lovgivning  

 vedrørende fradrag i skat, der skal betales i Canada, for skat, der er betalt  

 i et område uden for Canada, og enhver senere ændring af disse bestemmelser -  

 hvilket ikke skal indvirke på det heri indeholdte almindelige princip - og  

 medmindre et større fradrag eller lempelse er fastsat i Canadas lovgivning,  

 skal skat, der betales i Danmark af fortjeneste, indkomst eller gevinst, der  

 hidrører fra Danmark, fradrages i enhver canadisk skat, der skal betales af  

 sådan fortjeneste, indkomst eller gevinst.
 b) I tilfælde, hvor en person, der er hjemmehørende i Danmark oppebærer en  

 fortjeneste, som omhandlet i artikel 13, stykke 6, som kan beskattes i  

 Canada, skal Canada, under iagttagelse af de gældende bestemmelser i Canadas  

 lovgivning vedrørende fradrag i skat, der skal betales i Canada, for skat,  

 der er betalt i et område uden for Canada, og enhver senere ændring af disse  

 bestemmelser - hvilket ikke skal indvirke på det heri indeholdte almindelige  

 princip - indrømme fradrag, i enhver skat, der skal betales af denne person  

 vedrørende en sådan fortjeneste, med et beløb svarende til den skat, der er  

 betalt i Danmark af denne fortjeneste.
 c) Under forbehold af de gældende bestemmelser i Canadas lovgivning  

 vedrørende beskatning af indkomst fra et udenlandsk datterselskab og af  

 enhver senere ændring af disse bestemmelser - hvilket ikke skal indvirke på  

 det heri indeholdte almindelige princip - skal et selskab, der er  

 hjemmehørende i Canada, med henblik på beregningen af canadisk skat være  

 berettiget til ved beregningen af dets skattepligtige indkomst at fradrage  

 ethvert udbytte, det har modtaget fra det fritagne overskud i et udenlandsk  

 datterselskab, der er hjemmehørende i Danmark.
 d) I tilfælde hvor indkomst oppebåret eller formue ejet af en person, der  

 er hjemmehørende i Canada, er fritaget for beskatning i Canada efter  

 bestemmelserne i denne overenskomst, kan Canada ved beregningen af skatten af  

 anden indkomst eller formue tage hensyn til den indkomst eller formue, der er  

 fritaget for beskatning.
 Udtrykkene »udenlandsk datterselskab« og »fritagne  

 overskud« skal have den betydning, som det har i Canadas  

 indkomstskattelov.
 2. I Danmark skal dobbeltbeskatning undgås på følgende måde:
 a) Medmindre bestemmelserne i litra c) finder anvendelse, skal Danmark i  

 tilfælde, hvor en person, der er hjemmehørende i Danmark, oppebærer indkomst  

 eller ejer formue, som ifølge bestemmelserne i denne overenskomst kan  

 beskattes i Canada, indrømme:
(i) fradrag i den pågældende persons indkomstskat med et beløb svarende  

 til den indkomstskat, der er betalt i Canada; (ii) fradrag i den pågældende persons formueskat med et beløb svarende til  

 den formueskat, der er betalt i Canada.
 b) Et sådant fradrag skal imidlertid ikke i noget tilfælde kunne overstige  

 den del af indkomst- eller formueskatten, beregnet uden sådant fradrag, der  

 kan henføres til henholdsvis den indkomst eller formue, som kan beskattes i  

 Canada.
 c) I tilfælde, hvor en person, der er hjemmehørende i Danmark, oppebærer  

 indkomst eller ejer formue, som ifølge bestemmelserne i denne overenskomst  

 kun kan beskattes i Canada, kan Danmark medregne denne indkomst eller formue  

 i beskatningsgrundlaget, men skal i indkomst- eller formueskatten fradrage  

 den del af indkomst- eller formueskatten, som kan henføres til henholdsvis  

 den indkomst, der hidrører fra, eller den formue, der ejes i Canada.
 3. I denne artikel skal fortjeneste, indkomst eller gevinster, som er  

 oppebåret af en person, der er hjemmehørende i en kontraherende stat, og som  

 kan beskattes i den anden kontraherende stat i overensstemmelse med denne  

 overenskomst, anses for at hidrøre fra kilder i denne anden stat.
VI.
Særlige bestemmelser Artikel 24 Ikke diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold er  

 eller måtte blive undergivet.
Uanset bestemmelserne i artikel 1 skal denne  

 bestemmelse også finde anvendelse på fysiske personer, der ikke er  

 hjemmehørende i en af eller begge de kontraherende stater.
2. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mere  

 byrdefuld i denne anden stat end beskatningen af foretagender i denne anden  

 stat, der driver samme virksomhed.
Denne bestemmelse skal ikke kunne  

 fortolkes som forpligtende en kontraherende stat til at tilstå personer, der  

 er hjemmehørende i den anden kontraherende stat, de personlige skattemæssige  

 begunstigelser, lempelser og nedsættelser, som den som følge af ægteskabelig  

 stilling eller forsørgerpligt over for familie indrømmer personer, der er  

 hjemmehørende inden for dens eget område.
3. Medmindre bestemmelserne i artikel 9, stykke 1, artikel 11, stykke 8,  

 eller artikel 12, stykke 7, finder anvendelse, skal renter, royalties og  

 andre betalinger, der betales af en person, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kunne fratrækkes ved opgørelsen af den førstnævnte  

 persons skattepligtige indkomst under samme betingelser, som hvis  

 betalingerne var sket til en person, der er hjemmehørende i den førstnævnte  

 stat.
På samme måde skal enhver gæld, som en person, der er hjemmehørende i  

 en kontraherende stat, har til en person, der er hjemmehørende i den anden  

 kontraherende stat, kunne fratrækkes ved opgørelsen af den førstnævnte  

 persons skattepligtige formue under samme betingelser, som hvis gælden var  

 blevet stiftet over for en person, der er hjemmehørende i den førstnævnte  

 stat.
 4. Bestemmelserne i stykke 3 skal ikke berøre anvendelsen af nogen  

 bestemmelse i skattelovgivningen i en kontraherende stat:
a) der vedrører adgangen til fradrag for renter, som er i kraft på datoen  

 for undertegnelsen af denne overenskomst (herunder enhver senere ændring af  

 sådanne bestemmelser, der ikke ændrer deres generelle indhold); eller b) der vedtages efter denne dato af en kontraherende stat med det formål  

 at sikre, at en person, som ikke er hjemmehørende i denne stat, ikke stilles  

 bedre skattemæssigt i henhold til lovgivningen i denne stat end personer, som  

 er hjemmehørende i denne stat.
 5. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat,  

 hvis formue helt eller delvis ejes eller kontrolleres, direkte eller  

 indirekte, af en eller flere personer hjemmehørende i en tredje stat, er  

 eller måtte blive undergivet.
 4. I denne artikel betyder udtrykket »beskatning« de af  

 overenskomsten omfattede skatter.
Artikel 25 Fremgangsmåden ved indgåelse af gensidige aftaler 1. I tilfælde, hvor en person mener, at foranstaltninger, truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indgive en skriftlig ansøgning, hvori  

 angives grundlaget for at kræve en revision af denne beskatning, til den  

 kompetente myndighed i den af de kontraherende stater, i hvilken han er  

 hjemmehørende eller, såfremt tilfældet er omfattet af artikel 24, stykke 1,  

 til den kompetente myndighed i den af de kontraherende stater, hvori han er  

 statsborger.
 2. Den i stykke 1 nævnte kompetente myndighed skal, hvis indsigelsen synes  

 at være begrundet, og hvis den ikke selv kan nå til en rimelig løsning, søge  

 at løse sagen ved gensidig aftale med den kompetente myndighed i den anden  

 kontraherende stat med henblik på at undgå en beskatning, der ikke er i  

 overensstemmelse med overenskomsten.
3. En kontraherende stat må ikke efter udløbet af de tidsfrister, der er  

 fastsat i dens interne lovgivning, og i intet tilfælde efter seks år fra  

 udgangen af den skattepligtsperiode, i hvilken den omhandlede indkomst er  

 opstået, forhøje beskatningsgrundlaget for en person, der er hjemmehørende i  

 nogen af de kontraherende stater, ved deri at medregne indkomster, som også  

 er blevet beskattet i den anden kontraherende stat.
Dette stykke skal ikke  

 finde anvendelse i tilfælde af svig, forsætlig undladelse eller forsømmelse.
4. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke er omhandlet  

 i overenskomsten.
 5. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af aftaler i  

 overensstemmelse med de foregående stykker.
Artikel 26 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for gennemførelsen af bestemmelserne i denne  

 overenskomst eller i de kontraherende staters interne lovgivning vedrørende  

 skatter, der omfattes af overenskomsten, i det omfang denne beskatning ikke  

 strider mod overenskomsten.
Udvekslingen af oplysninger er ikke begrænset af  

 artikel 1. Alle oplysninger, der modtages af en kontraherende stat, skal  

 behandles som hemmelige på samme måde som oplysninger, der modtages i henhold  

 til denne stats interne lovgivning og må kun meddeles til personer eller  

 myndigheder (herunder domstole og forvaltningsmyndigheder), der er  

 beskæftiget med påligning, opkrævning, inddrivelse eller klagebehandling, i  

 forbindelse med de skatter, der er omfattet af overenskomsten.
Sådanne  

 personer eller myndigheder må kun benytte oplysningerne til skattemæssige  

 formål.
De kan meddele oplysningerne under offentlige retshandlinger eller  

 retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat pligt til:
a) at foretage forvaltningsakter, der strider mod denne stats eller den  

 anden kontraherende stats lovgivning eller forvaltningspraksis; b) at meddele oplysninger, som ikke kan opnås ifølge denne stats eller den  

 anden kontraherende stats lovgivning eller normale forvaltningspraksis; c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 fremstillingsmetode eller oplysninger, hvis offentliggørelse ville stride mod  

 almene interesser (ordre public).
Artikel 27 Virksomhed i forbindelse med forundersøgelser, efterforskning og  

 udvinding af kulbrinter 1. Uanset bestemmelserne i artikel 5 og artikel 14 skal en person, der er  

 hjemmehørende i en kontraherende stat, og som udøver virksomhed i forbindelse  

 med forundersøgelser, efterforskning eller udvinding af kulbrinter i den  

 anden kontraherende stat, med hensyn til denne virksomhed anses for at drive  

 erhvervsvirksomhed i den anden kontraherende stat gennem et der beliggende  

 fast driftssted eller fast sted.
2. Bestemmelserne i stykke 1 skal ikke finde anvendelse i tilfælde, hvor  

 virksomheden udøves i en eller flere perioder, der ikke overstiger i alt 30  

 dage inden for en 12-månedersperiode.
For så vidt angår dette stykke skal  

 imidlertid virksomhed, der udøves af et foretagende, som er indbyrdes  

 forbundet med et andet foretagende som omhandlet i artikel 9, anses for  

 udøvet af det foretagende, med hvilket det er forbundet, hvis den pågældende  

 virksomhed er af væsentlig samme art som den, der udøves af det sidstnævnte  

 foretagende.
3. Uanset bestemmelserne i stykke 1 og 2 udgør virksomhed, som udøves uden  

 for kysten med borerigge, kun et fast driftssted, hvis virksomheden udøves i  

 en eller flere perioder, som sammenlagt overstiger 90 dage inden for en  

 12-måneders periode.
For så vidt angår dette stykke skal imidlertid  

 virksomhed, der udøves af et foretagende, som er indbyrdes forbundet med et  

 andet foretagende som omhandlet i artikel 9, anses for udøvet af det  

 foretagende, med hvilket det er forbundet, hvis den pågældende virksomhed er  

 af væsentlig samme art som den, der udøves af det sidstnævnte foretagende.
 4. Uanset bestemmelserne i artikel 13, skal en kapitalgevinst på borerigge  

 anvendt i forbindelse med den i stykke 3 nævnte virksomhed, som anses for  

 oppebåret af en i en kontraherende stat hjemmehørende person på det  

 tidspunkt, hvor borerigvirksomheden ophører med at være skattepligtig i den  

 anden kontraherende stat, være fritaget for beskatning i denne anden stat.
Artikel 28 Ansatte ved diplomatiske og konsulære repræsentationer 1. Intet i denne overenskomst skal berøre de skattemæssige begunstigelser,  

 som ansatte ved diplomatiske eller konsulære repræsentationer måtte nyde i  

 kraft af folkerettens almindelige regler eller særlige overenskomster.
 2. Uanset artikel 4 skal en fysisk person, der er ansat ved en  

 kontraherende stats diplomatiske mission, konsulære repræsentation eller  

 faste mission, som er beliggende i den anden kontraherende stat eller i en  

 tredjestat, ved anvendelsen af denne overenskomst anses for at være  

 hjemmehørende i udsenderstaten, hvis han i udsenderstaten er undergivet de  

 samme forpligtelser med hensyn til beskatning af hele sin indkomst som  

 personer, der er hjemmehørende i udsenderstaten.
 3. Overenskomsten skal ikke finde anvendelse på internationale  

 organisationer, på disses organer eller embedsmænd eller på personer, der som  

 ansat ved en diplomatisk mission, en konsulær repræsentation eller en fast  

 mission for en tredjestat eller gruppe af stater opholder sig i en  

 kontraherende stat, og som ikke i nogen af de kontraherende stater er  

 undergivet de samme forpligtelser med hensyn til beskatning af hele deres  

 indkomst som personer, der er hjemmehørende i disse stater.
Artikel 29 Territorial udvidelse 1. Denne overenskomst kan enten i sin helhed eller med de nødvendige  

 ændringer udvides til ethvert område i de kontraherende stater, som særlig er  

 holdt udenfor denne overenskomsts anvendelse, eller til enhver stat eller  

 ethvert område, for hvis internationale forbindelser nogen af de  

 kontraherende stater er ansvarlig, og som påligner skatter af væsentlig samme  

 art, som de skatter, overenskomsten finder anvendelse på.
Enhver sådan  

 udvidelse skal have virkning fra sådan dato og være undergivet sådanne  

 ændringer og betingelser, herunder betingelser vedrørende opsigelse, som  

 måtte blive fastsat og aftalt mellem de kontraherende stater i noter, der  

 skal udveksles ad diplomatisk vej eller på enhver anden måde, der er i  

 overensstemmelse med deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 32 også - på den måde, som  

 er angivet i nævnte artikel - bringe anvendelsen af overenskomsten til ophør  

 på enhver del af de kontraherende staters område eller på enhver stat eller  

 ethvert område, hvortil den er blevet udvidet i henhold til denne artikel.
Artikel 30 Forskellige bestemmelser 1. Bestemmelserne i denne overenskomst skal ikke på nogen måde anses for  

 at begrænse nogen undtagelse, fritagelse, fradrag, credit eller anden  

 lempelse, der nu eller senere indrømmes i henhold til en kontraherende stats  

 lovgivning ved fastsættelsen af den skat, der pålægges af denne stat.
 2. Intet i overenskomsten skal anses for at hindre en kontraherende stat i  

 at pålægge skat på beløb, der medregnes i indkomsten for en person, der er  

 hjemmehørende i denne stat, vedrørende et interessentskab, en fond (trust)  

 eller et kontrolleret udenlandsk datterselskab, i hvilket eller i hvilken  

 denne person har en andel.
 3. Uanset bestemmelserne i artikel 10 skal udbytter, der hidrører fra en  

 kontraherende stat, og som betales til en organisation, som var stiftet og  

 udelukkende drives i den anden kontraherende stat for at administrere eller  

 udrede ydelser under en eller flere ordninger vedrørende pension, fratrædelse  

 eller andre personalegoder, være fritaget for skat i den førstnævnte stat  

 forudsat:
a) at organisationen er den retmæssige ejer af de aktier hvoraf udbyttet  

 er betalt, at den besidder disse aktier i investeringsøjemed og at den  

 generelt er skattefritaget i den anden kontraherende stat; og b) at organisationen ikke ejer, hverken direkte eller indirekte, mere end  

 5 pct. af aktiekapitalen eller 5 pct. af stemmeværdien i det selskab, som  

 udbetaler udbyttet; og c) at selskabets aktieklasse, hvoraf udbyttet er udbetalt, regelmæssigt  

 handles på en godkendt aktiebørs.
 4. Ved anvendelsen af stykke 3 betyder udtrykket »godkendt  

 aktiebørs«:
a) i tilfælde hvor udbyttet hidrører fra Canada, en canadisk aktiebørs som  

 foreskrevet i indkomstskatteloven; b) i tilfælde hvor udbyttet hidrører fra Danmark, Københavns Fondsbørs; og c) enhver anden aktiebørs, som man bliver enige om i skrivelser udvekslet  

 mellem de kontraherende staters kompetente myndigheder.
5. For så vidt angår artikel XXII, stk. 3, (konsultationer) i GATS-aftalen  

 (General Agreement on Trade in Services), er de kontraherende stater enige  

 om, at uanset det nævnte stykke skal enhver uoverensstemmelse mellem dem om,  

 hvorvidt en forholdsregel falder inden for rækkevidden af denne overenskomst,  

 kun kunne indbringes for GATS-rådet (Council for Trade in Services), som det  

 er muligt efter det nævnte stykke, med samtykke af begge kontraherende  

 stater.
Enhver tvivl om fortolkningen af nærværende stykke skal løses efter  

 fremgangsmåden i artikel 25, stk. 4, eller, hvis dette ikke er muligt, efter  

 enhver anden fremgangsmåde, som de kontraherende stater måtte blive enige om.
VII Slutbestemmelser Artikel 31 Ikrafttræden 1. De kontraherende staters regeringer skal give hinanden underretning om,  

 at de forfatningsmæssige betingelser for denne overenskomsts ikrafttræden er  

 blevet opfyldt.
 2. Overenskomsten skal træde i kraft på datoen for den seneste af de i  

 stykke 1 omhandlede underretninger, og dens bestemmelser skal have virkning:
a) med hensyn til skat der er tilbageholdt ved kilden af beløb, der er  

 betalt til eller godskrevet ikke-hjemmehørende personer den 1. januar eller  

 senere i det kalenderår, der følger nærmest efter det år, i hvilket  

 overenskomsten træder i kraft; og b) med hensyn til andre skatter, for så vidt angår Canada i skatteår, og  

 for så vidt angår Danmark i indkomstår, der begynder den 1. januar eller  

 senere i det kalenderår, der følger nærmest efter det år, i hvilket  

 overenskomsten træder i kraft.
 3. Bestemmelserne i overenskomsten af 30. september 1955 mellem Regeringen  

 i Canada og Regeringen i Kongeriget Danmark til undgåelse af  

 dobbeltbeskatning og forhindring af beskatningsunddragelse for så vidt angår  

 indkomstskat, som ændret ved Tillægsoverenskomsten af 27. november 1964  

 (herefter omtalt som »1955-overenskomsten«) skal ophøre at have  

 virkning:
a) med hensyn til skat, der er tilbageholdt ved kilden af beløb, der er  

 udbetalt til eller godskrevet ikke-hjemmehørende personer den 1. januar eller  

 senere i det kalenderår, der følger nærmest efter det år, i hvilket  

 overenskomsten træder i kraft; og b) med hensyn til andre skatter, for så vidt angår Canada i skatteår, og  

 for så vidt angår Danmark i indkomstår, der begynder den 1. januar eller  

 senere i det kalenderår, der følger nærmest efter det år, i hvilket  

 overenskomsten træder i kraft.
 4. Uanset bestemmelserne i stykke 3 skal i tilfælde, hvor enhver større  

 skattelempelse ville være opnået i henhold til bestemmelserne i  

 1955-overenskomsten, enhver sådan bestemmelse som førnævnt fortsat have  

 virkning:
a) med hensyn til skat, der er tilbageholdt ved kilden, af beløb, der er  

 betalt til eller godskrevet ikke-hjemmehørende personer den sidste dag eller  

 tidligere i det kalenderår, der følger nærmest efter det år, i hvilket  

 overenskomsten træder i kraft; og b) med hensyn til andre skatter:
(i) for så vidt angår Canada, for skatteår, der slutter den sidste dag  

 eller tidligere i det kalenderår, der følger nærmest efter det år, i hvilket  

 overenskomsten træder i kraft; (ii) for så vidt angår Danmark, for indkomstår der slutter den sidste dag  

 eller tidligere i det andet kalenderår, der følger nærmest efter det år, i  

 hvilket overenskomsten træder i kraft.
 5. Aftalen af 18. juni 1929 mellem Canada og Danmark om gensidig  

 fritagelse for indkomstskat af fortjeneste, indvundet ved skibsfart, ophører  

 at have virkning fra den dato, hvor denne overenskomst træder i kraft.
Artikel 32 Opsigelse Denne overenskomst skal have virkning på ubestemt tid, men enhver af de  

 kontraherende stater kan den 30. juni eller tidligere i ethvert kalenderår  

 efter det år, i hvilket den er trådt i kraft, ad diplomatisk vej give den  

 anden kontraherende stat en skriftlig meddelelse om opsigelse; i så fald skal  

 overenskomsten ophøre at have virkning:
a) med hensyn til skat, der er tilbageholdt ved kilden, af beløb, der er  

 betalt til eller godskrevet ikke-hjemmehørende personer den 1. januar eller  

 senere i det kalenderår, der følger nærmest efter det år, i hvilket  

 opsigelsen er givet; og b) med hensyn til andre skatter for så vidt angår Canada for skatteår, og  

 for så vidt angår Danmark for indkomstår, der begynder den 1. januar eller  

 senere i det kalenderår, der følger nærmest efter det år, i hvilket  

 opsigelsen er givet.
 TIL BEKRÆFTELSE HERAF har de undertegnede, dertil behørigt  

 befuldmægtigede, underskrevet denne overenskomst.
 UDFÆRDIGET i to eksemplarer i København den 17. september 1997 på dansk,  

 engelsk og fransk, idet hver tekst har lige gyldighed.
For Regeringen i Kongeriget Danmark Carsten Koch For regeringen i Canada Brian Baker PROTOKOL Ved underskrivelsen af overenskomsten mellem Regeringen i Kongeriget  

 Danmark og Regeringen i Canada til undgåelse af dobbeltbeskatning og  

 forhindring af skatteunddragelse for så vidt angår indkomst- og formueskatter  

 er underskriverne blevet enige om, at følgende bestemmelser skal udgøre en  

 integrerende del af overenskomsten:
 1. Vedrørende anvendelsen af overenskomstens artikel 3, stykke 1, litra  

 i), og artikel 8, skal udtrykkene »transport med et skib« eller  

 »skibsfartsvirksomhed«, betyde drift af et skib, således at hver  

 rejse opgøres for sig.
2. For så vidt angår Artikel 23, stykke 1, litra c), i overenskomsten  

 omfatter udtrykket »Danmark« Grønland.
Canada kan imidlertid,  

 uanset bestemmelserne i overenskomstens artikel 32, den 30. juni eller  

 tidligere i ethvert kalenderår give Danmark meddelelse om opsigelse af den  

 foregående sætning, og i så fald skal den foregående sætning ophøre at have  

 virkning for skatteår, som begynder den 1. januar eller senere i det  

 kalenderår, som følger nærmest efter det år, i hvilket opsigelsen er givet.
 3. Artikel 26 i overenskomsten er blevet udvidet til at gælde for  

 Grønland.
 4. For så vidt angår artikel 26 skal udtrykket »Kongeriget  

 Danmark« og »Danmark« også gælde for Grønland, hvis ikke andet  

 fremgår af sammenhængen.
 5. De skatter, som i medfør af denne protokol er omfattet af artikel 26 i  

 overenskomsten, skal indbefatte følgende skatter, som opkræves i Grønland:  

 indkomst-, selskabs- og udbytteskatter til Landskassen og kommunerne.
 6. Udtrykket »kompetent myndighed« betyder for så vidt angår  

 Grønland, Grønlands Hjemmestyre eller den myndighed, som på Hjemmestyrets  

 vegne er blevet befuldmægtiget til at behandle spørgsmål vedrørende  

 overenskomsten.
 7. Denne protokol skal træde i kraft på og have virkning fra den samme  

 dato som overenskomsten.
 TIL BEKRÆFTELSE HERAF har de undertegnede, dertil behørigt  

 befuldmægtigede, underskrevet denne protokol.
 UDFÆRDIGET i to eksemplarer i København den 17. september 1997 på dansk,  

 engelsk og fransk, idet hver tekst har lige gyldighed.
For Regeringen i Kongeriget Danmark Carsten Koch For Regeringen i Canada Brian Baker Bemærkninger til lovforslaget.
 Almindelige bemærkninger.
Formålet med lovforslaget er at bemyndige regeringen til at tiltræde en  

 dobbeltbeskatningsoverenskomst mellem Danmark og Canada og dermed gennemføre  

 dens bestemmelser i Danmark, når overenskomstens betingelser herfor er  

 opfyldt.
Overenskomsten afløser en overenskomst, som blev indgået i 1955 og  

 revideret i 1964, og som nu er forældet.
Dobbeltbeskatningsoverenskomsten har til formål at undgå international  

 dobbeltbeskatning som følge af, at både Danmark og Canada beskatter en person  

 eller et selskab af den samme indkomst.
Dette sker typisk, når en person  

 eller et selskab, der er hjemmehørende i den ene stat, modtager indkomst fra  

 den anden stat.
Den foreliggende dobbeltbeskatningsoverenskomst indeholder regler for,  

 hvornår Danmark hhv.
Canada kan beskatte indkomst, som en person, der er  

 hjemmehørende i den ene stat (bopælsstaten), modtager fra den anden stat  

 (kildestaten). Desuden indeholder overenskomsten bestemmelser om, hvordan  

 dobbeltbeskatning lempes, den såkaldte metodebestemmelse  

 (overenskomstens artikel 23), bestemmelser om ikke-diskriminering,  

 bestemmelser om løsning af tvivlsspørgsmål og bestemmelser om administrativ  

 bistand gennem udveksling af oplysninger.
Metodebestemmelsen er nødvendig, fordi dobbeltbeskatningsoverenskomsten  

 ikke i sig selv forhindrer bopælsstaten i at medregne den udenlandske  

 indkomst i sit beskatningsgrundlag.
Dobbeltbeskatningen ophæves først  

 »efterfølgende«.
Lempelsesmetoden er ordinær credit.
Dette indebærer for Danmarks  

 vedkommende, at hvis en person eller et selskab hjemmehørende i Danmark  

 modtager indkomst fra en kilde i Canada, og Canada efter overenskomsten har  

 ret til at beskatte denne indkomst, vil Danmark skulle nedsætte sin skat af  

 indkomsten med den skat, der er betalt i Canada.
Nedsættelsen kan dog ikke  

 overstige den danske skat af den pågældende indkomst.
Samme lempelsesmetode  

 anvendes i de interne danske lempelsesregler, jfr. ligningslovens § 33.
Dobbeltbeskatningsoverenskomsten følger i vidt omfang den model, som er  

 udarbejdet i OECD-regi (OECD-modellen), og som også ligger til grund for det  

 danske forhandlingsoplæg.
OECD-modellen er dog på ingen måde bindende for  

 kontraherende stater.
I praksis ses mange afvigelser fra modellen, og en  

 dobbeltbeskatningsoverenskomst må nødvendigvis være et kompromis mellem to  

 landes synspunkter.
Under gennemgangen af overenskomsten nedenfor redegøres  

 for de væsentligste afvigelser fra OECD-modellen.
 Lovforslaget skønnes ikke at have væsentlige administrative konsekvenser.
 Lovforslaget har ikke EU-retlige aspekter.
Lovforslagets økonomiske og erhvervsmæssige konsekvenser Formålet med en dobbeltbeskatningsoverenskomst mellem to lande er at  

 fjerne de hindringer, som dobbeltbeskatning kan medføre for udviklingen af  

 økonomiske relationer mellem de to lande.
Virksomheder og personer i det ene  

 land får herved bedre skattemæssige betingelser for investering, etablering  

 eller arbejde i det andet land både som følge af, at dobbeltbeskatning undgås  

 og som følge af større klarhed om de skattemæssige konsekvenser af økonomiske  

 dispositioner.
Virkningen af overenskomsten er begrænset til de områder, hvor der sker  

 ændringer i forhold til den gældende overenskomst.
De væsentligste ændringer  

 for så vidt angår dansk beskatning vedrører udbytter, renter, royalties,  

 overskud i et fast driftssted samt pensioner og sociale ydelser.
 Hvad angår udbytter fra et selskab i et af landene til en person eller et  

 selskab i det andet land, kan disse efter den nye overenskomst højst  

 beskattes i kildestaten med 5 pct. i moder/datterselskabsforhold mod 15 pct.  

 efter den gældende overenskomst.
Renter fra et af landene til en person eller et selskab i det andet land  

 kan efter den nye overenskomst højst beskattes i kildestaten med 10 pct. mod  

 15 pct. efter den gældende overenskomst.
Herfra er dog undtaget en række  

 rentebetalinger f.eks. morarenter, rentebetalinger til de to staters  

 nationalbanker, kreditsalgsrenter, renter fra statsobligationer o.l. og  

 renter af eksportkreditlån som kun kan beskattes i bopælsstaten.
Royalties kan efter den nye overenskomst beskattes i kildestaten med 10  

 pct. når ejeren af royaltybeløbet er hjemmehørende i den anden stat, mod 15  

 pct. efter den gældende overenskomst.
Herfra er dog undtaget royalties fra en  

 for visse ophavsrettigheder og patenter, hvorimod leasing er inkluderet i  

 royaltybegrebet, dog ikke af containere.
 Den lavere beskatning skønnes at medføre et beskedent merprovenu som følge  

 af en lavere lempelse i den danske skat.
 Overskud i et fast driftssted, der ejes af et selskab i det andet land,  

 kan efter den nye overenskomst pålægges en tillægsskat på indtil 5 pct.  

 (»branch profits tax«), jfr. gennemgangen af artikel 10 nedenfor.  

 Dette kan medføre et beskedent provenutab som følge af en øget lempelse i den  

 danske skat.
Personer hjemmehørende i Canada skal i fremtiden betale dansk skat af  

 udbetalinger af pensioner og sociale ydelser fra Danmark.
Til gengæld vil den  

 danske beskatning af herboende personers udbetalinger af pensioner og sociale  

 ydelser fra Canada bortfalde, da disse fremover kun kan beskattes i Canada.
 Det foreslås dog samtidig, at den skattepligtige indkomst og den  

 personlige indkomst for personer, der senest på datoen for lovforslagets  

 fremsættelse blev hjemmehørende i Canada, og som modtog pension fra Danmark,  

 nedsættes med 60.000 kr., jf. lovforslagets § 2.
 Der er ikke holdepunkter for et mere præcist skøn over de provenumæssige  

 virkninger af disse ændringer men nettovirkningen skønnes at være af meget  

 beskeden størrelse.
Lempelsesmetoden for indkomst (eller formue), der kun beskattes i Canada,  

 bliver fremover exemption med progressionsforbehold.
Dette kan medføre et  

 beskedent merprovenu som følge af, at den canadisk beskattede indkomst indgår  

 i den samlede danske indkomstopgørelse, og dermed kan udløse progressiv  

 beskatning af den danske del af den samlede indkomst.
Overenskomsten skønnes kun at have meget begrænsede effekter for dansk  

 erhvervsliv.
Det kan bl.a. nævnes, at i det omfang virksomhederne ikke  

 betaler dansk skat, vil incitamentet til at investere i Canada øges som følge  

 af lempelsen af beskatning på udbytter, renter og royalties.
 Danske virksomheder, som ikke betaler dansk skat, og som har overskud i et  

 fast driftssted i Canada, kan dog kunne opleve en højere beskatning som følge  

 af, at Canada kan beskatte overskuddet med 5 pct. i »branch profits  

 tax«.
Bemærkninger til lovforslagets enkelte bestemmelser Efter lovforslagets § 1 bemyndiges regeringen til at tiltræde  

 dobbeltbeskatningsoverenskomsten mellem Danmark og Canada.
Overenskomsten er  

 optaget som bilag til lovforslaget, og dens bestemmelser gennemgås nedenfor.  

 Regeringen vil efter lovens vedtagelse kunne gennemføre overenskomstens  

 bestemmelser i Danmark, når dens betingelser herfor er opfyldt.
Disse betingelser er, at de kontraherende staters regeringer skal give  

 hinanden underretning, når de forfatningsmæssige betingelser for  

 overenskomstens ikrafttræden er opfyldt.
Dette vil for Danmarks vedkommende  

 sige, at nærværende lovforslag er endeligt vedtaget.
Overenskomsten træder i  

 kraft på dagen for den sidste af disse underretninger, og den finder  

 anvendelse fra det kalenderår eller skatte- hhv. indkomstår, der følger efter  

 det år, hvor overenskomsten træder i kraft, jfr. overenskomstens artikel 31.
Dobbeltbeskatningsoverenskomsten vil herefter være en del af de to landes  

 skattelovgivning.
Samtidig ophører den hidtidige  

 dobbeltbeskatningsoverenskomst af 1955/1964 samt en aftale af 1929 om  

 beskatning af skibsfart med at have virkning.
 De enkelte artikler i den nye dansk-canadiske  

 dobbeltbeskatningsoverenskomst har følgende bestemmelser:
 Artikel 1. Personer omfattet af overenskomsten.
Overenskomsten omfatter fysiske eller juridiske personer, der er  

 hjemmehørende (d.v.s. fuldt skattepligtige) i en eller begge stater.
Typisk  

 vil situationen være den, at en person er fuldt skattepligtig til den ene  

 stat (bopælsstaten) og begrænset skattepligtig til den anden stat af  

 indkomster fra denne (kildestaten).
 Artikel 2. Skatter omfattet af overenskomsten.
Artiklen opregner de skatter, der er omfattet af overenskomsten.
Alle  

 danske indkomstskatter er omfattet, uanset om de pålignes af staten, amterne  

 eller kommunerne.
For Canadas vedkommende nævnes kun skatter opkrævet af  

 staten.
Dette skyldes, at Canadas forbundsregering formelt ikke kan binde de  

 canadiske enkeltstater.
I praksis efterlever de lokale myndigheder i Canada  

 dog de dobbeltbeskatningsoverenskomster, som Canada har indgået.  

 Overenskomsten omfatter desuden alle skatter af samme eller væsentligt samme  

 art, der efter overenskomstens underskrivelse pålignes som tillæg til eller i  

 stedet for de gældende skatter.
Overenskomsten omfatter også formueskatter.
De canadiske myndigheder er  

 bekendt med afskaffelsen af formueskatten i Danmark, men har alligevel ønsket  

 også at lade overenskomsten omfatte formueskatter.
Konsekvensen er, at  

 bestemmelserne om formueskat umiddelbart vil være indholdsløse, men skulle  

 Danmark på et senere tidspunkt genindføre formueskatten, vil den uden videre  

 være omfattet af overenskomsten.
 Artikel 3. Almindelige definitioner.
 Artiklen definerer i stk. 1 en række generelle begreber, der anvendes i  

 overenskomsten, og som overalt i overenskomsten har den anførte betydning.  

 Færøerne og Grønland er specifikt udelukket fra definitionen af Danmark, da  

 skatteområdet er et hjemmestyreanliggende for disse dele af riget.
Udtrykket person omfatter fysiske personer, selskaber og dødsboer  

 samt enhver anden sammenslutning af personer - for Canadas vedkommende  

 endvidere en fond (trust) - mens udtrykket selskab  omfatter enhver  

 sammenslutning af personer, der i skattemæssig henseende behandles som en  

 juridisk person.
Artiklen definerer endvidere udtrykkene foretagende i en  

 kontraherende stat, kompetent myndighed, skat, statsborger og  

international trafik.
 Endvidere fastsættes i stk. 2, at med mindre andet følger af sammenhængen,  

 skal alle udtryk, som ikke er defineret i overenskomsten, have den betydning,  

 som de har i skattelovgivningen i den stat, der skal anvende overenskomsten.
 Artikel 4. Skattemæssigt hjemsted.
Artiklen fastsætter, hvornår en person i skattemæssig henseende anses for  

 at være hjemmehørende i en af de kontraherende stater.
Udtrykket en  

 person, der er hjemmehørende i en kontraherende stat  betyder efter stk.  

 1 en person, der er (fuldt) skattepligtig til den pågældende stat på grund af  

 hjemsted, bopæl, ledelsens sæde eller ethvert andet lignede kriterium.  

 Definitionen er i forhold til definitionen i OECD-modellen udvidet til også  

 at omfatte de kontraherende stater selv, herunder politiske underafdelinger  

 og lokale myndigheder. (Den danske stat m.v. har hjemsted i Danmark, den  

 canadiske tilsvarende i Canada.) Det er fra canadisk side tilkendegivet, at  

 den canadiske stat ikke vil drive erhvervsmæssig virksomhed i Danmark uden at  

 stifte et selskab m.v. til formålet.
Danmark har nemlig ikke i sin interne  

 lovgivning hjemmel til at beskatte en fremmed stat som sådan.
Imidlertid kan en person være fuldt skattepligtig i begge stater efter  

 disses interne lovgivning (»dobbeltdomicil«), og stk. 2 og stk. 3  

 opstiller en række kriterier for løsning af dette problem.
Det er nødvendigt  

 at fastslå, i hvilken stat den pågældende person i overenskomstens  

 forstand i en sådan situation er hjemmehørende, den såkaldte bopælsstat,  

 idet dette vil være afgørende for beskatningsrettens fordeling mellem de to  

 stater (bopælsstaten og kildestaten). Man kan i overenskomstens forstand  

 aldrig være hjemmehørende i mere end een stat.
 For fysiske personer afgøres spørgsmålet i henhold til kriterierne i stk.  

 2, litra a) - d). Kriterierne anvendes i den rækkefølge, de står anført i  

 overenskomsten.
 For selskaber anvendes bestemmelsen i stk. 3. Et selskab, som er fuldt  

 skattepligtigt i begge stater, skal efter OECD-modellen anses for at være  

 hjemmehørende i den stat, hvor den virkelige ledelse har sit sæde.Efter den  

 dansk-canadiske dobbeltbeskatningsoverenskomst skal selskabet imidlertid være  

 hjemmehørende i den stat, hvor det er registreret, og først hvis det ikke er  

 registreret i nogen af de to stater, anvendes ledelsens sæde som kriterium.  

 Denne løsning er valgt af hensyn til canadisk retspraksis, hvorefter der skal  

 meget lidt til for at flytte ledelsens sæde i et selskab.
Endvidere er i stk. 4 indføjet en bestemmelse om, at de kompetente  

 myndigheder i de kontraherende stater ved gensidig aftale skal løse spørgsmål  

 om dobbeltdomicil for juridiske personer.
Så længe sådan gensidig aftale ikke  

 foreligger, kan vedkommende juridiske person ikke påberåbe sig  

 skattenedsættelse eller skattefritagelse efter overenskomsten.
En tilsvarende  

 bestemmelse findes ikke i OECD-modellen.
 Artikel 5. Fast driftssted.
Artikel 5 fastsætter, hvornår erhvervsvirksomhed, som et foretagende i den  

 ene stat udøver i den anden stat, er af en sådan beskaffenhed, at den skal  

 anses for at udgøre et fast driftssted.  Er der tale om fast  

 driftssted, vil kildestaten kunne beskatte den fortjeneste, som det faste  

 driftssted opnår.
Ellers er hovedreglen, at fortjeneste indvundet af et  

 foretagende ved erhvervsvirksomhed i den anden stat kun kan beskattes i  

 bopælsstaten, jfr. artikel 7.
Udtrykket »fast driftssted« omfatter efter stk. 2 især et sted  

 hvorfra foretagendet ledes, en filial, et kontor, en fabrik, et værksted, en  

 mine, en olie- eller gaskilde eller et andet sted, hvor naturforekomster  

 udvindes.
Bygge-, anlægs- eller monteringsarbejder udgør dog først et fast  

 driftssted, hvis arbejdet strækker sig over mere end 12 måneder, jfr. stk. 3.
Artikel 5, stk. 4, fastslår, at opretholdelse af forskellige  

 hjælpefunktioner ikke i sig selv udgør et fast driftssted, mens stk. 5 og  

 stk. 6 behandler spørgsmålet om virksomhed udøvet gennem en agent i  

 kildestaten.
Princippet er, at virksomhed udøvet gennem en uafhængig  

 repræsentant ikke udgør et fast driftssted, mens der vil foreligge fast  

 driftssted, hvis repræsentanten har fuldmagt til at indgå aftaler i  

 foretagendets navn.
 Endelig fastslås i stk. 7, at det forhold, at et moderselskab den ene stat  

 har et datterselskab i den anden, ikke i sig selv skal medføre, at det ene  

 selskab anses for et fast driftssted af det andet.
 Artikel 6. Indkomst af fast ejendom.
Artiklen bestemmer, at indkomst af fast ejendom altid kan beskattes i den  

 stat, hvor den faste ejendom er beliggende.
Definitionen af fast ejendom  

 omfatter også optioner på fast ejendom samt rettigheder til efterforskning  

 eller udnyttelse af naturresourcer.
 Artikel 7. Fortjeneste ved erhvervsvirksomhed.
Stk. 1 fastslår den hovedregel, at fortjeneste ved erhvervsvirksomhed kun  

 kan beskattes i bopælsstaten, med mindre virksomheden udøves gennem et fast  

 driftssted i kildestaten.
Er dette tilfældet, kan kildestaten beskatte den  

 fortjeneste, der kan henføres til det faste driftssted.
Stk. 2-6 indeholder bestemmelser om opgørelsen af den skattepligtige  

 indkomst i et fast driftssted.
Stk. 7 fastslår, hvis en fortjeneste omfatter  

 indkomster, der er særskilt omhandlet i andre artikler, skal de pågældende  

 indkomster behandles efter bestemmelserne i disse artikler.
 Artikel 8. Skibs- og luftfart.
 Artiklen bestemmer i stk. 1, at fortjeneste opnået ved drift af skibe  

 eller fly i international trafik kun kan beskattes i den stat, hvor rederiet  

 eller luftfartsselskabet er hjemmehørende, d.v.s. registreret.
Ud over fortjeneste ved drift af skibe og fly omfatter bestemmelsen efter  

 stk. 2 også indkomst ved anvendelse, rådighedsstillelse og udleje af  

 containere, der anvendes i international trafik.
Herved sikres især, at  

 danske rederiers fortjeneste ved containertrafik eller containerudleje kun  

 kan beskattes i Danmark.
Der er i stk. 3 indsat en undtagelsesbestemmelse, hvorefter fortjeneste  

 ved drift af skibe, der hovedsagelig anvendes til transport mellem  

 steder i den samme kontraherende stat - men som falder ind under definitionen  

 af udtrykket »international trafik« - altid kan beskattes i den  

 pågældende stat.
Baggrunden for denne bestemmelse er canadiske problemer med  

 beskatningen af skibsfarten på de store søer mellem USA og Canada, hvor  

 rederier, der sejler mellem canadiske havne, har unddraget sig canadisk  

 beskatning ved nu og da at anløbe en havn i USA.
Endelig er i stk. 4 og stk. 5 optaget bestemmelser, hvorefter konsortier  

 m.v. også er omfattet.
Bestemmelsen har betydning for SAS.
 Artikel 9. Indbyrdes forbundne foretagender.
Artiklen knæsætter det såkaldte »arm's length«-princip for  

 transaktioner mellem forbundne foretagender.
Herved forstås, at hvis  

 forbundne foretagender som f.eks. et moderselskab i den ene stat og et  

 datterselskab i den anden handler med hinanden på andre vilkår end de, der  

 ville gælde i et frit marked, kan de to stater foretage en regulering af  

 indkomsten og dermed af beskatningsgrundlaget, således at indkomsten  

 fastsættes som den ville have været, hvis man havde handlet på almindelige  

 markedsmæssige vilkår.
Der er indsat en tidsgrænse på 6 år (stk. 3), og der  

 er taget forbehold for tilfælde af svig, forsætlig udeladelse og uagtsomhed  

 (stk. 4). Tilsvarende bestemmelser findes ikke i OECD-modellen.
 Artikel 10. Udbytte.
Kildestaten kan efter bestemmelserne i stk. 1 og 2 højst beskatte udbytter  

 med 5% i moder/datterselskabsforhold og 15% i andre tilfælde, når den  

 retmæssige ejer af udbytterne er hjemmehørende i den anden stat.
Dette følger  

 OECD-modellen.
Stk. 2 inderholder derudover en bestemmelse om, at udbytte fra  

 visse canadiske investeringsselskaber kan kildestatsbeskattes med 10%. Efter  

 den gældende dansk-canadiske dobbeltbeskatningsoverenskomst kan udbytter  

 altid kildestatsbeskattes med 15%.
 Udtrykket »udbytte« er defineret i stk. 3.
 Hvis udbytter indgår i indkomsten i et fast driftssted eller et fast sted  

 som omhandlet i artikel 14, og den aktiebesiddelse, der ligger til grund for  

 udlodningen, har direkte forbindelse med det faste (drifts)sted, skal sådanne  

 udbytter efter stk. 4 beskattes som indkomst ved erhvervsmæssig virksomhed  

 efter bestemmelserne i artikel 7 eller artikel 14.
En stat kan efter bestemmelserne i stk. 5 ikke beskatte et selskab i den  

 anden stat af udloddet eller ikke-udloddet fortjeneste under henvisning til,  

 at den underliggende indkomst er indtjent i den førstnævnte stat.
Dog kan en  

 aktionær bosiddende i den førstnævnte stat naturligvis beskattes af sin del  

 af udbyttet.
Endelig er i stk. 6 indføjet en bestemmelse om, at overskud i et fast  

 driftssted, der ejes af et selskab i den anden kontraherende stat, kan  

 undergives en tillægsbeskatning på indtil 5%. Denne skat - sædvanligvis  

 benævnt »branch profits tax« - der svarer til kildeskatten af  

 udbytter i moder/datterselskabsforhold, skal sikre en ligelig behandling af  

 datterselskaber og faste driftssteder.
Danmark har ikke intern lovhjemmel til  

 at udnytte denne beskatningsret.
En tilsvarende bestemmelse findes ikke i den  

 gældende dansk-canadiske dobbeltbeskatningsoverenskomst eller i  

 OECD-modellen.
 Artikel 11. Renter.
Kildestaten kan efter stk. 1 og 2 som efter OECD-modellen beskatte renter  

 med 10%, når den retmæssige ejer af renterne er hjemmehørende i den anden  

 stat.
Der er dog i stk. 3 og 4 gjort en række undtagelser, således at  

 morarenter, rentebetalinger til de to staters nationalbanker,  

 kreditsalgsrenter ved salg af varer og tjenesteydelser, renter betalt til  

 visse pensionskasser, renter fra statsobligationer o.l. og endelig renter af  

 eksportkreditlån kun kan beskattes i bopælsstaten.
Efter den gældende  

 overenskomst kan renter kildestatsbeskattes med 15%.
Begrebet »renter« defineres i stk. 5 på en lidt anden måde end i  

 OECD-modellen, idet tilfælde, hvor fordringen giver ret til andel i debitors  

 fortjeneste, ikke betragtes som rente.
Efter canadisk ret er sådanne  

 betalinger udbytte.
 Stk. 6 gentager princippet fra artikel 10, stk. 4, således at renter af  

 fordringer, der har direkte forbindelse med et fast (drifts)sted beskattes  

 som erhvervsindkomst efter artikel 7 eller artikel 14.
 Stk. 7 bestemmer, hvornår renter skal anses for at hidrøre fra en  

 kontraherende stat, mens stk. 8 gentager det »arm's  

 length«-princip, der er omhandlet i artikel 9.
 Artikel 12. Royalties.
Kildestaten kan efter stk. 1og 2 beskatte royalties med 10%, når den  

 retmæssige ejer af royalty-beløbet er hjemmehørende i den anden stat.  

 Kildestaten er dog efter stk. 3 afskåret fra at beskatte royalties for visse  

 ophavsrettigheder og patenter.
Efter den gældende dansk-canadiske  

 dobbeltbeskatningsoverenskomst kan kildestaten beskatte royalties med 15%  

 bortset fra royalties af forfatterrettigheder, som kun kan beskattes i  

 bopælsstaten.
Efter OECD-modellen kan royalties kun beskattes i bopælsstaten.
Begrebet »royalties« er defineret i stk. 4 og omfatter også  

 »anvendelsen af eller retten til at anvende industrielt, kommercielt  

 eller videnskabeligt udstyr« - d.v.s. leasing - som således kan pålægges  

 10% kildeskat.
Det bemærkes, at leasing af containere vil være omfattet af  

 artikel 8, hvor kun bopælsstaten kan beskatte.
Stk. 5 indeholder en bestemmelse, som er parallel med bestemmelserne i  

 artikel 10, stk. 4, og artikel 11, stk. 6., mens stk. 6 bestemmer, hvornår  

 royalties skal anses for at hidrøre fra en kontraherende stat.
Endelig  

 gentager stk. 7 på samme måde som artikel 11, stk. 8, det »arm's  

 length«-princip, der er omhandlet i artikel 9.
 Artikel 13. Kapitalgevinster.
 Efter stk. 1 og 2 kan fortjeneste ved afhændelse af fast ejendom eller af  

 rørlig formue, som udgør en del af erhvervsformuen i et fast (drifts)sted -  

 eller af det faste (drifts)sted som sådant - beskattes i den stat, hvor  

 ejendommen eller det faste (drifts)sted er beliggende, d.v.s. i kildestaten.
 Fortjeneste ved afhændelse af skibe og fly, der anvendes i international  

 trafik, eller af rørlig formue, som er knyttet til driften af sådanne skibe  

 eller fly, kan efter stk. 3 kun beskattes i bopælsstaten.
Artiklen er i forhold til OECD-modellen udvidet med en bestemmelse i stk.  

 4, hvorefter fortjenester på aktier eller andele i selskaber, der er  

 hjemmehørende i den anden kontraherende stat, og hvis aktiver primært består  

 af fast ejendom beliggende i denne anden kontraherende stat, på visse  

 betingelser kan beskattes i denne stat.
Bestemmelsen har til formål at hindre  

 omgåelse af kildestatens ret til at beskatte ejendomsavancer ved at lade et  

 selskab eje den pågældende ejendom.
Danmark har ikke intern lovhjemmel til at  

 udnytte denne beskatningsret.
 Efter stk. 5 kan andre kapitalgevinster kun beskattes i bopælsstaten.
 Endelig findes i stk. 6 en bestemmelse, der giver hver af de kontraherende  

 stater ret til i henhold til sin lovgivning at beskatte fortjeneste ved  

 afhændelse af ethvert formuegode hos fysiske personer, der er flyttet til den  

 anden kontraherende stat inden for seks år før afhændelsen af det pågældende  

 formuegode.
Baggrunden er, at canadisk fraflytningsskat kan udskydes, således at den  

 kun erlægges, hvis formuegodet afhændes inden for seks år efter fraflytning  

 fra Canada.
Der er taget højde for dette forhold i metodebestemmelsen  

 (artikel 23, stk. 1, litra b), idet Canada i sådanne tilfælde skal give  

 credit for den danske skat, der måtte skulle betales af den pågældende  

 fortjeneste.
 Artikel 14. Frit erhverv.
 Indkomst fra frit erhverv som f. eks. selvstændig virksomhed som læge,  

 advokat, ingeniør, arkitekt el. lign., som en person hjemmehørende i den ene  

 stat udøver i den anden stat, kan beskattes i denne anden stat (kildestaten),  

 hvis den pågældende har et såkaldt fast sted til sin rådighed i kildestaten,  

 og virksomheden udøves derfra.
 Begrebet »fast sted« er i modsætning til begrebet »fast  

 driftssted« ikke defineret i overenskomsten, men det vil sædvanligvis  

 omfatte et kontor eller en klinik el. lign., hvor kunder kan henvende sig.
 Artikel 15. Personligt arbejde i tjenesteforhold.
Artiklen omhandler beskatning af lønindkomst.
Udfører en person, der er  

 hjemmehørende i den ene stat, lønarbejde i den anden stat, kan denne anden  

 stat (kildestaten) beskatte denne lønindkomst, med mindre  

 lønmodtageren højst opholder sig i kildestaten i 183 dage i en  

 12-månedersperiode, der begynder eller slutter i det pågældende kalenderår,  

og lønnen ikke betales af eller for en arbejdsgiver hjemmehørende i  

 kildestaten, og lønnen ikke udredes af et fast (drifts)sted, som en  

 arbejdsgiver i bopælsstaten har i kildestaten, jfr. stk. 1 og stk. 2. Alle  

 tre betingelser skal være opfyldt.
 En arbejdstager, som er hjemmehørende i Danmark, og som af en  

 ikke-canadisk arbejdsgiver uden fast (drifts)sted i Canada udsendes til  

 arbejde i Canada i op til 183 dage i en 12-månedersperiode, vil således blive  

 beskattet i Danmark af sin lønindkomst optjent i Canada, når denne er betalt  

 af den ikke-canadiske arbejdsgiver.
 Efter stk. 3 kan lønindkomst ved arbejde om bord på skibe og fly i  

 international trafik beskattes i den stat, hvor rederiet eller  

 luftfartsselskabet er hjemmehørende, mens de særlige forhold omkring  

 ansættelse i luftfartskonsortiet SAS er omhandlet i stk. 4.
 Artikel 16. Bestyrelseshonorarer.
 Bestyrelseshonorarer kan beskattes i kildestaten.
 Artikel 17. Kunstnere og sportsfolk.
Kunstnere og sportsfolk kan efter stk. 1 beskattes i den stat, hvor de  

 udøver deres virksomhed.
Dette gælder også, når vederlaget tilfalder en anden  

 end kunstneren eller sportsudøveren selv, jfr. stk. 2. Dette vil typisk være  

 et selskab.
Sidstnævnte bestemmelse finder efter stk. 3 dog ikke anvendelse,  

 hvis det godtgøres, at kunstneren eller sportsudøveren hverken direkte eller  

 indirekte har andel i et sådant selskabs fortjeneste.
 Artikel 18. Pensioner.
Pensioner og sociale ydelser kan kun beskattes i kildestaten,  

 uanset hvilken pensionsform eller social ydelse, der er tale om.
Bopælsstaten  

 er således helt afskåret fra at beskatte sådanne betalinger.
Herved adskiller  

 den nye dobbeltbeskatningsoverenskomst med Canada sig fra de overenskomster,  

 der inden for de seneste år er indgået med Tyskland og Storbritanien, hvor  

 såvel kildestaten som bopælsstaten har mulighed for at beskatte  

 pensionsbetalinger.
Efter den gældende overenskomst kan pensioner og sociale ydelser kun  

 beskattes i bopælsstaten.
Mulighed for kildestatsbeskatning af pensioner og  

 sociale ydelser er dansk forhandlingspolitik.
Efter OECD-modellen har  

 bopælsstaten beskatningsretten til pensioner bortset fra  

 tjenestemandspensioner, og sociale ydelser vil i OECD-modellen falde under  

 »anden indkomst«, hvor bopælsstaten ligeledes har  

 beskatningsretten.
Jf. i øvrigt bemærkninger til lovforslagets § 2 om  

 personer, som allerede er hjemmehørende i Canada, og som modtager pensioner  

 fra Danmark.
 Artikel 19. Offentlige hverv.
Vederlag til offentligt ansatte beskattes efter stk. 1 som hovedregel kun  

 i den udbetalende stat (kildestaten), men i den anden stat (bopælsstaten)  

 hvis arbejdet er udført der og modtageren enten er statsborger i denne stat  

 eller ikke er blevet hjemmehørende i denne stat alene for at påtage sig det  

 pågældende hverv.
Bestemmelsen har alene betydning for ambassadepersonale  

 o.l.
Er der tale om vederlag i forbindelse med udøvelse af  

 erhvervsvirksomhed, anvendes bestemmelserne i artiklerne 15 og 16, jfr. stk.  

 2.
 Artikel 20. Studerende.
 Stipendier o.l. til studerende, lærlinge og erhvervspraktikanter beskattes  

 i kildestaten.
 Artikel 21. Andre indkomster.
Indkomster, der ikke er specifikt omhandlet andre steder i overenskomsten,  

 kan som hovedregel kun beskattes i bopælsstaten, jfr. stk. 1. Hidrører  

 indkomsten fra den anden stat, kan denne stat efter stk. 2 dog også beskatte  

 indkomsten.
Hidrører indkomsten fra et dødsbo eller en fond (trust), hvortil  

 indbetalinger ikke var fradragsberettigede, må kildeskatten højst udgøre 15%,  

 hvis indkomsten er skattepligtig i bopælsstaten, og modtageren er den  

 retmæssige ejer.
Efter OECD-modellen er der ren bopælsstatsbeskatning for  

 andre indkomster, undtagen når indkomsten oppebæres af et fast driftssted i  

 den anden kontraherende stat.
 Artikel 22. Formue.
Fast ejendom kan efter stk. 1 beskattes i den stat, hvor den faste ejendom  

 er beliggende.
Rørlig formue med tilknytning til et fast (drifts)sted i den  

 anden stat kan efter stk. 2 beskattes i denne anden stat.
Efter stk. 3 kan  

 formue bestående af skibe eller fly, der anvendes i international trafik, og  

 anden rørlig formue, der er knyttet til driften af sådanne skibe eller fly,  

 kun beskattes i den stat, hvor formuens ejer er hjemmehørende.
Endelig kan al  

 anden formue efter stk. 4 kun beskattes i bopælsstaten.
 Man er fra canadisk side bekendt med formueskattens afskaffelse i Danmark.  

 Man har dog ønsket at opretholde formueskattebestemmelserne i overenskomsten.  

 Disse bestemmelser vil således umiddelbart være indholdsløse, men skulle  

 Danmark på et senere tidspunkt indføre formueskat, vil bestemmelserne finde  

 anvendelse.
 Artikel 23. Metoder til forhindring af dobbeltbeskatning.
 Artikel 23 indeholder den såkaldte metodebestemmelse, d.v.s. den  

 fremgangsmåde der skal anvendes, når der konstateres tilfælde af  

 dobbeltbeskatning.
Hovedreglen for Canadas vedkommende er, at Canada skal give credit for  

 dansk skat efter reglerne i sin interne lovgivning, jfr. stk. 1, litra a) og  

 b). Endvidere skal Canada efter bestemmelserne i litra c) give exemption for  

 udbytter fra et dansk datterselskab til et canadisk moderselskab.
For så vidt  

 angår indkomster (eller formuer), som kun kan beskattes i Danmark, anvender  

 Canada exemption med progressionsforbehold, jfr. nedenfor om dette begreb.
 Danmark anvender ordinær credit, jfr. stk. 2 litra a) og b). Dette  

 betyder, at hvis en person eller et selskab m.v., der er hjemmehørende i  

 Danmark, modtager en indkomst fra en canadisk kilde (eller ejer formue i  

 Canada), og Canada også kan beskatte denne indkomst (eller formue), skal  

 Danmark give nedslag med det mindste af to beløb, nemlig enten den skat, der  

 er betalt i Canada, eller den del af den danske skat, der falder på den  

 canadiske indkomst (eller formue). Samme lempelsesmetode anvendes i de  

 interne danske regler, jfr. ligningslovens § 33.
I tilfælde, hvor en indkomst (eller formue) kun kan beskattes i Canada,  

 anvendes exemption med progressionsforbehold, jfr. litra c). Dette  

 betyder, at den danske skat nedsættes med det beløb, der forholdsmæssigt  

 falder på den udenlandske indkomst (eller formue). Lempelsen er således  

 uafhængig af størrelsen af den canadiske skat.
Imidlertid indgår  

 indkomsten/formuen i det danske beskatningsgrundlag og får således  

 progressionsvirkning for beskatningen som helhed - heraf udtrykket  

 »progressionsforbehold«.
Samme lempelsesmetode anvendes ved  

 lempelse for udenlandsk lønindkomst efter ligningslovens § 33A.
 Artikel 24. Ikke-diskriminering.
Efter artiklens bestemmelser må de to stater ikke diskriminere hinandens  

 statsborgere i skattemæssig henseende.
Dette gælder både for fysiske og for  

 juridiske personer.
Reglen gælder også for personer, der ikke er  

 hjemmehørende i en af de kontraherende stater.
En kontraherende stat er dog  

 ikke forpligtet til at give personer, som er hjemmehørende i den anden  

 kontraherende stat, de samme personlige skattemæssige fordele som følge af  

 forsørgerpligt el. lign., som måtte blive indrømmet til en person, der er  

 hjemmehørende i den pågældende kontraherende stat.
 Artikel 25. Fremgangsmåden ved indgåelse af gensidige aftaler.
Artiklen foreskriver den fremgangsmåde, der skal anvendes, hvis en person,  

 som er hjemmehørende i en af de kontraherende stater, mener sig udsat for en  

 beskatning, som er i strid med overenskomsten.
Der er herunder fastsat, at de  

 kompetente myndigheder i de to stater ved gensidig aftale skal søge at løse  

 de vanskeligheder eller tvivlsspørgsmål, der måtte opstå med hensyn til  

 anvendelsen af overenskomsten.
Overenskomsten pålægger imidlertid ikke de to staters kompetente  

 myndigheder nogen pligt til at blive enige, og den indeholder intet om  

 voldgiftsprocedurer.
I praksis når man dog i de fleste tilfælde frem til en  

 løsning, som er acceptabel for alle parter, men overenskomsten rummer ingen  

 garanti for, at alle dobbeltbeskatningskonflikter vil kunne løses.
 Artikel 26. Udveksling af oplysninger.
Artiklen pålægger de to staters kompetente myndigheder at udveksle  

 oplysninger, som er nødvendige for, at overenskomstens bestemmelser kan føres  

 ud i livet.
En kontraherende stat er dog ikke forpligtet til at meddele  

 oplysninger eller udføre forvaltningsakter, som strider mod denne stats  

 lovgivning eller forvaltningspraksis, eller som vil røbe  

 forretningshemmeligheder eller stride mod almene interesser.
Udvekslede  

 oplysninger skal behandles som fortrolige.
 Artikel 27. Udvinding af kulbrinter.
Artiklen omhandler beskatning af aktiviteter i forbindelse med udvinding  

 af kulbrinter.
Den ikke ganske logiske placering af artiklen i overenskomsten  

 har historiske årsager.
Bestemmelserne er kommet ind på dansk foranledning.  

 Der findes ingen særlige regler om beskatning af kulbrinteudvinding i  

 OECD-modellen.
Efter stk. 1 og 2 skal virksomhed i den anden kontraherende stat i  

 forbindelse med forundersøgelser, efterforskning eller udvinding af  

 kulbrinter altid anses for at udgøre et fast (drifts)sted, hvis aktiviteterne  

 strækker sig ud over en bagatelgrænse på 30 dage inden for en  

 12-månedersperiode.
Virksomhed på borerig ud for kysten skal dog efter stk. 3  

 kun udgøre et fast driftssted, hvis virksomheden udøves i en periode eller  

 perioder, der overstiger 90 dage i en 12-månedersperiode.
I begge tilfælde er  

 der indsat en bestemmelse, der hindrer omgåelse af tidsfristerne ved at lade  

 arbejdet udføre af forskellige indbyrdes forbundne foretagender.
Endelig fastsætter stk. 4 regler for beskatning af kapitalgevinster i de  

 tilfælde, hvor en borerig ejet af et foretagende i den ene stat flyttes væk  

 fra den anden stats kontinentalsokkel.
I sådanne tilfælde kan  

 kapitalgevinster - værdistigning på borerigge - ikke beskattes i denne anden  

 stat.
Dog kan genvundne afskrivninger beskattes.
 Artikel 28. Diplomater m.v.
 Overenskomsten berører ikke skattemæssige begunstigelser for diplomater.  

 Artiklen begrænses i sit indhold af folkeretten på dette område.
 Artikel 29. Territorial udvidelse.
Overenskomsten kan i sin helhed eller med de fornødne ændringer udvides  

 til også at gælde for Færøerne og/eller Grønland.
Ved overenskomstens  

 indgåelse er det aftalt, at Grønland omfattes på to punkter, jfr.  

 protokolbestemmelserne.
For det første skal Canada give exemption for  

 udbytter, som et canadisk moderselskab modtager fra et grønlandsk  

 datterselskab - i lighed med, hvad der gælder for danske datterselskaber af  

 canadiske moderselskaber - og for det andet er Grønland også omfattet af  

 bestemmelserne om udveksling af oplysninger.
 Artikel 30. Forskellige bestemmelser.
 Artikel 30 præciserer, at overenskomsten ikke begrænser de lempelser, som  

 de kontraherende stater nu eller senere måtte indrømme efter intern  

 lovgivning (stk. 1), og at overenskomsten ikke hindrer de kontraherende  

 stater i at beskatte personer af indkomst hidrørende fra et interessentskab,  

 en fond (trust) eller fra et kontrolleret udenlandsk datterselskab (stk. 2).  

 Efter bestemmelserne i stk. 3 og stk. 4 er pensionskasser på en række  

 betingelser fritaget for kildeskat af udbytter af børsnoterede aktier, mens  

 endelig stk. 5 fastslår, hvordan eventuelle uoverensstemmelser skal løses i  

 forhold til konsultationsreglerne i GATS-aftalen.
 Artikel 31. Ikrafttræden.
Overenskomsten træder i kraft, når de forfatningsmæssige betingelser for  

 dette er opfyldt i begge lande - hvilket for Danmarks vedkommende vil sige,  

 at nærværende lovforslag er endeligt vedtaget - og de to lande har  

 underrettet hinanden om dette.
Overenskomsten finder anvendelse på indkomst  

 optjent i det kalenderår eller det skatte- eller indkomstår, der følger efter  

 det år, hvor overenskomsten træder i kraft.
Samtidig ophører den dansk-canadiske dobbeltbeskatningsoverenskomst af  

 1955/1964 at have virkning.
Det samme gælder en aftale fra 1929 om  

 skattefritagelse af fortjeneste ved skibsfart.
 Artikel 32. Opsigelse.
 Overenskomsten har virkning på ubestemt tid, men den kan opsiges med et  

 varsel på seks måneder til udgangen af et kalenderår.
 Protokol.
 Endelig indeholder overenskomsten en protokol, der præciserer  

 afgrænsningen mellem international skibstransport og intern skibstransport,  

 samt fastsætter de nærmere bestemmelser omkring de dele af overenskomsten,  

 hvor Grønland er omfattet.
Efter lovforslagets § 2 skal personer, som allerede på datoen for  

 lovforslagets fremsættelse var bosat i Canada og modtog danske pensioner og  

 sociale ydelser, kun betale dansk skat af sådanne indtægter i det omfang, at  

 de tilsammen overstiger 60.000 kr.
Ved udtrykket »pensioner«  

 forstås såvel sociale pensioner som private pensioner og  

 tjenestemandspensioner.
Efter den gældende danskcanadiske dobbeltbeskatningsoverenskomst kan  

 pensioner kun beskattes i den stat, hvor modtageren er hjemmehørende  

 bopælsstaten.
Den udbetalende stat kildestaten er afskåret fra at beskatte  

 sådanne beløb.
Andre sociale ydelser er ikke omhandlet i overenskomsten  

 heller ikke i en opsamlingsbestemmelse om »anden indkomst« og kan  

 således beskattes i såvel kildestaten om bopælsstaten efter disses interne  

 regler.
Efter den nye overenskomst bliver situationen den omvendte.
Pensioner og  

 sociale ydelser kan efter den nye overenskomst kun  beskattes i  

 kildestaten, og bopælsstaten vil være afskåret fra at beskatte.
Det canadiske skatteniveau er lavere end det danske.
For at imødegå alt  

 for store ændringer i beskatningen for personer, der på datoen for  

 lovforslagets fremsættelse allerede er bosat i Canada, og som på samme dato  

 modtager pensioner fra Danmark, foreslås det, at den danske beskatning af  

 pensioner som omhandlet i overenskomstens artikel 18, stk. 1, kun gennemføres  

 i det omfang, at sådanne indtægter overstiger 60.000 kr.
Dette vil medføre en  

 nogenlunde uændret beskatning af en pensionsindtægt i størrelsesordenen  

 300.000 kr.
Personer, som er eller bliver hjemmehørende i Canada, og som på et  

 tidspunkt efter datoen for lovforslagets fremsættelse modtager pension fra  

 Danmark, vil blive omfattet af de almindelige regler og således ikke få  

 adgang til den særlige nedsættelse på 60.000 kr.
Dette gælder også, selv om  

 de pågældende allerede var hjemmehørende i Canada på datoen for lovforslagets  

 fremsættelse.
Det samme vil være gældende, hvis en person, som er omfattet af  

 de lempeligere bestemmelser, bliver hjemmehørende i et andet land end Canada  

 for derefter senere at flytte tilbage til Canada.
 I forbindelse med ændringen af den danskbritiske  

 dobbeltbeskatningsoverenskomst i foråret 1997 valgte man for de private  

 pensionisters vedkommende en løsning, der førte til et lignende resultat.
 Efter lovforslagets § 3 træder loven i kraft dagen efter  

 bekendtgørelsen i Lovtidende.
Efter lovforslagets § 4 gælder loven ikke for Færøerne og Grønland,  

 idet skattespørgsmål hører under det færøske og det grønlandske hjemmestyres  

 kompetence.
Dobbeltbeskatningsoverenskomsten vil - ud over hvad der fremgår  

 af protokollen - således ikke gælde for disse dele af rigsfællesskabet.
Skriftlig fremsættelse (28. november 1997) Skatteministeren (Carsten Koch):
 Jeg skal hermed tillade mig at fremsætte:
 Forslag til lov om indgåelse af dobbeltbeskatningsoverenskomst mellem  

 Danmark og Canada.
(Lovforslag nr.
L 113).
Regeringen har for nylig undertegnet en ny dobbeltbeskatningsoverenskomst  

 med Canada.
For at regeringen endeligt kan tiltræde denne overenskomst  

 kræves, at Folketinget vedtager en lov herom.
 Den nye dobbeltbeskatningsoverenskomst afløser en nu forældet overenskomst  

 fra 1955.
Overenskomsten indeholder regler for, hvornår Danmark hhv.
Canada kan  

 beskatte forskellige former for indkomst, som en person, der er hjemmehørende  

 i den ene stat (bopælsstaten), modtager fra den anden stat (kildestaten), og  

 om hvordan dobbeltbeskatning undgås.
 Af væsentlige ændringer i forhold til den gældende overenskomst kan nævnes  

 følgende:
Udbytter kan fremover kildestatsbeskattes med 5% i  

 moder/datterselskabsforhold og 15% i andre tilfælde.
Desuden kan kildestaten  

 opkræve en tillægsskat på indtil 5% af fortjenesten i udenlandske selskabers  

 faste driftssteder (filialer o.l.). Dette gørd et muligt at sidestille  

 beskatningen af datterselskaber og faste driftssteder.
Efter den gældende  

 overenskomst kan kildestaten altid beskatte udbytter med 15%.
 Kildestatsbeskatningen af renter og royalties nedsættes fra 15% til 10%.  

 Bl.a. kreditsalgsrenter og eksportkreditrenter kan dog ikke beskattes i  

 kildestaten.
Pensioner og sociale ydelser kan fremover kun beskattes i kildestaten.  

 Dette vil også gælde pensionsbetalinger fra Danmark til personer, der  

 allerede er bosat i Canada.
Hvis Danmark undlader at beskatte sådanne  

 pensionsbetalinger, vil dette føre til total skattefritagelse, da Canada  

 efter overenskomsten er afskåret fra at beskatte.
Pensioner undergives normalt almindelig indkomstbeskatning i Canada.
Da  

 det canadiske skatteniveau er lavere end det danske, foreslås det at give et  

 særligt fradrag på 60.000 kr. til personer, som på datoen for lovforslagets  

 fremsættelse er hjemmehørende i Canada, og som modtager pensioner fra  

 Danmark.
Herved imødegås alt for store ændringer i beskatningsforholdene for  

 personer, som allerede er bosat i Canada, og som allerede modtager pension  

 fra Danmark.
En løsning med lignende resultat blev valgt i forbindelse med  

 ændringen af den dansk-britiske dobbeltbeskatningsoverenskomst i foråret  

 1997.
 Overenskomsten indeholder desuden en række andre  

 ændringer/moderniseringer.
 Idet jeg i øvrigt henviser til bemærkningerne til lovforslaget, skal jeg  

 hermed anbefale forslaget til velvillig behandling i Tinget.
Efter 2. behandling den 5. februar 1998 § 1. Overenskomst af 17. september 1997 mellem regeringen i  

 Kongeriget Danmark og regeringen i Canada til undgåelse af dobbeltbeskatning  

 og forhindring af skatteunddragelse, for så vidt angår indkomst- og  

 formueskatter, kan tiltrædes på Danmarks vegne.
Overenskomsten er optaget som  

 bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i overenskomstens artikel 31.
 Stk. 3. Efter bestemmelserne i overenskomstens artikel 31 skal  

 følgende overenskomst og aftale ophøre med at finde anvendelse:
 1) Overenskomst af 30. september 1955 mellem regeringen i Canada og  

 regeringen i Kongeriget Danmark til undgåelse af dobbeltbeskatning og  

 forhindring af beskatningsunddragelse, for så vidt angår indkomstskat, som  

 ændret ved tillægsoverenskomsten af 27. november 1964.
 2) Aftale af 18. juni 1929 mellem Canada og Danmark om gensidig fritagelse  

 for indkomstskat af fortjeneste indvundet ved skibsfart.
§ 2. Den skattepligtige indkomst og den personlige indkomst  

 nedsættes for en person, som senest den 28. november 1997 blev hjemmehørende  

 i Canada, og som på denne dato modtog pensioner, der er omfattet af  

 overenskomstens artikel 18, stk. 1. Nedsættelsen udgør 60.000 kr., dog højst  

 det beløb, som personen modtager i pension.
Nedsættelsen kan ikke medføre, at  

 den skattepligtige indkomst og den personlige indkomst bliver negativ.
 § 3. Loven træder i kraft dagen efter bekendtgørelsen i  

 Lovtidende.
 § 4. Loven gælder ikke for Færøerne og Grønland.
 Bilag.
OVERENSKOMST mellem Regeringen i Kongeriget Danmark og Regeringen i Canada  

 til undgåelse af dobbeltbeskatning og forhindring af skatteunddragelse for så  

 vidt angår indkomst- og formueskatter Regeringen i Kongeriget Danmark og Regeringen i Canada, der ønsker at  

 afslutte en overenskomst til undgåelse af dobbeltbeskatning og forhindring af  

 skatteunddragelse for så vidt angår indkomst- og formueskatter, er blevet  

 enige om følgende:
I.
Overenskomstens anvendelsesområde Artikel 1 Personer omfattet af overenskomsten Denne overenskomst skal finde anvendelse på personer, som er hjemmehørende  

 i en af eller begge de kontraherende stater.
Artikel 2 Skatter omfattet af overenskomsten 1. Denne overenskomst skal finde anvendelse på indkomst- og formueskatter,  

 der pålignes på hver af de kontraherende staters vegne, og for så vidt angår  

 Danmark på politiske underafdelingers og lokale myndigheders vegne, uden  

 hensyn til hvordan de opkræves.
 2. Som indkomst- og formueskatter skal anses alle skatter, der pålignes  

 hele indkomsten, hele formuen eller dele af indkomsten eller formuen,  

 herunder skatter af fortjeneste ved afhændelse af rørlig formue eller fast  

 ejendom, såvel som skatter af formueforøgelse.
 3. De gældende skatter, på hvilke overenskomsten skal finde anvendelse, er  

 især:
a) i Canada: de skatter, der pålignes af regeringen i Canada i henhold til  

 indkomstskatteloven, (herefter omtalt som »canadisk skat«); b) i Danmark:
1. indkomstskatten til staten; 2. den kommunale indkomstskat; 3. den amtskommunale indkomstskat; 4. kirkeskatten; 5. udbytteskatten; 6. renteskatten; 7. royaltyskatten; 8. skatter i henhold til kulbrinteskatteloven og 9. formueskatten til staten, (herefter omtalt som »dansk skat«).
4. Overenskomsten skal også finde anvendelse på alle skatter af samme  

 eller væsentlig samme art, der efter datoen for denne overenskomsts  

 underskrivelse pålignes som tillæg til eller i stedet for de gældende  

 skatter.
De kontraherende staters kompetente myndigheder skal give hinanden  

 underretning om væsentlige ændringer, som er foretaget i deres respektive  

 skattelove.
II.
Definitioner Artikel 3 Almindelige definitioner 1. Medmindre andet fremgår af sammenhængen, skal ved anvendelsen af denne  

 overenskomst:
a) (i) udtrykket »Canada« brugt i geografisk forstand betyde  

 Canadas territorium, herunder (I) ethvert område uden for Canadas territorialfarvand, som i  

 overensstemmelse med international ret og i medfør af Canadas lovgivning er  

 et område, inden for hvilket Canada kan udøve rettigheder med hensyn til  

 havbunden, dens undergrund og deres naturforekomster; og (II) havet og luftrummet over ethvert område, som omhandlet i punkt (I),  

 med hensyn til enhver virksomhed, som udøves i forbindelse med  

 efterforskningen eller udnyttelsen af de der omhandlede naturforekomster; (ii) udtrykket »Danmark« betyde Kongeriget Danmark, herunder  

 ethvert område uden for Danmarks territorialfarvand, som i overensstemmelse  

 med international ret er eller senere måtte blive betegnet i dansk lovgivning  

 som et område, inden for hvilket Danmark kan udøve suverænitetsrettigheder  

 med hensyn til efterforskning og udnyttelse af naturforekomsterne på  

 havbunden, i dens undergrund og de ovenliggende vande og luftrummet over  

 disse vande og med hensyn til anden virksomhed med henblik på økonomisk  

 udnyttelse af og efterforskning i dette område; udtrykket omfatter ikke  

 Færøerne og Grønland; b) udtrykkene »en kontraherende stat« og »den anden  

 kontraherende stat« betyde Canada eller Danmark, alt efter sammenhængen; c) udtrykket »person« omfatte en fysisk person, et selskab, et  

 dødsbo og enhver anden sammenslutning af personer, og for så vidt angår  

 Canada omfatter udtrykket også en fond (trust); d) udtrykket »selskab« betyde enhver juridisk person eller  

 enhver sammenslutning, der i skattemæssig henseende behandles som en juridisk  

 person; e) udtrykkene »foretagende i en kontraherende stat« og  

 »foretagende i den anden kontraherende stat« betyde henholdsvis et  

 foretagende, der drives af en person, som er hjemmehørende i en kontraherende  

 stat, og et foretagende, der drives af en person, som er hjemmehørende i den  

 anden kontraherende stat; f) udtrykket »kompetent myndighed« betyde:
(i) i Canada, »the Minister of National Revenue« eller hans  

 befuldmægtigede stedfortræder; (ii) i Danmark, Skatteministeren eller hans befuldmægtigede stedfortræder; g) udtrykket »skat« betyde canadisk skat eller dansk skat, alt  

 efter sammenhængen; h) udtrykket »statsborger« betyde; (i) enhver fysisk person, der har indfødsret i en kontraherende stat; (ii) enhver juridisk person, ethvert interessentskab og enhver forening,  

 der består i kraft af den gældende lovgivning i en kontraherende stat; i) udtrykket »international trafik« betyde enhver transport med  

 et skib eller et luftfartøj, der anvendes af et foretagende i en  

 kontraherende stat, bortset fra tilfælde, hvor skibet eller luftfartøjet  

 udelukkende anvendes mellem pladser i den anden kontraherende stat.
 2. Ved anvendelsen af denne overenskomst i en kontraherende stat skal,  

 medmindre andet følger af sammenhængen, ethvert udtryk, som ikke er defineret  

 deri, tillægges den betydning, som det har i denne stats lovgivning  

 vedrørende de skatter, hvorpå overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« enhver person, som i henhold til  

 lovgivningen i denne stat er skattepligtig der på grund af hjemsted, bopæl,  

 ledelsens sæde eller ethvert andet lignende kriterium.
Udtrykket omfatter  

 også en kontraherende stat selv, en politisk underafdeling, en lokal  

 myndighed eller et herunder hørende offentligt organ.
Udtrykket omfatter ikke  

 en person, som er skattepligtig til den pågældende stat udelukkende af  

 indkomst fra kilder i denne stat.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
a) han skal anses for kun at være hjemmehørende i den stat, i hvilken han  

 har en fast bolig til sin rådighed; hvis han har en fast bolig til rådighed i  

 begge stater, skal han anses for kun at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken af staterne han har midtpunktet  

 for sine livsinteresser, eller hvis han ikke har en fast bolig til sin  

 rådighed i nogen af staterne, skal han anses for kun at være hjemmehørende i  

 den stat, hvori han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for kun at være  

 hjemmehørende i den stat, i hvilken han er statsborger; d) hvis han er statsborger i begge stater, eller hvis han ikke er  

 statsborger i nogen af dem, skal de kompetente myndigheder i de kontraherende  

 stater afgøre spørgsmålet ved gensidig aftale.
 3. I tilfælde, hvor et selskab efter bestemmelserne i stykke 1 er  

 hjemmehørende i begge kontraherende stater, bestemmes dets status efter  

 følgende regler:
a) det skal anses for kun at være hjemmehørende i den stat, hvori det er  

 indregistreret; b) hvis det ikke er indregistreret i nogen af staterne, skal det kun anses  

 for at være hjemmehørende i den stat, i hvilken dets virkelige ledelse har  

 sit sæde.
4. I tilfælde, hvor en ikke-fysisk person eller et selskab efter  

 bestemmelserne i stykke 1 er hjemmehørende i begge kontraherende stater, skal  

 de kontraherende staters kompetente myndigheder søge at afgøre spørgsmålet  

 ved gensidig aftale og fastsætte de nærmere regler for overenskomstens  

 anvendelse på en sådan person.
Når sådan aftale ikke foreligger, skal en  

 sådan person ikke kunne påberåbe sig nogen skattenedsættelse eller  

 skattefritagelse i medfør af denne overenskomst.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; og f) en mine, en olie- eller gaskilde, et stenbrud eller ethvert andet sted,  

 hvor naturforekomster udvindes.
 3. En byggeplads eller et anlægs- eller monteringsarbejde udgør kun et  

 fast driftssted, hvis det varer mere end tolv måneder.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende med henblik på oplagring,  

 udstilling eller udlevering af varer tilhørende foretagendet; b) opretholdelsen af et varelager tilhørende foretagendet udelukkende med  

 henblik på oplagring, udstilling eller udlevering; c) opretholdelsen af et varelager tilhørende foretagendet udelukkende med  

 henblik på bearbejdelse hos et andet foretagende; d) opretholdelsen af et fast forretningssted udelukkende med henblik på at  

 foretage indkøb af varer eller indsamle oplysninger for foretagendet; e) opretholdelsen af et fast forretningssted udelukkende med henblik på at  

 udøve enhver anden virksomhed for foretagendet af forberedende eller  

 hjælpende karakter; f) opretholdelsen af et fast forretningssted for udelukkende at udøve en  

 kombination af de i litra a)-e) nævnte former for virksomheder, forudsat at  

 det faste forretningssteds samlede virksomhed, der er et resultat af denne  

 kombination, er af forberedende eller hjælpende karakter.
 5. Uanset bestemmelserne i stykke 1 og 2 skal et foretagende i tilfælde,  

 hvor en person, som ikke er en sådan uafhængig repræsentant, som omhandlet i  

 stykke 6, handler på foretagendets vegne og har og sædvanligvis udøver i en  

 kontraherende stat en fuldmagt til at indgå aftaler på foretagendets vegne,  

 anses for at have et fast driftssted i denne stat med hensyn til hele den  

 virksomhed, som denne person påtager sig for foretagendet, medmindre denne  

 persons virksomhed er begrænset til sådanne forhold, som er nævnt i stykke 4,  

 og som, hvis de var udøvet gennem et fast forretningssted, ikke ville gøre  

 dette faste forretningssted til et fast driftssted efter bestemmelserne i  

 nævnte stykke.
 6. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller anden uafhængig agent, forudsat at disse  

 personer handler inden for deres erhvervsvirksomheds sædvanlige rammer.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i denne anden stat,  

 skal ikke i sig selv medføre, at et af de to selskaber anses for et fast  

 driftssted for det andet.
III.
Beskatning af indkomst Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- og skovbrug), der er  

 beliggende i den anden kontraherende stat, kan beskattes i denne anden stat.
2. Ved anvendelse af denne overenskomst skal udtrykket »fast  

 ejendom« tillægges den betydning, som det har i lovgivningen i den  

 kontraherende stat, hvori ejendommen er beliggende, og skal omfatte enhver  

 option til eller lignende rettighed over ejendommen.
Udtrykket skal i alle  

 tilfælde omfatte tilbehør til fast ejendom, besætning og redskaber, der  

 anvendes i land- og skovbrug, rettigheder på hvilke den almindelige  

 lovgivning om fast ejendom finder anvendelse, brugsrettigheder til fast  

 ejendom, rettigheder til at efterforske eller at udnytte mineralforekomster,  

 kilder og andre naturforekomster samt rettigheder til beløb, der beregnes i  

 forhold til mængden eller værdien af produktionen fra sådanne forekomster;  

 skibe og luftfartøjer skal ikke anses for fast ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller fra enhver anden form for  

 benyttelse af fast ejendom, og på indkomst eller fortjeneste ved afhændelse  

 af sådan ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, der oppebæres af et foretagende i en kontraherende stat  

 kan kun beskattes i denne stat, medmindre foretagendet driver  

 erhvervsvirksomhed i den anden kontraherende stat gennem et der beliggende  

 fast driftssted.
Såfremt foretagendet driver eller har drevet en sådan  

 virksomhed, kan dets fortjeneste beskattes i den anden stat, men dog kun for  

 så vidt angår den del deraf, som kan henføres til dette faste driftssted.
 2. Medmindre bestemmelserne i stykke 3 finder anvendelse, skal der i  

 tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et der beliggende  

 fast driftssted, i hver kontraherende stat til dette faste driftssted  

 henføres den fortjeneste, som det kunne forventes at ville have opnået, hvis  

 det havde været et frit og uafhængigt foretagende, som udøvede den samme  

 eller lignende virksomhed på samme eller lignende vilkår, og som under  

 fuldstændig frie forhold afsluttede forretninger med det foretagende, hvis  

 faste driftssted det er.
 3. Ved fastsættelsen af et fast driftssteds fortjeneste skal det være  

 tilladt at fradrage de omkostninger, som er afholdt for det faste driftssted,  

 herunder generalomkostninger til ledelse og administration, hvad enten de er  

 afholdt i den stat, hvori det faste driftssted er beliggende, eller andre  

 steder.
 4. Såfremt det har været sædvane i en kontraherende stat at fastsætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 fastsætte den skattepligtige fortjeneste på grundlag af en sådan  

 sædvanemæssig fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der er  

 fastlagt i denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget varekøb for foretagendet.
 6. Ved anvendelsen af de foregående stykker skal den fortjeneste, der  

 henføres til det faste driftssted, fastsættes efter samme metode år efter år,  

 medmindre der er god og fyldestgørende grund til at anvende en anden  

 fremgangsmåde.
 7. I tilfælde, hvor en fortjeneste omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
Artikel 8 Skibs- og luftfart 1. Fortjeneste, som et foretagende i en kontraherende stat oppebærer ved  

 skibs- eller luftfartsvirksomhed i international trafik, kan kun beskattes i  

 denne stat.
 2. Fortjeneste, som et foretagende i en kontraherende stat oppebærer ved  

 anvendelse eller ved rådighedsstillelse af containere (herunder anhængere,  

 pramme og lignende materiel til transport af containere), der anvendes til  

 transport af varer i international trafik, kan kun beskattes i denne stat.
 3. Uanset bestemmelserne i stykke 1 og 2 og i artikel 7 kan fortjeneste,  

 der oppebæres ved driften af skibe, som hovedsagelig anvendes til transport  

 af passagerer eller varer udelukkende mellem pladser i en kontraherende stat,  

 beskattes i denne stat.
 4. Med hensyn til fortjeneste, der oppebæres af det danske, norske og  

 svenske luftfartskonsortium Scandinavian Airlines System (SAS), skal  

 bestemmelserne i stykke 1 og 2 kun finde anvendelse på den del af  

 fortjenesten, som svarer til den andel i konsortiet, der ejes af Det Danske  

 Luftfartselskab (DDL), den danske partner i Scandinavian Airlines System  

 (SAS).
 5. Bestemmelserne i stykke 1, 2, 3 og 4 skal også finde anvendelse på de  

 deri nævnte fortjenester, der oppebæres af et foretagende i en kontraherende  

 stat eller af SAS ved deres deltagelse i en pool, i et konsortium eller i en  

 international driftsorganisation.
Artikel 9 Indbyrdes forbundne foretagender 1. I tilfælde, hvor a) et foretagende i en kontraherende stat direkte eller indirekte har del  

 i ledelsen af, kontrollen af eller kapitalen i et foretagende i den anden  

 kontraherende stat, eller b) de samme personer direkte eller indirekte har del i ledelsen af,  

 kontrollen af eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 som afviger fra de vilkår, som ville være blevet aftalt mellem uafhængige  

 foretagender, kan enhver indkomst eller fortjeneste, som, hvis disse vilkår  

 ikke havde foreligget, ville været tilfaldet et af disse foretagender, men  

 som på grund af disse vilkår ikke er tilfaldet dette, medregnes til dette  

 foretagendes indkomst eller fortjeneste og beskattes i overensstemmelse  

 hermed.
2. I tilfælde, hvor en kontraherende stat til et foretagendes indkomst  

 eller fortjeneste i denne stat medregner - og i overensstemmelse hermed  

 beskatter - indkomst eller fortjeneste, som et foretagende i den anden  

 kontraherende stat er blevet beskattet af i denne anden stat, og den således  

 medregnede indkomst eller fortjeneste er indkomst eller fortjeneste, som  

 ville være tilfaldet foretagendet i den førstnævnte stat, hvis vilkårene  

 mellem de to foretagender havde været de samme, som ville være blevet aftalt  

 mellem uafhængige foretagender, skal denne anden stat foretage en dertil  

 svarende regulering af det skattebeløb, som der er beregnet af indkomsten  

 eller fortjenesten.
Ved beregningen af en sådan regulering skal hensyn tages  

 til de øvrige bestemmelser i denne overenskomst.
 3. En kontraherende stat kan ikke ændre et foretagendes indkomst eller  

 fortjeneste under de i stykke 1 nævnte omstændigheder efter udløbet af de i  

 dens nationale lovgivning fastsatte tidsfrister, og i intet tilfælde seks år  

 efter udgangen af det år, i hvilket den indkomst eller fortjeneste, som kunne  

 være genstand for en sådan ændring, ville være tilfaldet et foretagende i  

 denne stat.
 4. Bestemmelserne i stykke 2 og 3 skal ikke finde anvendelse i tilfælde af  

 svig, forsætlig undladelse eller uagtsomhed.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan dog også beskattes i den kontraherende stat, hvori  

 det selskab, der udbetaler udbyttet, er hjemmehørende, og i henhold til  

 lovgivningen i denne stat, men hvis udbyttets retmæssige ejer er  

 hjemmehørende i den anden kontraherende stat, må den skat, der pålægges, ikke  

 overstige:
a) 5 pct. af bruttobeløbet af udbyttet, hvis den retmæssige ejer er et  

 selskab (bortset fra et interessentskab), der direkte ejer mindst 25 pct. af  

 kapitalen i det selskab, som udbetaler udbyttet; b) uanset bestemmelserne i litra a), 10 pct. af bruttobeløbet af udbyttet,  

 hvis udbyttet er udbetalt af et investeringsaktieselskab, som er  

 hjemmehørende i Canada, men ejes af en person, som ikke er hjemmehørende i  

 Canada, til en retmæssig ejer, som er hjemmehørende i Danmark, og som direkte  

 eller indirekte ejer mindst 25 pct. af kapitalen i det selskab, som udbetaler  

 udbyttet; og c) 15 pct. af bruttobeløbet af udbyttet i alle andre tilfælde.
 Bestemmelserne i dette stykke skal ikke berøre adgangen til at beskatte  

 selskabet af den fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier, mineaktier, stifterandele eller andre rettigheder, som ikke er  

 gældsfordringer, og som giver ret til andel i fortjeneste, såvel som  

 indkomst, der er undergivet samme skattemæssige behandling som indkomst af  

 aktier i henhold til lovgivningen i den stat, i hvilken det selskab, der  

 foretager udlodningen, er hjemmehørende.
4. Bestemmelserne i stykke 1 og 2 skal ikke finde anvendelse, såfremt  

 udbyttets retmæssige ejer, der er hjemmehørende i en kontraherende stat, i  

 den anden kontraherende stat, i hvilken det selskab, der udbetaler udbyttet,  

 er hjemmehørende, driver erhvervsvirksomhed gennem et der beliggende fast  

 driftssted eller udøver frit erhverv i denne anden stat fra et der beliggende  

 fast sted, og den aktiebesiddelse, der ligger til grund for udlodningen, har  

 direkte forbindelse med et sådant fast driftssted eller fast sted.
I så fald  

 skal bestemmelserne i henholdsvis artikel 7 eller artikel 14 finde  

 anvendelse.
 5. I tilfælde, hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, der udbetales af  

 selskabet, medmindre udbyttet udbetales til en person, der er hjemmehørende i  

 denne anden stat, eller den aktiebesiddelse, der ligger til grund for  

 udlodningen af udbyttet, har direkte forbindelse med et fast driftssted eller  

 et fast sted, der er beliggende i denne anden stat, eller undergive  

 selskabets ikke-udloddede fortjeneste nogen skat på ikke-udloddet  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst hidrørende  

 fra denne anden stat.
 6. Uanset enhver bestemmelse i denne overenskomst skal et selskab, der er  

 hjemmehørende i en kontraherende stat, og som har et fast driftssted i den  

 anden kontraherende stat, i overensstemmelse med bestemmelserne i denne anden  

 stats lovgivning forblive undergivet tillægsskatten for selskaber, bortset  

 fra aktieselskaber i denne anden stat, men skattesatsen må ikke overstige 5  

 pct.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådan rente kan dog også beskattes i den kontraherende stat, hvorfra  

 den hidrører, og i overensstemmelse med lovgivningen i denne stat, men hvis  

 rentebeløbets retmæssige ejer er hjemmehørende i den anden kontraherende  

 stat, må den skat, der pålignes, ikke overstige 10 pct. af bruttobeløbet af  

 renten.
 3. Uanset bestemmelserne i stykke 2 kan renter, der hidrører fra en  

 kontraherende stat, og betales til en person, der er hjemmehørende i den  

 anden kontraherende stat, og som er den retmæssige ejer heraf, kun beskattes  

 i denne anden stat, såfremt sådan rente:
a) er en bøde som følge af for sen betaling; b) er betalt af en kontraherende stats centralbank til den anden  

 kontraherende stats centralbank; eller c) er betalt i henhold til en gældsforpligtelse i forbindelse med salg på  

 kredit, foretaget af en person, som er hjemmehørende i denne anden stat, af  

 udstyr, varer eller serviceydelser af enhver art, undtagen hvor salget sker  

 mellem indbyrdes forbundne foretagender som omhandlet i artikel 9, stykke 1,  

 litra a) eller b); eller d) er betalt til en person, der var stiftet og udelukkende drives for at  

 administrere eller udrede ydelser under en eller flere ordninger vedrørende  

 pension, fratrædelse eller andre personalegoder, forudsat at:
(i) denne person generelt er skattefritaget i den anden kontraherende  

 stat; og (ii) renten ikke er oppebåret fra udøvelse af handels- eller  

 forretningsvirksomhed eller fra en forbundet person.
4. Uanset bestemmelserne i stykke 2 a) kan renter, der hidrører fra en kontraherende stat og betales i henhold  

 til en gældsforpligtelse for regeringen i denne kontraherende stat, for en af  

 dens politiske underafdelinger eller lokale myndigheder, forudsat at rentens  

 retmæssige ejer er hjemmehørende i den anden kontraherende stat, kun  

 beskattes i denne anden stat; b) kan renter, der hidrører fra Danmark, og som betales til en person, der  

 er hjemmehørende i Canada, kun beskattes i Canada, hvis de betales i henhold  

 til et lån, der er ydet, garanteret eller sikret, eller en kredit, der er  

 ydet, garanteret eller sikret af the Export Development Corporation; og c) kan renter, der hidrører fra Canada, og betales til en person  

 hjemmehørende i Danmark, kun beskattes i Danmark, hvis de betales i henhold  

 til et lån, der er ydet, garanteret eller sikret, eller en kredit, der er  

 ydet, garanteret eller sikret af Eksportkreditrådet eller af sådanne  

 låneinstitutter, som er nærmere angivet og aftalt i skrivelser, der udveksles  

 mellem de kontraherende stater.
5. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikrede ved pant eller ikke,  

 og især indkomst af statsgældsbeviser og indkomst af obligationer eller  

 forskrivninger, herunder agiobeløb og gevinster, der knytter sig til sådanne  

 gældsbeviser, obligationer eller forskrivninger, såvel som indkomst, der er  

 undergivet samme skattemæssige behandling som indkomst af pengelån i henhold  

 til lovgivningen i den stat, hvorfra indkomsten hidrører.
Udtrykket  

 »rente« omfatter ikke indkomst, der er omhandlet i artikel 10.
6. Bestemmelserne i stykke 1, 2, 3 og 4 skal ikke finde anvendelse,  

 såfremt renternes retmæssige ejer, der er hjemmehørende i en kontraherende  

 stat, i den anden kontraherende stat, hvorfra renterne hidrører, driver  

 erhvervsvirksomhed gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den fordring,  

 der ligger til grund for de betalte renter, har direkte forbindelse med et  

 sådant fast driftssted eller fast sted.
I så fald skal bestemmelserne i  

 henholdsvis artikel 7 eller i artikel 14 finde anvendelse.
7. Renter skal anses for at hidrøre fra en kontraherende stat, hvis  

 betaleren er hjemmehørende i denne stat.
I tilfælde, hvor den person, der  

 betaler renten, hvad enten han er hjemmehørende i en kontraherende stat eller  

 ej, har et fast driftssted eller et fast sted i en kontraherende stat, i  

 forbindelse med hvilket den gældsforpligtelse, for hvilken renten betales, er  

 indgået, og sådan rente afholdes af dette faste driftssted eller faste sted,  

 skal sådan rente anses for at hidrøre fra den stat, hvori det faste  

 driftssted eller faste sted er beliggende.
8. I tilfælde, hvor en særlig forbindelse mellem betaleren og den  

 retmæssige ejer, eller mellem dem begge og en tredje person, bevirker, at  

 renten set i forhold til den gældsfordring, for hvilken den er betalt,  

 overstiger, af hvilken grund det end måtte være, det beløb, som ville være  

 blevet aftalt mellem betaleren og den retmæssige ejer, såfremt den nævnte  

 forbindelse ikke havde foreligget, skal bestemmelserne i denne artikel alene  

 finde anvendelse på det sidstnævnte beløb.
I så fald skal den overskydende  

 del af beløbet kunne beskattes i overensstemmelse med lovgivningen i hver af  

 de kontraherende stater under behørig hensyntagen til de øvrige bestemmelser  

 i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne royalties kan dog også beskattes i den kontraherende stat,  

 hvorfra de hidrører, og i overensstemmelse med lovgivningen i denne stat, men  

 såfremt den retmæssige ejer af nævnte royalties er hjemmehørende i den anden  

 kontraherende stat, må den skat, der pålignes, ikke overstige 10 pct. af  

 bruttobeløbet af nævnte royalties.
3. Uanset bestemmelserne i stykke 2 kan a) royalties for ophavsrettigheder og andre lignende betalinger vedrørende  

 produktion eller reproduktion af ethvert litterært, dramatisk, musikalsk  

 eller andet kunstnerisk arbejde (men ikke omfattende royalties vedrørende  

 spillefilm, eller royalties vedrørende optagelser på film eller billedbånd  

 eller andre gengivelsesmidler til brug i forbindelse med  

 fjernsynsudsendelser); og b) royalties for anvendelsen af eller retten til at anvende computer  

 software eller ethvert patent eller for oplysning vedrørende industrielle,  

 kommercielle eller videnskabelige erfaringer (men ikke omfattende sådanne  

 oplysninger givet i henhold til en leje - eller franchiseaftale), der hidrører fra en kontraherende stat og betales til en person, der er  

 hjemmehørende i den anden kontraherende stat, og som er den retmæssige ejer  

 heraf, kun beskattes i denne anden stat.
 4. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret, patent, varemærke, mønster eller model, tegning,  

 hemmelig formel eller fremstillingsmetode, eller for anvendelsen af eller  

 retten til at anvende industrielt, kommercielt eller videnskabeligt udstyr,  

 eller for oplysninger om industrielle, kommercielle eller videnskabelige  

 erfaringer, og omfatter betalinger af enhver art med hensyn til spillefilm og  

 optagelser på film, billedbånd eller andre gengivelsesmidler til brug i  

 forbindelse med fjernsyn.
5. Bestemmelserne i stykke 1, 2 og 3 skal ikke finde anvendelse, såfremt  

 royaltybeløbets retmæssige ejer, der er hjemmehørende en kontraherende stat,  

 i den anden kontraherende stat, hvorfra royaltybeløbet hidrører, driver  

 erhvervsvirksomhed gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den rettighed  

 eller det formuegode, som ligger til grund for de betalte royalties, har  

 direkte forbindelse med et sådant fast driftssted eller fast sted.
I så fald  

 skal bestemmelserne i henholdsvis artikel 7 eller artikel 14 finde  

 anvendelse.
6. Royalties skal anses for at hidrøre fra en kontraherende stat, hvis  

 betaleren er hjemmehørende i denne stat.
I tilfælde, hvor betaleren af  

 royaltybeløbet, hvad enten han er hjemmehørende i en kontraherende stat eller  

 ej, har et fast driftssted eller et fast sted i en kontraherende stat, i  

 forbindelse med hvilket forpligtelsen til at betale royaltybeløbet er  

 indgået, og sådanne royalties afholdes af dette faste driftssted eller faste  

 sted, skal sådanne royalties anses for at hidrøre fra den stat, hvori det  

 faste driftssted eller det faste sted er beliggende.
7. I tilfælde, hvor en særlig forbindelse mellem betaleren og den  

 retmæssige ejer, eller mellem dem begge og en tredje person, bevirker, at  

 royaltybeløbet, set i forhold til den anvendelse, rettighed eller oplysning,  

 for hvilken de er betalt, overstiger, af hvilken grund det end måtte være,  

 det beløb, som ville være blevet aftalt mellem betaleren og den retmæssige  

 ejer, såfremt den nævnte forbindelse ikke havde foreligget, skal  

 bestemmelserne i denne artikel alene finde anvendelse på det sidstnævnte  

 beløb.
I så fald skal den overskydende del af beløbet kunne beskattes i  

 overensstemmelse med lovgivningen i hver af de kontraherende stater under  

 behørig hensyntagen til de øvrige bestemmelser i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afhændelse af fast ejendom, der er beliggende i den anden  

 kontraherende stat, kan beskattes i denne anden stat.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed i den anden kontraherende stat til  

 udøvelse af frit erhverv, herunder også fortjeneste ved afhændelse af et  

 sådant fast driftssted (særskilt eller sammen med hele foretagendet), eller  

 af et sådant fast sted, kan beskattes i denne anden stat.
 3. Fortjeneste ved afhændelse af skibe eller luftfartøjer, der anvendes i  

 international trafik af et foretagende i en kontraherende stat, og af rørlig  

 formue, der er knyttet til driften af sådanne skibe eller luftfartøjer, kan  

 kun beskattes i denne stat.
 4. Fortjeneste, der oppebæres direkte eller indirekte af en person, som er  

 hjemmehørende i en kontraherende stat ved afhændelse af andele i et selskab,  

 som er hjemmehørende i den anden kontraherende stat, og hvoraf denne person  

 ejer mindst 25 pct. af værdien af aktiekapitalen, eller for så vidt angår  

 Canada, en andel i et interessentskab eller i en fond (trust) oprettet i  

 henhold til lovgivningen i denne anden stat, og hvoraf denne persons samlede  

 andel udgjorde mindst 25 pct. af værdien af sådanne andele, kan beskattes i  

 denne anden stat, hvis mindst 50 pct. af værdien af henholdsvis aktierne  

 eller andelen hidrører fra fast ejendom beliggende i denne anden stat.
 5. Fortjeneste ved afhændelse af alle andre aktiver end de i stykke 1, 2,  

 3 og 4 omhandlede kan kun beskattes i den kontraherende stat, hvori  

 afhænderen er hjemmehørende.
 6. Bestemmelserne i stykke 5 skal ikke berøre den enkelte kontraherende  

 stats ret til, i overensstemmelse med dens lovgivning, at pålægge en skat på  

 fortjeneste ved afhændelse af ethvert formuegode, der oppebæres af en fysisk  

 person, som er hjemmehørende i den anden kontraherende stat, og som har været  

 hjemmehørende i den førstnævnte stat på noget tidspunkt inden for de nærmest  

 forudgående seks år før afhændelsen af formuegodet.
Artikel 14 Frit erhverv 1. Indkomst ved frit erhverv eller ved andet selvstændigt arbejde af  

 lignende karakter, der oppebæres af en fysisk person, som er hjemmehørende i  

 en kontraherende stat, kan kun beskattes i denne stat, medmindre han har et  

 fast sted, der til stadighed står til rådighed for ham i den anden  

 kontraherende stat med henblik på udøvelse af hans virksomhed.
Såfremt han  

 har eller har haft et sådant fast sted, kan indkomsten beskattes i den anden  

 stat, men kun i det omfang den kan henføres til dette faste sted.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personligt arbejde i tjenesteforhold 1. Medmindre bestemmelserne i artiklerne 16, 18 og 19 finder anvendelse,  

 kan gage, løn og andet lignende vederlag for personligt arbejde i  

 tjenesteforhold, der oppebæres af en person, som er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, der  

 hidrører derfra, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold, udført i den anden kontraherende stat, kun beskattes i den  

 førstnævnte stat, såfremt:
a) modtageren opholder sig i den anden stat i en eller flere perioder, der  

 tilsammen ikke overstiger 183 dage i nogen 12-månedersperiode, der begynder  

 eller slutter i det pågældende kalenderår, og b) vederlaget betales af eller for en arbejdsgiver, der ikke er  

 hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, der udføres om bord på et skib eller et  

 luftfartøj, der anvendes i international trafik af et foretagende, som er  

 hjemmehørende i en kontraherende stat, beskattes i denne stat.
 4. I tilfælde, hvor en i Danmark hjemmehørende person oppebærer vederlag  

 for personligt arbejde i tjenesteforhold udført om bord på et luftfartøj, der  

 anvendes i international trafik af konsortiet Scandinavian Airlines System  

 (SAS), kan sådant vederlag kun beskattes i Danmark.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen eller lignende organ for et selskab, der er hjemmehørende i den  

 anden kontraherende stat, kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 7, 14 og 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller som musiker eller som sportsudøver, ved hans personlige virksomhed som  

 sådan udøvet i den anden kontraherende stat, beskattes i denne anden stat.
 2. I tilfælde, hvor indkomst ved den virksomhed, som udøves af en  

 optrædende kunstner eller en sportsudøver i hans egenskab som sådan, ikke  

 tilfalder kunstneren eller sportsudøveren selv, men en anden person, kan  

 denne indkomst, uanset bestemmelserne i artiklerne 7, 14 og 15, beskattes i  

 den kontraherende stat, i hvilken kunstnerens eller sportsmandens virksomhed  

 udøves.
 3. Bestemmelserne i stykke 2 skal ikke finde anvendelse, hvis det er  

 godtgjort, at hverken den professionelle kunstner eller sportsudøveren eller  

 personer, der har forbindelse med disse, direkte eller indirekte har del i  

 den i nævnte stykke omhandlede persons fortjeneste.
Artikel 18 Pensioner 1. Pensioner og sociale ydelser, der hidrører fra en kontraherende stat og  

 betales til en person, der er hjemmehørende i den anden kontraherende stat,  

 kan kun beskattes i den stat, hvorfra de hidrører.
 2. Underholdsbidrag og lignende betalinger, der hidrører fra en  

 kontraherende stat og betales til en person, der er hjemmehørende i den anden  

 kontraherende stat, og som der er undergivet beskatning deraf, kan kun  

 beskattes i denne anden stat.
Artikel 19 Offentlige hverv 1.
 a) Gage, løn og andet lignende vederlag, undtagen pensioner, der udbetales  

 af en kontraherende stat, af en af dens politiske underafdelinger eller  

 lokale myndigheder til en fysisk person for udførelse af hverv for denne  

 stat, underafdeling eller myndighed, kan kun beskattes i denne stat.
b) Sådan gage, løn og andet lignende vederlag kan dog kun beskattes i den  

 anden kontraherende stat, hvis hvervet er udført i denne stat, og den  

 pågældende er en i denne stat hjemmehørende person, som (i) er statsborger i denne stat; eller (ii) ikke blev hjemmehørende i denne stat alene med det formål at udføre  

 hvervet.
 2. Bestemmelserne i artiklerne 15 og 16 skal finde anvendelse på gage, løn  

 og andet lignende vederlag, der udbetales for udførelse af hverv i  

 forbindelse med erhvervsvirksomhed, der drives af en kontraherende stat, en  

 af dens politiske underafdelinger eller lokale myndigheder.
Artikel 20 Studerende Beløb, som en studerende, lærling eller erhvervspraktikant, som,  

 umiddelbart før han besøger en kontraherende stat, er eller var hjemmehørende  

 i den anden kontraherende stat, og som opholder sig i den førstnævnte stat  

 udelukkende i studie- eller uddannelsesøjemed, modtager til sit underhold,  

 sit studium eller sin uddannelse, skal ikke beskattes i denne stat under  

 forudsætning af, at sådanne beløb hidrører fra kilder uden for denne stat.
Artikel 21 Andre indkomster 1. Medmindre bestemmelserne i stykke 2 finder anvendelse, kan indkomster,  

 der oppebæres af en i en kontraherende stat hjemmehørende person, uanset  

 hvorfra de hidrører, og som ikke er behandlet i de foranstående artikler i  

 denne overenskomst, kun beskattes i denne stat.
2. I tilfælde, hvor sådan indkomst oppebæres af en person, der er  

 hjemmehørende i en kontraherende stat, fra kilder i den anden kontraherende  

 stat, kan sådan indkomst dog også beskattes i den stat, hvorfra den hidrører,  

 i overensstemmelse med lovgivningen i denne stat.
I tilfælde hvor sådan  

 indkomst er indkomst fra et dødsbo eller en fond (trust), bortset fra en fond  

 (trust) hvortil bidrag var fradragsberettigede, må den skat, der pålægges,  

 forudsat at indkomsten er skattepligtig i den kontraherende stat, i hvilken  

 den retmæssige ejer er hjemmehørende, ikke overstige 15 pct. af indkomstens  

 bruttobeløb.
IV.
Beskatning af formue Artikel 22 Formue 1. Formue bestående af fast ejendom, som ejes af en person, der er  

 hjemmehørende i en kontraherende stat, og som er beliggende i den anden  

 kontraherende stat, kan beskattes i denne anden stat.
 2. Rørlig formue, der udgør en del af erhvervsformuen i et fast  

 driftssted, som et foretagende i en kontraherende stat har i den anden  

 kontraherende stat, eller rørlig formue, der hører til et fast sted, som en  

 person, der er hjemmehørende i en kontraherende stat, har til rådighed i den  

 anden kontraherende stat til udøvelse af frit erhverv, kan beskattes i denne  

 anden stat.
 3. Formue bestående af skibe og luftfartøjer, der anvendes i international  

 trafik af et foretagende i en kontraherende stat, og rørlig formue, som er  

 knyttet til driften af sådanne skibe og luftfartøjer, kan kun beskattes i  

 denne stat.
 4. Al anden formue tilhørende en person, der er hjemmehørende i en  

 kontraherende stat, kan kun beskattes i denne stat.
V.
Metoder til forhindring af dobbeltbeskatning Artikel 23 Ophævelse af dobbeltbeskatning 1. I Canada skal dobbeltbeskatning undgås på følgende måde:
 a) Under forbehold af de gældende bestemmelser i Canadas lovgivning  

 vedrørende fradrag i skat, der skal betales i Canada, for skat, der er betalt  

 i et område uden for Canada, og enhver senere ændring af disse bestemmelser -  

 hvilket ikke skal indvirke på det heri indeholdte almindelige princip - og  

 medmindre et større fradrag eller lempelse er fastsat i Canadas lovgivning,  

 skal skat, der betales i Danmark af fortjeneste, indkomst eller gevinst, der  

 hidrører fra Danmark, fradrages i enhver canadisk skat, der skal betales af  

 sådan fortjeneste, indkomst eller gevinst.
 b) I tilfælde, hvor en person, der er hjemmehørende i Danmark oppebærer en  

 fortjeneste, som omhandlet i artikel 13, stykke 6, som kan beskattes i  

 Canada, skal Canada, under iagttagelse af de gældende bestemmelser i Canadas  

 lovgivning vedrørende fradrag i skat, der skal betales i Canada, for skat,  

 der er betalt i et område uden for Canada, og enhver senere ændring af disse  

 bestemmelser - hvilket ikke skal indvirke på det heri indeholdte almindelige  

 princip - indrømme fradrag, i enhver skat, der skal betales af denne person  

 vedrørende en sådan fortjeneste, med et beløb svarende til den skat, der er  

 betalt i Danmark af denne fortjeneste.
 c) Under forbehold af de gældende bestemmelser i Canadas lovgivning  

 vedrørende beskatning af indkomst fra et udenlandsk datterselskab og af  

 enhver senere ændring af disse bestemmelser - hvilket ikke skal indvirke på  

 det heri indeholdte almindelige princip - skal et selskab, der er  

 hjemmehørende i Canada, med henblik på beregningen af canadisk skat være  

 berettiget til ved beregningen af dets skattepligtige indkomst at fradrage  

 ethvert udbytte, det har modtaget fra det fritagne overskud i et udenlandsk  

 datterselskab, der er hjemmehørende i Danmark.
 d) I tilfælde hvor indkomst oppebåret eller formue ejet af en person, der  

 er hjemmehørende i Canada, er fritaget for beskatning i Canada efter  

 bestemmelserne i denne overenskomst, kan Canada ved beregningen af skatten af  

 anden indkomst eller formue tage hensyn til den indkomst eller formue, der er  

 fritaget for beskatning.
 Udtrykkene »udenlandsk datterselskab« og »fritagne  

 overskud« skal have den betydning, som det har i Canadas  

 indkomstskattelov.
 2. I Danmark skal dobbeltbeskatning undgås på følgende måde:
 a) Medmindre bestemmelserne i litra c) finder anvendelse, skal Danmark i  

 tilfælde, hvor en person, der er hjemmehørende i Danmark, oppebærer indkomst  

 eller ejer formue, som ifølge bestemmelserne i denne overenskomst kan  

 beskattes i Canada, indrømme:
(i) fradrag i den pågældende persons indkomstskat med et beløb svarende  

 til den indkomstskat, der er betalt i Canada; (ii) fradrag i den pågældende persons formueskat med et beløb svarende til  

 den formueskat, der er betalt i Canada.
 b) Et sådant fradrag skal imidlertid ikke i noget tilfælde kunne overstige  

 den del af indkomst- eller formueskatten, beregnet uden sådant fradrag, der  

 kan henføres til henholdsvis den indkomst eller formue, som kan beskattes i  

 Canada.
 c) I tilfælde, hvor en person, der er hjemmehørende i Danmark, oppebærer  

 indkomst eller ejer formue, som ifølge bestemmelserne i denne overenskomst  

 kun kan beskattes i Canada, kan Danmark medregne denne indkomst eller formue  

 i beskatningsgrundlaget, men skal i indkomst- eller formueskatten fradrage  

 den del af indkomst- eller formueskatten, som kan henføres til henholdsvis  

 den indkomst, der hidrører fra, eller den formue, der ejes i Canada.
 3. I denne artikel skal fortjeneste, indkomst eller gevinster, som er  

 oppebåret af en person, der er hjemmehørende i en kontraherende stat, og som  

 kan beskattes i den anden kontraherende stat i overensstemmelse med denne  

 overenskomst, anses for at hidrøre fra kilder i denne anden stat.
VI.
Særlige bestemmelser Artikel 24 Ikke diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold er  

 eller måtte blive undergivet.
Uanset bestemmelserne i artikel 1 skal denne  

 bestemmelse også finde anvendelse på fysiske personer, der ikke er  

 hjemmehørende i en af eller begge de kontraherende stater.
2. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mere  

 byrdefuld i denne anden stat end beskatningen af foretagender i denne anden  

 stat, der driver samme virksomhed.
Denne bestemmelse skal ikke kunne  

 fortolkes som forpligtende en kontraherende stat til at tilstå personer, der  

 er hjemmehørende i den anden kontraherende stat, de personlige skattemæssige  

 begunstigelser, lempelser og nedsættelser, som den som følge af ægteskabelig  

 stilling eller forsørgerpligt over for familie indrømmer personer, der er  

 hjemmehørende inden for dens eget område.
3. Medmindre bestemmelserne i artikel 9, stykke 1, artikel 11, stykke 8,  

 eller artikel 12, stykke 7, finder anvendelse, skal renter, royalties og  

 andre betalinger, der betales af en person, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kunne fratrækkes ved opgørelsen af den førstnævnte  

 persons skattepligtige indkomst under samme betingelser, som hvis  

 betalingerne var sket til en person, der er hjemmehørende i den førstnævnte  

 stat.
På samme måde skal enhver gæld, som en person, der er hjemmehørende i  

 en kontraherende stat, har til en person, der er hjemmehørende i den anden  

 kontraherende stat, kunne fratrækkes ved opgørelsen af den førstnævnte  

 persons skattepligtige formue under samme betingelser, som hvis gælden var  

 blevet stiftet over for en person, der er hjemmehørende i den førstnævnte  

 stat.
 4. Bestemmelserne i stykke 3 skal ikke berøre anvendelsen af nogen  

 bestemmelse i skattelovgivningen i en kontraherende stat:
a) der vedrører adgangen til fradrag for renter, som er i kraft på datoen  

 for undertegnelsen af denne overenskomst (herunder enhver senere ændring af  

 sådanne bestemmelser, der ikke ændrer deres generelle indhold); eller b) der vedtages efter denne dato af en kontraherende stat med det formål  

 at sikre, at en person, som ikke er hjemmehørende i denne stat, ikke stilles  

 bedre skattemæssigt i henhold til lovgivningen i denne stat end personer, som  

 er hjemmehørende i denne stat.
 5. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat,  

 hvis formue helt eller delvis ejes eller kontrolleres, direkte eller  

 indirekte, af en eller flere personer hjemmehørende i en tredje stat, er  

 eller måtte blive undergivet.
 4. I denne artikel betyder udtrykket »beskatning« de af  

 overenskomsten omfattede skatter.
Artikel 25 Fremgangsmåden ved indgåelse af gensidige aftaler 1. I tilfælde, hvor en person mener, at foranstaltninger, truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indgive en skriftlig ansøgning, hvori  

 angives grundlaget for at kræve en revision af denne beskatning, til den  

 kompetente myndighed i den af de kontraherende stater, i hvilken han er  

 hjemmehørende eller, såfremt tilfældet er omfattet af artikel 24, stykke 1,  

 til den kompetente myndighed i den af de kontraherende stater, hvori han er  

 statsborger.
 2. Den i stykke 1 nævnte kompetente myndighed skal, hvis indsigelsen synes  

 at være begrundet, og hvis den ikke selv kan nå til en rimelig løsning, søge  

 at løse sagen ved gensidig aftale med den kompetente myndighed i den anden  

 kontraherende stat med henblik på at undgå en beskatning, der ikke er i  

 overensstemmelse med overenskomsten.
3. En kontraherende stat må ikke efter udløbet af de tidsfrister, der er  

 fastsat i dens interne lovgivning, og i intet tilfælde efter seks år fra  

 udgangen af den skattepligtsperiode, i hvilken den omhandlede indkomst er  

 opstået, forhøje beskatningsgrundlaget for en person, der er hjemmehørende i  

 nogen af de kontraherende stater, ved deri at medregne indkomster, som også  

 er blevet beskattet i den anden kontraherende stat.
Dette stykke skal ikke  

 finde anvendelse i tilfælde af svig, forsætlig undladelse eller forsømmelse.
4. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke er omhandlet  

 i overenskomsten.
 5. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af aftaler i  

 overensstemmelse med de foregående stykker.
Artikel 26 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for gennemførelsen af bestemmelserne i denne  

 overenskomst eller i de kontraherende staters interne lovgivning vedrørende  

 skatter, der omfattes af overenskomsten, i det omfang denne beskatning ikke  

 strider mod overenskomsten.
Udvekslingen af oplysninger er ikke begrænset af  

 artikel 1. Alle oplysninger, der modtages af en kontraherende stat, skal  

 behandles som hemmelige på samme måde som oplysninger, der modtages i henhold  

 til denne stats interne lovgivning og må kun meddeles til personer eller  

 myndigheder (herunder domstole og forvaltningsmyndigheder), der er  

 beskæftiget med påligning, opkrævning, inddrivelse eller klagebehandling, i  

 forbindelse med de skatter, der er omfattet af overenskomsten.
Sådanne  

 personer eller myndigheder må kun benytte oplysningerne til skattemæssige  

 formål.
De kan meddele oplysningerne under offentlige retshandlinger eller  

 retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat pligt til:
a) at foretage forvaltningsakter, der strider mod denne stats eller den  

 anden kontraherende stats lovgivning eller forvaltningspraksis; b) at meddele oplysninger, som ikke kan opnås ifølge denne stats eller den  

 anden kontraherende stats lovgivning eller normale forvaltningspraksis; c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 fremstillingsmetode eller oplysninger, hvis offentliggørelse ville stride mod  

 almene interesser (ordre public).
Artikel 27 Virksomhed i forbindelse med forundersøgelser, efterforskning og  

 udvinding af kulbrinter 1. Uanset bestemmelserne i artikel 5 og artikel 14 skal en person, der er  

 hjemmehørende i en kontraherende stat, og som udøver virksomhed i forbindelse  

 med forundersøgelser, efterforskning eller udvinding af kulbrinter i den  

 anden kontraherende stat, med hensyn til denne virksomhed anses for at drive  

 erhvervsvirksomhed i den anden kontraherende stat gennem et der beliggende  

 fast driftssted eller fast sted.
2. Bestemmelserne i stykke 1 skal ikke finde anvendelse i tilfælde, hvor  

 virksomheden udøves i en eller flere perioder, der ikke overstiger i alt 30  

 dage inden for en 12-månedersperiode.
For så vidt angår dette stykke skal  

 imidlertid virksomhed, der udøves af et foretagende, som er indbyrdes  

 forbundet med et andet foretagende som omhandlet i artikel 9, anses for  

 udøvet af det foretagende, med hvilket det er forbundet, hvis den pågældende  

 virksomhed er af væsentlig samme art som den, der udøves af det sidstnævnte  

 foretagende.
3. Uanset bestemmelserne i stykke 1 og 2 udgør virksomhed, som udøves uden  

 for kysten med borerigge, kun et fast driftssted, hvis virksomheden udøves i  

 en eller flere perioder, som sammenlagt overstiger 90 dage inden for en  

 12-måneders periode.
For så vidt angår dette stykke skal imidlertid  

 virksomhed, der udøves af et foretagende, som er indbyrdes forbundet med et  

 andet foretagende som omhandlet i artikel 9, anses for udøvet af det  

 foretagende, med hvilket det er forbundet, hvis den pågældende virksomhed er  

 af væsentlig samme art som den, der udøves af det sidstnævnte foretagende.
 4. Uanset bestemmelserne i artikel 13, skal en kapitalgevinst på borerigge  

 anvendt i forbindelse med den i stykke 3 nævnte virksomhed, som anses for  

 oppebåret af en i en kontraherende stat hjemmehørende person på det  

 tidspunkt, hvor borerigvirksomheden ophører med at være skattepligtig i den  

 anden kontraherende stat, være fritaget for beskatning i denne anden stat.
Artikel 28 Ansatte ved diplomatiske og konsulære repræsentationer 1. Intet i denne overenskomst skal berøre de skattemæssige begunstigelser,  

 som ansatte ved diplomatiske eller konsulære repræsentationer måtte nyde i  

 kraft af folkerettens almindelige regler eller særlige overenskomster.
 2. Uanset artikel 4 skal en fysisk person, der er ansat ved en  

 kontraherende stats diplomatiske mission, konsulære repræsentation eller  

 faste mission, som er beliggende i den anden kontraherende stat eller i en  

 tredjestat, ved anvendelsen af denne overenskomst anses for at være  

 hjemmehørende i udsenderstaten, hvis han i udsenderstaten er undergivet de  

 samme forpligtelser med hensyn til beskatning af hele sin indkomst som  

 personer, der er hjemmehørende i udsenderstaten.
 3. Overenskomsten skal ikke finde anvendelse på internationale  

 organisationer, på disses organer eller embedsmænd eller på personer, der som  

 ansat ved en diplomatisk mission, en konsulær repræsentation eller en fast  

 mission for en tredjestat eller gruppe af stater opholder sig i en  

 kontraherende stat, og som ikke i nogen af de kontraherende stater er  

 undergivet de samme forpligtelser med hensyn til beskatning af hele deres  

 indkomst som personer, der er hjemmehørende i disse stater.
Artikel 29 Territorial udvidelse 1. Denne overenskomst kan enten i sin helhed eller med de nødvendige  

 ændringer udvides til ethvert område i de kontraherende stater, som særlig er  

 holdt udenfor denne overenskomsts anvendelse, eller til enhver stat eller  

 ethvert område, for hvis internationale forbindelser nogen af de  

 kontraherende stater er ansvarlig, og som påligner skatter af væsentlig samme  

 art, som de skatter, overenskomsten finder anvendelse på.
Enhver sådan  

 udvidelse skal have virkning fra sådan dato og være undergivet sådanne  

 ændringer og betingelser, herunder betingelser vedrørende opsigelse, som  

 måtte blive fastsat og aftalt mellem de kontraherende stater i noter, der  

 skal udveksles ad diplomatisk vej eller på enhver anden måde, der er i  

 overensstemmelse med deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 32 også - på den måde, som  

 er angivet i nævnte artikel - bringe anvendelsen af overenskomsten til ophør  

 på enhver del af de kontraherende staters område eller på enhver stat eller  

 ethvert område, hvortil den er blevet udvidet i henhold til denne artikel.
Artikel 30 Forskellige bestemmelser 1. Bestemmelserne i denne overenskomst skal ikke på nogen måde anses for  

 at begrænse nogen undtagelse, fritagelse, fradrag, credit eller anden  

 lempelse, der nu eller senere indrømmes i henhold til en kontraherende stats  

 lovgivning ved fastsættelsen af den skat, der pålægges af denne stat.
 2. Intet i overenskomsten skal anses for at hindre en kontraherende stat i  

 at pålægge skat på beløb, der medregnes i indkomsten for en person, der er  

 hjemmehørende i denne stat, vedrørende et interessentskab, en fond (trust)  

 eller et kontrolleret udenlandsk datterselskab, i hvilket eller i hvilken  

 denne person har en andel.
 3. Uanset bestemmelserne i artikel 10 skal udbytter, der hidrører fra en  

 kontraherende stat, og som betales til en organisation, som var stiftet og  

 udelukkende drives i den anden kontraherende stat for at administrere eller  

 udrede ydelser under en eller flere ordninger vedrørende pension, fratrædelse  

 eller andre personalegoder, være fritaget for skat i den førstnævnte stat  

 forudsat:
a) at organisationen er den retmæssige ejer af de aktier hvoraf udbyttet  

 er betalt, at den besidder disse aktier i investeringsøjemed og at den  

 generelt er skattefritaget i den anden kontraherende stat; og b) at organisationen ikke ejer, hverken direkte eller indirekte, mere end  

 5 pct. af aktiekapitalen eller 5 pct. af stemmeværdien i det selskab, som  

 udbetaler udbyttet; og c) at selskabets aktieklasse, hvoraf udbyttet er udbetalt, regelmæssigt  

 handles på en godkendt aktiebørs.
 4. Ved anvendelsen af stykke 3 betyder udtrykket »godkendt  

 aktiebørs«:
a) i tilfælde hvor udbyttet hidrører fra Canada, en canadisk aktiebørs som  

 foreskrevet i indkomstskatteloven; b) i tilfælde hvor udbyttet hidrører fra Danmark, Københavns Fondsbørs; og c) enhver anden aktiebørs, som man bliver enige om i skrivelser udvekslet  

 mellem de kontraherende staters kompetente myndigheder.
5. For så vidt angår artikel XXII, stk. 3, (konsultationer) i GATS-aftalen  

 (General Agreement on Trade in Services), er de kontraherende stater enige  

 om, at uanset det nævnte stykke skal enhver uoverensstemmelse mellem dem om,  

 hvorvidt en forholdsregel falder inden for rækkevidden af denne overenskomst,  

 kun kunne indbringes for GATS-rådet (Council for Trade in Services), som det  

 er muligt efter det nævnte stykke, med samtykke af begge kontraherende  

 stater.
Enhver tvivl om fortolkningen af nærværende stykke skal løses efter  

 fremgangsmåden i artikel 25, stk. 4, eller, hvis dette ikke er muligt, efter  

 enhver anden fremgangsmåde, som de kontraherende stater måtte blive enige om.
VII Slutbestemmelser Artikel 31 Ikrafttræden 1. De kontraherende staters regeringer skal give hinanden underretning om,  

 at de forfatningsmæssige betingelser for denne overenskomsts ikrafttræden er  

 blevet opfyldt.
 2. Overenskomsten skal træde i kraft på datoen for den seneste af de i  

 stykke 1 omhandlede underretninger, og dens bestemmelser skal have virkning:
a) med hensyn til skat der er tilbageholdt ved kilden af beløb, der er  

 betalt til eller godskrevet ikke-hjemmehørende personer den 1. januar eller  

 senere i det kalenderår, der følger nærmest efter det år, i hvilket  

 overenskomsten træder i kraft; og b) med hensyn til andre skatter, for så vidt angår Canada i skatteår, og  

 for så vidt angår Danmark i indkomstår, der begynder den 1. januar eller  

 senere i det kalenderår, der følger nærmest efter det år, i hvilket  

 overenskomsten træder i kraft.
 3. Bestemmelserne i overenskomsten af 30. september 1955 mellem Regeringen  

 i Canada og Regeringen i Kongeriget Danmark til undgåelse af  

 dobbeltbeskatning og forhindring af beskatningsunddragelse for så vidt angår  

 indkomstskat, som ændret ved Tillægsoverenskomsten af 27. november 1964  

 (herefter omtalt som »1955-overenskomsten«) skal ophøre at have  

 virkning:
a) med hensyn til skat, der er tilbageholdt ved kilden af beløb, der er  

 udbetalt til eller godskrevet ikke-hjemmehørende personer den 1. januar eller  

 senere i det kalenderår, der følger nærmest efter det år, i hvilket  

 overenskomsten træder i kraft; og b) med hensyn til andre skatter, for så vidt angår Canada i skatteår, og  

 for så vidt angår Danmark i indkomstår, der begynder den 1. januar eller  

 senere i det kalenderår, der følger nærmest efter det år, i hvilket  

 overenskomsten træder i kraft.
 4. Uanset bestemmelserne i stykke 3 skal i tilfælde, hvor enhver større  

 skattelempelse ville være opnået i henhold til bestemmelserne i  

 1955-overenskomsten, enhver sådan bestemmelse som førnævnt fortsat have  

 virkning:
a) med hensyn til skat, der er tilbageholdt ved kilden, af beløb, der er  

 betalt til eller godskrevet ikke-hjemmehørende personer den sidste dag eller  

 tidligere i det kalenderår, der følger nærmest efter det år, i hvilket  

 overenskomsten træder i kraft; og b) med hensyn til andre skatter:
(i) for så vidt angår Canada, for skatteår, der slutter den sidste dag  

 eller tidligere i det kalenderår, der følger nærmest efter det år, i hvilket  

 overenskomsten træder i kraft; (ii) for så vidt angår Danmark, for indkomstår der slutter den sidste dag  

 eller tidligere i det andet kalenderår, der følger nærmest efter det år, i  

 hvilket overenskomsten træder i kraft.
 5. Aftalen af 18. juni 1929 mellem Canada og Danmark om gensidig  

 fritagelse for indkomstskat af fortjeneste, indvundet ved skibsfart, ophører  

 at have virkning fra den dato, hvor denne overenskomst træder i kraft.
Artikel 32 Opsigelse Denne overenskomst skal have virkning på ubestemt tid, men enhver af de  

 kontraherende stater kan den 30. juni eller tidligere i ethvert kalenderår  

 efter det år, i hvilket den er trådt i kraft, ad diplomatisk vej give den  

 anden kontraherende stat en skriftlig meddelelse om opsigelse; i så fald skal  

 overenskomsten ophøre at have virkning:
a) med hensyn til skat, der er tilbageholdt ved kilden, af beløb, der er  

 betalt til eller godskrevet ikke-hjemmehørende personer den 1. januar eller  

 senere i det kalenderår, der følger nærmest efter det år, i hvilket  

 opsigelsen er givet; og b) med hensyn til andre skatter for så vidt angår Canada for skatteår, og  

 for så vidt angår Danmark for indkomstår, der begynder den 1. januar eller  

 senere i det kalenderår, der følger nærmest efter det år, i hvilket  

 opsigelsen er givet.
 TIL BEKRÆFTELSE HERAF har de undertegnede, dertil behørigt  

 befuldmægtigede, underskrevet denne overenskomst.
 UDFÆRDIGET i to eksemplarer i København den 17. september 1997 på dansk,  

 engelsk og fransk, idet hver tekst har lige gyldighed.
For Regeringen i Kongeriget Danmark Carsten Koch For regeringen i Canada Brian Baker PROTOKOL Ved underskrivelsen af overenskomsten mellem Regeringen i Kongeriget  

 Danmark og Regeringen i Canada til undgåelse af dobbeltbeskatning og  

 forhindring af skatteunddragelse for så vidt angår indkomst- og formueskatter  

 er underskriverne blevet enige om, at følgende bestemmelser skal udgøre en  

 integrerende del af overenskomsten:
 1. Vedrørende anvendelsen af overenskomstens artikel 3, stykke 1, litra  

 i), og artikel 8, skal udtrykkene »transport med et skib« eller  

 »skibsfartsvirksomhed«, betyde drift af et skib, således at hver  

 rejse opgøres for sig.
2. For så vidt angår Artikel 23, stykke 1, litra c), i overenskomsten  

 omfatter udtrykket »Danmark« Grønland.
Canada kan imidlertid,  

 uanset bestemmelserne i overenskomstens artikel 32, den 30. juni eller  

 tidligere i ethvert kalenderår give Danmark meddelelse om opsigelse af den  

 foregående sætning, og i så fald skal den foregående sætning ophøre at have  

 virkning for skatteår, som begynder den 1. januar eller senere i det  

 kalenderår, som følger nærmest efter det år, i hvilket opsigelsen er givet.
 3. Artikel 26 i overenskomsten er blevet udvidet til at gælde for  

 Grønland.
 4. For så vidt angår artikel 26 skal udtrykket »Kongeriget  

 Danmark« og »Danmark« også gælde for Grønland, hvis ikke andet  

 fremgår af sammenhængen.
 5. De skatter, som i medfør af denne protokol er omfattet af artikel 26 i  

 overenskomsten, skal indbefatte følgende skatter, som opkræves i Grønland:  

 indkomst-, selskabs- og udbytteskatter til Landskassen og kommunerne.
 6. Udtrykket »kompetent myndighed« betyder for så vidt angår  

 Grønland, Grønlands Hjemmestyre eller den myndighed, som på Hjemmestyrets  

 vegne er blevet befuldmægtiget til at behandle spørgsmål vedrørende  

 overenskomsten.
 7. Denne protokol skal træde i kraft på og have virkning fra den samme  

 dato som overenskomsten.
 TIL BEKRÆFTELSE HERAF har de undertegnede, dertil behørigt  

 befuldmægtigede, underskrevet denne protokol.
 UDFÆRDIGET i to eksemplarer i København den 17. september 1997 på dansk,  

 engelsk og fransk, idet hver tekst har lige gyldighed.
