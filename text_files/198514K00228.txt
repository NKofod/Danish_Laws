Nr BTL 228 Betænkning over Forslag til lov om forbud mod handel med Den Sydafrikanske  

 Republik   

 Nr L 228 1985-86, 1. samling Blad nr 914 Afgivet af udenrigsudvalget Afgivet: 19860515 Udvalget har behandlet lovforslaget i en række møder.
Udvalget har desuden stillet en række spørgsmål til udenrigsministeren, industriministeren og miljøministeren, som ministrene har besvaret skriftligt.
Nogle af disse spørgsmål samt svarene herpå er optrykt som bilag til betænkningen.
Udvalget har endvidere modtaget mundtlige og/ eller skriftlige henvendelser fra:
Ambu International, Ankerfjer A/ S, Brueel Kjær, Carl Flach og A.
Knudsens Garverier, Danmarks Rederiforening, Danmarks Skibsførerforening, Dansk Høreapparat Handels og Industri Forbund, Dansk Styrmandsforening, Dansk Sø-Restaurations Forening, Foreningen af Danske Læderfabrikanter, H.
Lundbeck A/ S, Industrirådet, J.
C.
Hempels Skibsfarve-Fabrik A/ S, Landskomiteen Sydafrika Aktion, Maskinmestrenes Forening, MEFA, Nielsen, Frank, Søborg, Novo Industri A/ S, Otzen, Peter, Sydafrika, Parning, Jørgen, Randers, Radiotelegrafistforeningen af 1917, SiD-klubben Skjold, Fredericia, SiD - Morsø afdeling, Superfos A/ S, S W Medico Teknik A/ S, Sømændenes Forbund og Westergaard, C.
E., Sydafrika.
En række af de skriftlige henvendelser er optrykt som bilag til betænkningen.
Herefter indstiller et flertal (socialdemokratiets, socialistisk folkepartis og det radikale venstres medlemmer af udvalget) lovforslaget til vedtagelse med de af flertallet stillede ændringsforslag.
Flertallet finder det vigtigt at understrege, at der med vedtagelsen af dette lovforslag sker en udbygning og skærpelse af Danmarks sanktionspolitik over for Sydafrika.
Flertallet vil nøje bedømme virkningerne af loven med henblik på fremtidige overvejelser om, hvorvidt der er behov for en yderligere skærpelse af Danmarks sanktionspolitik over for Sydafrika.
Flertallet er bekendt med, at venstresocialisterne, der ikke er repræsenteret med medlemmer i udvalget, kan tilslutte sig flertallets indstilling.
Et mindretal (det konservative folkepartis, venstres, centrum-demokraternes og kristeligt folkepartis medlemmer af udvalget) kan ikke medvirke til lovforslagets gennemførelse.
Mindretallet finder, at Danmark med det foreliggende lovforslag bryder med enigheden bag det fælles nordiske handlingsprogram og distancerer sig fra de øvrige 11 EF-landes Sydafrikapolitik.
Lovforslaget er udtryk for dansk enegang, der ikke har udsigt til at blive fulgt af andre, hvorfor Danmark ikke med forslaget får fjernet apartheidsystemet, men tværtimod ved at isolere sig fra sine traditionelle samarbejdspartnere risikerer at svække den internationale indsats mod apartheid.
Mindretallet finder endvidere, at lovforslagets vedtagelse vil betyde tabet af et stort antal arbejdspladser, og for et antal danske virksomheder vil lovforslaget medføre betragtelige økonomiske tab efter mindretallets opfattelse uden nogen effekt over for apartheidsystemet.
Mindretallet beklager endelig, at det trods et meget omfattende udvalgsarbejde ikke er lykkedes at opnå en egentlig forhandling med flertallet, hvilket medfører, at den danske holdning til Sydafrikaproblemerne gennemgår en unødvendig politisering, der ikke gavner dansk indflydelse eller anseelse internationalt.
ÆNDRINGSFORSLAG Af et flertal (S, SF og RV):
Til titlen 1) titlen affattes således:
»Forslag til Lov om forbud mod handel med Den Sydafrikanske Republik og Namibia« Til § 1 2) I stk. 1 indsættes efter »Den Sydafrikanske Republik« ordene:
 »eller Namibia« (2 steder).
3) Stk. 2, nr. 2, og det dertil hørende bilag udgår, og i stedet indsættes følgende nr. 2:
 »2) udførsel af produkter til rent lægelige formål, og«.
4) I stk. 2, nr. 3, indsættes efter »Den Sydafrikanske Republik« ordene: »og Namibia«.
 5) Stk. 3. affattes således:
»Stk. 3. Industriministeren kan, efter at sagen har været forelagt folketingets udenrigsudvalg, dispensere fra forbuddet i stk. 1.
Dispensation kan gives for en periode på indtil 2 år.« Ny paragraf 6) Efter § 1 indsættes som ny paragraf:
»§ 01. Forbuddet mod handel med Den Sydafrikanske Republik og Namibia omfatter tillige transporter af olie og olieprodukter på danskejede skibe til og fra Den Sydafrikanske Republik og Namibia.« Til § 2 7) I stk. 1 indsættes efter »overtræder § 1« ordene: »og §  

 01«.
Til § 3 8) I stk. 2 indsættes efter »Lovens gyldighed kan« ordene:  

 »begrænses eller«.
BEMÆRKNINGER Til nr. 1 og 4 Den foreslåede ændring er en konsekvens af den foreslåede ændring under nr. 2.
Til nr. 2 Den foreslåede ændring af stk. 1 indebærer, at lovforslaget også omfatter Namibia.
Til nr. 3 Ændringsforslaget indebærer, at produkter til rent lægelige formål ikke er omfattet af forbuddet mod handel med Den Sydafrikanske Republik og Namibia.
 I den forbindelse henvises til, at den kongelige anordning af 18.
september 1968 om forholdsregler mod Sydrhodesia ligeledes undtog produkter til rent lægelige formål fra forbuddet mod samhandel med Sydrhodesia.
Flertallet henviser i øvrigt til administrationen af denne undtagelsesbestemmelse.
Til nr. 5 Gennem dette ændringsforslag åbnes der mulighed for, at virksomheder, der vil blive ramt af forbuddet mod samhandel med Sydafrika og Namibia, kan søge dispensation fra forbuddet.
Dispensation kan gives i en omstillingsperiode på maksimalt 2 år ud over den i loven indeholdte afviklingsperiode på 6 måneder til omlægning af produktionen.
Til nr. 6 Ændringsforslaget tager sigte på at forbyde enhver form for dansk medvirken til olietransporter til og fra Sydafrika og Namibia i overensstemmelse med vedtagelserne i FNs generalforsamling.
Der kan i denne forbindelse henvises til, at den kongelige anordning af 3. februar 1978 om visse forholdsregler imod Sydafrika, der blev udstedt til opfyldelse af FNs sikkerhedsråds resolution af 4.
november 1977 om våbenembargo mod Sydafrika, forbyder enhver form for dansk medvirken til våbentransporter til Sydafrika.
Til nr. 7 Den foreslåede ændring er en konsekvens af den foreslåede ændring under nr. 6.
Til nr. 8 Ændringsforslaget om, at lovens gyldighed kan begrænses, er indsat med henblik på, at Namibia kan udgå af loven, når Sydafrikas administration af Namibia ophører.
Stetter (KF) fmd.
Fischer (KF) Connie Hedegaard (KF) Arentoft (KF) Bjørn Elmquist (V) Sønderby (V) Kofod-Svendsen (KrF) Bollmann (CD) Lasse Budtz (S) Helle Degn (S) Qvist Jørgensen (S) Kelm-Hansen (S) Lykketoft (S) Robert Pedersen (S) Riishøj (SF) Pelle Voigt (SF) Stinus (RV) nfmd.
 Partierne VS, FP og FD havde ikke medlemmer i udvalget.
Bilag 1 Nogle af udvalgets spørgsmål til udenrigsministeren og dennes besvarelse heraf:
 Spørgsmål 7:
Udvalget anmoder om ministerens kommentar til artiklen fra The Times den 5. april 1986 med titlen »The bishop and the Chief«.
 Svar:
I den ledende artikel af 5. april 1986 refererer The Times Sydafrikas anglikanske ærkebiskop Desmond Tutus nylige opfordring til det internationale samfund om at indføre økonomiske sanktioner mod Sydafrika.
Desuden omtales afholdelsen af en konference med deltagelse af en række sorte og hvide politiske grupperinger, der siden begyndelsen af april 1986 drøfter mulighederne for oprettelsen af en demokratisk valgt fælles lovgivende forsamling for provinsen Natal og det sorte »hjemland« Kwa-Zulu.
The Times synes ikke om biskop Tutus opfordring til sanktioner, som bladet mener kan føre til mere vold.
Derimod nærer bladet forhåbning til, at den i Sydafrika omtalte »KwaNatal Indaba« (indaba betyder konference på zuluernes sprog) kan danne model for magtdeling i fremtidens Sydafrika.
Min kommentar er den, at biskop Tutu, der hører til blandt de sortes moderate ledere, for over et år siden erklærede, at han ville opfordre til indførelse af internationale sanktioner mod Sydafrika, hvis regeringen i Pretoria inden udgangen af marts 1986 ikke havde taget klare og afgørende skridt i retning af at afskaffe apartheid-systemet.
Som det fremgår af mit svar på spørgsmål nr. 6, deler jeg biskoppens vurdering, at Pretoria ikke har taget de nødvendige skridt i så henseende.
The Times' leder ser øget vold som konsekvens af internationale økonomiske sanktioner.
Dette er efter min mening at vende tingene på hovedet.
Den indre vold, der har præget Sydafrika i snart to år, er fremkaldt af apartheid-systemets systematiske undertrykkelse af befolkningens store flertal på grundlag af det enkelte menneskes hudfarve.
Når Danmark støtter indførelse af internationale sanktioner, er det tværtimod for at undgå en mere voldelig udvikling i Sydafrika og for at fremme en fredelig overgang til flertalsstyre.
Flere og flere lande slutter sig til den linie, som Danmark følger.
Under omtalen af »KwaNatal Indaba« nævner The Times, at  

 tidligere initiativer med hensyn til magtdeling mellem Sydafrikas befolkningsgrupper blev afvist af regeringen i Pretoria.
Hvis Pretoria har ændret opfattelse, er det kun glædeligt, men er det ikke rimeligt at antage, at den ændrede opfattelse i vid udstrækning netop kan tilskrives det ydre pres mod apartheid-styret? Jeg er enig med The Times i, at »KwaNatal Indaba« er et  

 interessant og godt initiativ.
Det er det første organiserede forsøg på at udmønte en ny politisk struktur.
Konferencen kan vare adskillige måneder, hvorfor det er for tidligt at spå om dens udfald.
Og selv om det lykkes at finde en løsning for »KwaNatal«, er det  

 langtfra givet, at modellen kan benyttes i det øvrige Sydafrika.
Men hvis en løsning kan tiltrædes af et flertal i Sydafrika, bør den naturligvis tillige være god nok for os.
Jeg ønsker deltagerne i konferencen lykke med arbejdet.
 Spørgsmål 15:
 Ministeren bedes kommentere henvendelsen til udvalget fra firmaet J.
C.
Hempels Skibsfarve-Fabrik A/ S.
 Svar:
Oplagring på frilager i Sydafrika er ikke omfattet af lovforslagets målsætning og er et klart eksempel på de negative og tilfældige konsekvenser, som forslagets gennemførelse vil få for dansk industri.
Da det administrativt og af kontrolmæssige grunde er umuligt at sondre mellem eksport til oplagring på frilager i Sydafrika og eksport til Sydafrika, er der alene mulighed for at tage hensyn til det af firmaet Hempels Skibsfarve-Fabrik A/ S rejste problem, såfremt eksport af skibsmalinger tilføjes på lovens undtagelsesliste.
 Spørgsmål 16:
Ministeren bedes kommentere henvendelsen til udvalget fra Superfos A/ S.
 Svar:
Den af Superfos A/ S ønskede undtagelse er indarbejdet i lovforslaget.
Der henvises endvidere til mine svar på udvalgets spørgsmål nr. 4 og 5. Henvendelsen giver i øvrigt ikke anledning til bemærkninger.
 Spørgsmål 25:
Ministeren bedes kommentere henvendelsen til udvalget fra C.
E.
 Westergaard, Marshalltown, Sydafrika.
 Svar:
 Jeg henviser til mit svar på udvalgets spørgsmål nr. 21 og 22.
 Spørgsmål 26:
Ministeren bedes kommentere henvendelsen til udvalget fra Dansk Høreapparat Handels og Industri Forbund.
 Svar:
I henvendelsen til udvalget fra Dansk Høreapparat Handels og Industri Forbund anmodes der om, at høreapparater og reservedele til høreapparater må blive undtaget fra lovens forbud mod handel med Sydafrika under henvisning til den humanitære betydning for den sydafrikanske befolkning.
Høreapparater og dele til høreapparater under toldpositionerne 90.19.310 og 90.19.350 hører efter min opfattelse klart hjemme i gruppen af produkter til sygdomsbekæmpelse. (Der henvises i øvrigt til min besvarelse af udvalgets spørgsmål 24, hvor de pågældende produkter er omtalt).
Imødekommelse af de af Dansk Høreapparat Handels og Industri Forbund fremsatte ønsker vil kunne ske ved at optage høreapparater og dele til høreapparater på listen over undtagelser fra forbudet mod eksport til Sydafrika.
 Henvendelsen giver i øvrigt ikke anledning til bemærkninger.
 Spørgsmål 27:
Ministeren bedes kommentere henvendelsen til udvalget fra Radiotelegrafistforeningen af 1917 m.fl.
 Svar:
Regeringen kan fuldt ud tilslutte sig de omhandlede søfartsorganisationers påpegning af, at vedtagelse af lovforslaget om forbud mod handel med Den Sydafrikanske Republik ikke vil medføre en begrænsning af sejladsen på Sydafrika, samt at en stillingtagen til en udvidet boykot bør ske i en større international sammenhæng, herunder især FN.
For så vidt angår henvisningen til at lovforslagets vedtagelse kan medføre udflagning af danske skibe, henviser jeg til mit svar på udvalgets spørgsmål nr. 14.
 Spørgsmål 28:
Ministeren bedes kommentere henvendelsen til udvalget fra Brueel og Kiær.
 Svar:
I henvendelsen til udvalget fra firmaet Brueel og Kiær anmodes der om undtagelse fra eksportforbudet for en række produkter, som anvendes på arbejdspladser til forebyggelse af ulykker og skader på personer.
Af administrative og kontrolmæssige grunde er der alene mulighed for at tage hensyn til de af firmaet fremsatte ønsker, såfremt de relevante produktkategorier med angivelse af toldpositionsnummer optages på lovens undtagelsesliste.
 Henvendelsen giver i øvrigt ikke anledning til bemærkninger.
 Spørgsmål 29:
Ministeren bedes kommentere henvendelsen til udvalget fra Superfos A/ S, SiD klubben Skjold.
 Svar:
 Jeg henviser til mit svar på udvalgets spørgsmål nr. 16.
 Henvendelsen giver i øvrigt ikke anledning til bemærkninger.
 Spørgsmål 32:
Ministeren bedes kommentere henvendelsen til udvalget fra Danske Læderfabrikanter.
 Svar:
På grundlag af informationer, indhentet af Industrirådet fra garveribranchen og fra Garverforsøgsstationen Teknologisk Institut i Tåstrup kan følgende oplyses:
Danske garverier anvender enten vegetabilsk garvning eller kromgarvning i deres processer ved garvning af læder.
Som anført af Flach & Knudsens Garverier, Ebeltoft, der anvender vegetabilsk garvning, er alene den sydafrikanske mimosebarkekstrakt egnet til garvning af lyst læder, medens de sydamerikanske typer mimosebarkekstrakt og andre ekstrakter som quebrachoekstrakt giver mørkere læder, der rødfarves ved sollys og derfor ikke kan anvendes, hvor der stilles særlige krav til læderets udseende.
Læderet benyttes til møbel-, taske- og skoproduktion.
Mimosebarkekstrakt benyttes imidlertid også af kromgarverierne som efterfølgende led i garvningsprocessen, og disse garverier er således også afhængige af tilførsel af mimosebarkekstrakt.
Stop for import af sydafrikansk mimosebarkekstrakt vil kunne medføre lukning af virksomheden i Ebeltoft med 40-50 ansatte, samt risiko for yderligere tab af arbejdspladser i branchen, der tæller i alt knap 300 medarbejdere.
 Spørgsmål 36:
Kan ministeren bekræfte, at frontliniestaterne helt eller delvis er afhængige af sydafrikanske havne ved indførsel af varer? Svar:
I foreliggende statistikker fra SADCC-landene, der foruden frontliniestaterne omfatter Lesotho, Malawi og Swaziland findes en oversigt over den totale oversøiske trafik til og fra havne i det sydlige Afrika.
Der gives ingen oplysninger om, hvor stor en del heraf der hidrører fra indførsel af varer.
Det fremgår, at den oversøiske trafik til og fra de kystløse stater var på i alt 5,9 mill. tons i 1984.
Af denne godsmængde transporteredes ca. 3 mill. tons (altså mere end 50 pct.) via de sydafrikanske havne til og fra Botswana (0,3 mill.
t), Malawi (0,58 mill. t), Swaziland (0,23 mill. t), Zambia (0,58 mill. t) og Zimbabwe (1,33 mill. t).
Ifølge SADCC's prognoser forventes SADCC's afhængighed af sydafrikanske havne at være reduceret til ca. 1,5 mill. t i 1990.
Dette forudsætter især en udbygning af havnefaciliteter og tilhørende transportinfrastruktur for Dar Es Salaam i Tanzania og Beira i Mozambique.
Nordiske transportøkonomer, som har beskæftiget sig med SADCC's transportkorridorer (her især Dar Es Salaam og Beira), anser det ikke for muligt, at disse korridorer i de nærmeste år vil kunne påtage sig en øget godsmængde svarende til den, som i 1984 transporteredes til og fra sydafrikanske havnebyer.
Som omtalt i besvarelsen af det foregående spørgsmål er grunden hertil, at havnene i SADCC-området ikke fungerer tilfredsstillende som følge af utilstrækkelige eller nedslidte faciliteter, mangelfuld ledelse og for nogle landes vedkommende på grund af sikkerhedsmæssige forhold.
Hertil kommer, at der er mangel på jernbanevogne og lokomotiver i SADCC-landene.
Langt hovedparten af gods, der nu transporteres til og fra sydafrikanske havne, befordres med sydafrikansk jernbanemateriel.
Det kan således bekræftes, at de omtalte lande i flere år frem i tiden i betydeligt omfang vil være afhængige af sydafrikanske havne.
 Spørgsmål 37:
Ministeren bedes indgående kommentere pkt. 2 a, 1. og 2. afsnit, i henvendelsen fra Danmarks Rederiforening, omdelt på bilag 33 her optrykt som bilag 9.
 Svar:
Som anført i min besvarelse af spørgsmål 14 kan det ikke udelukkes, at et eventuelt transportforbud til/ fra Sydafrika vil medføre lukning af sydafrikanske havne for danske skibe.
Sydafrikanske havnes centrale placering for trafikken syd om Afrika og mangelen på alternative servicehavne bevirker, at danske skibe i området vil kunne blive tvunget til tids- og omkostningskrævende ruteændringer for at få tilgodeset elementære servicebehov.
Sådanne konsekvenser vil selvsagt i en tidsalder, hvor præcision og omkostningsniveau i øvrigt er af vital betydning for skibsfartserhvervets konkurrenceevne, indebære øgede vanskeligheder for dansk skibsfart generelt.
Bilag 2 Industrirådet H.
C.
Andersens Boulevard 18 1596 København V Den 16. april 1986 Folketingets udenrigsudvalg Vedrørende: Lovforslaget om forbud mod handel med Den Sydafrikanske Republik (L 228) Lovforslagets eksportforbud vil umiddelbart betyde et tab på ca.
2.000 arbejdspladser i Danmark.
Hertil kommer en række afledede tab, der omtales nærmere nedenfor.
Industriens tab skyldes ikke kun det mistede salg, men også erstatningskrav og forringet omdømme hos forretningsforbindelser som følge af kontraktbrud m.v.
Danske virksomheders investeringer i markedsopbygning i Sydafrika (og de nabolande, der er afhængige af handelen herfra) vil gå tabt, hvis lovforslaget vedtages, mens udenlandske konkurrenters marked forøges tilsvarende.
Forslaget om forbud mod handel med Sydafrika udgør et radikalt brud med de principper, der hidtil har været gældende for dansk deltagelse i begrænsninger af international handel:
Tidligere danske handelsforbud er enten blevet gennemført med hjemmel i de internationale GATT-aftalers artikel XXI (som led i en boykot vedtaget af FNs sikkerhedsråd) eller som et led i en fælles EF-boykot.
Dette lovforslag skaber imidlertid et farligt præcedens for vilkårlige nationale indgreb i den frie internationale handel, stik imod Danmarks traditionelle frihandelssynspunkter.
Dette har desværre allerede medført negative konsekvenser for adskillige af Industrirådets medlemsvirksomheder på andre markeder - også virksomheder, der ikke handler med Sydafrika - idet udenlandske konkurrenters sælgere er begyndt at argumentere for, at danske virksomheder vil være upålidelige leverandører, som ikke vil kunne leve op til f.eks. forpligtelser til at opretholde leverancer af reservedele, teknisk dokumentationsmateriale m.v.
Andre virksomheder meddeler, at de af deres kunder, der har datterselskaber i Sydafrika, selv er begyndt at se sig om efter andre leverandører, også ved leverancer til selskaber i andre lande.
Det er en udvikling, som det kan synes overordentlig mærkværdig at et lille land med stor udenrigshandel og med behov for yderligere eksport kan ønske at sætte i gang.
Lovforslaget henviser til de vedtagelser, der er sket i nordisk og i EF-regie med henblik på at begrænse samhandelen med Sydafrika.
Forslaget går imidlertid langt videre end disse vedtagelser og også videre end f.eks. handelsboykotten af Sydrhodesia.
Det er således værd at mærke sig, at de øvrige nordiske lande og de øvrige EF-lande i deres mere begrænsede handelspolitiske indgreb har lagt vægt på, at deres foranstaltninger er GATT-medholdelige og uden alvorlige bivirkninger for deres europæiske handelspartnere.
Det foreliggende lovforslag vil klart give vanskeligheder for det indre EF-markeds funktion, idet der er tale om en ensidig dansk foranstaltning.
Resultatet af de drøftelser, som man må formode har fundet sted i medfør af EØF-traktatens artikel 224, fremgår ikke af lovforslagets bemærkninger.
En dansk enegang i handelspolitiske sanktioner har som nævnt ovenfor allerede betydet, at der internationalt rejses tvivl om Danmarks evne og vilje til at respektere internationale aftaler om frihandel eller i det mindste at føre en politik, der i rimelig grad harmonerer med vilkårene i sammenlignelige lande.
Industrirådet har således også modtaget henvendelser fra virksomheder, hvis produktion er opdelt i enheder beliggende i flere lande, herunder Danmark.
For disse virksomheder betyder den korte afviklingsfrist væsentlige ekstraomkostninger til afvikling af deres produktion i Danmark (fuldstændigt eller delvis) med henblik på overflytning til andre lande.
Da de pågældende virksomheders overvejelser selvsagt er betinget af lovforslagets videre skæbne, er det ikke muligt at give præcise skøn for virkningerne, men en fuldstændig overflytning af produktionen til udlandet ville betyde eksporttab i milliardklassen.
En dansk handelspolitisk enegang vil således også underminere det arbejde, der udfoldes for at få fremmet etablering i Danmark.
Det er Industrirådets opfattelse, at folketinget nøje bør afveje, hvilken effekt en isoleret dansk boykot vil have over for Sydafrika, i forhold til de hjemlige omkostninger og de skadevirkninger, Danmark vil påføre sin egen handels- og markedspolitiske troværdighed.
Industrirådet ønsker i øvrigt ikke med denne udtalelse at blive taget til indtægt for nogen form for sympati med apartheidsystemet i Sydafrika, som alle må være imod.
Ove Munch / Søren Krohn Bilag 3 I.
C.
Hempels Skibsfarve-Fabrik A/ S Bilag 3 Lundtoftevej 150 Den 17. april 1986 Udenrigsudvalget Vedrørende: Lovforslag om forbud mod danske firmaers samhandel med Sydafrika I forbindelse med ovennævnte lovforslag, som er til behandling i folketinget i øjeblikket, er det os magtpåliggende at gøre opmærksom på et forhold, som vi er overbevist om ikke alene berører vort selskab.
J.
C.
Hempels Skibsfarve-Fabrik A/ S (Hempel's Marine Paints A/ S) har i mangfoldige år haft maling liggende i to sydafrikanske havne, nemlig Capetown og Durban på toldfrit lager i frizone med henblik på leverance til udenlandske skibe, som anløber sydafriknske havne.
Dette har vi gjort som led i vort servicenet over for rederier i hele verden.
Da der vitterlig er mange skibe, som anløber sydafrikanske havne, har det været meget vigtigt for os at have disse to lagre, da vi ellers ikke ville have været i stand til at yde den nødvendige leveringsservice, som er en del af hele vor kundepleje.
I den forbindelse skal det bemærkes, at flere af vore største konkurrenter har lokale fabrikker i Sydafrika, og de kan uden vanskelighed levere til de anløbende skibe.
Det er vigtigt at understrege, at vi overhovedet ikke leverer maling til sydafrikanske kunder, idet dette er umuligt i henhold til lokale sydafrikanske restriktioner.
Dels kan der ikke opnås importlicens, dels findes der en toldbarriere på 35 pct., og vi er således helt og aldeles udelukket fra at eksportere til Sydafrika.
I den forbindelse skal vi gøre opmærksom på, at vi ved udfyldelsen af udførselsangivelserne under »bestemmelsessted« skal anføre Sydafrika, selv om malingen aldrig bliver leveret til sydafrikanske kunder, men til kunder i tredje land.
Vi betragter, som det vil fremgå af ovenstående, udelukkende vore to lagre i Sydafrika som servicepunkter til understøttelse af vort salg til ikke-sydafrikanske rederier, og det vil være overordentlig skadeligt for os, hvis vi på grund af ovennævnte lovforslag vil være tvunget til at lukke ned for vore aktiviteter i Capetown og Durban.
Det vil helt klart føre til tab af kunder, når vi ikke på sædvanlig vis vil være i stand til at yde den service, som der forventes af os.
Det er måske ikke almindeligt kendt, at man ikke uden videre kan skifte fra den ene malingsleverandør til den anden uden at risikere alvorlige problemer med malingssystemerne.
Kan vi derfor ikke yde service i Sydafrika, vil det udelukke os fra for visse rederiers vedkommende at få lov til at levere til deres skibe andre steder.
For at give Dem et indtryk af vor verdensomspændende virksomhed, vedlægger vi en »Hempel Guide«.
Vi appellerer derfor på det kraftigste til Udenrigsudvalget, at der på en eller anden måde indføjes i loven en undtagelsesbestemmelse, som vil gøre det muligt at fortsætte vore hidtidige aktiviteter i Sydafrika.
Med venlig hilsen J.
C.
Hempels Skibsfarve-Fabrik A/ S J.
Stehr Adm. dir.
/ E.
Højbjerg Exportchef Bilag 4 Specialarbejderforbundet i Danmark Morsø Afdeling Havnen 14 7900 Nykøbing Mors Nykøbing Mors, den 21. april 1986 Til Folketingets Udenrigsudvalg SiD Morsø afdeling har ved tidligere lejlighed over for udvalget fremført en anmodning om, at der i forbindelse med gennemførelsen af en lovgivning om importforbud mod varer fra den Sydafrikanske Republik blev dispenseret for stoffet vermikulits vedkommende.
Anmodningen begrundes med, at det har været særdeles vanskeligt at finde andre leverancemuligheder inden for en kort tidshorisont, og at et stop for importen på nuværende tidspunkt vil medføre arbejdsløshed for 25 af afdelingens medlemmer beskæftiget på virksomheden Skamol A/ S på Mors.
Som dokumentation for de bestræbelser, som der er udøvet for at finde andre importmuligheder, vedlægges bilag, som virksomhedens teknikere har udarbejdet, og som specificerer de enkelte landes kvalitets- og leveranceforhold.
Vi skal med henvisning til dette anmode om, at der i lovgivningen gives virksomheden en dispensation på 3 år til at afvikle importen fra Sydafrika.
I øvrigt vil afdelingen gerne erklære sin uforbeholdne støtte til målsætningen om at fjerne det sydafrikanske apartheidstyre ved hjælp af økonomiske sanktioner.
Med venlig hilsen P. a. v.
Egon Pleidrup Poulsen Underbilag til bilag 4 15. april 1986 Alternative muligheder for import af rå vermikulit til Skamols produktion af isoleringsplader Resume:
Skamol har i mange år produceret høj-temperaturisoleringsplader, baseret på vermikulit fra Sydafrika. Årsomsætning ca. 20 mill. kr.
med en nettovalutaindtjening på 15 mill. kr. og beskæftigelse på 25-30 medarbejdere.
I det sidste år har vi undersøgt 7 alternative leverandører, se bilag.
Konklusionen heraf er, at kun Kina kan levere en tilfredsstillende kvalitet, men desværre er der ikke tilstrækkelig produktionskapacitet før om 2-3 år, ligesom prisforholdene ikke er afklarede.
Det er derfor afgørende nødvendigt for Skamol, at vi får en dispensation på 3 år fra det fremlagte lovforslag om forbud mod handel med Den Sydafrikanske Republik.
Et produktionsstop på 1 eller 2 år, inden vi har en ny kvalitet klar, er ensbetydende med, at vi er ude af det internationale marked i lang tid, og det vil give vanskeligheder med kundebearbejdning og introduktion af et nyt produkt på fjerne eksportmarkeder.
Underbilag 2 til bilag 4 Alternative leverandører af vermikulit Vi har fået foretaget analyser på eget laboratorium og også i England af rå vermikulit, som vi har fremskaffet fra de lande, hvor der forefindes vermikulit.
Desuden er der foretaget prøveproduktion med det vermikulit, som vi har fået leveret fra Brasilien og USA.
 Efter ovenstående aktiviteter er vi kommet frem til følgende:
USSR: Vi har haft kontakt både til de normale afsætningskanaler, som russerne benytter, og også henvendt os til den Russiske Ambassade.
Svaret har været negativt, da russerne p.t. ikke kan eller ønsker at levere.
Kenya: Ubrugelig kvalitet for vores produktion (alt for urent), mængden er heller ikke til stede til at dække vort forbrug.
 Indien: Kvaliteten er ubrugelig.
 USA/ Montana: Kvaliteten er ubrugelig. (Asbest).
USA/ Carolina: Her har vi foretaget en prøveproduktion, som havde den for os meget uheldige egenskab, at pladerne efter produktion efterekspanderer og dermed gør det umuligt for os at anvende denne vermikulit, da vi leverer plader med meget små tolerancer.
Vermien kan eventuelt bruges til løs exfolieret, som kun sælges i meget begrænsede mængder her i Danmark.
Brasilien: Vi har foretaget prøveproduktion.
Rumvægten ligger i overkanten, men det helt afgørende er prisen og leveringssikkerheden.
Prisen er det dobbelte af, hvad vi betaler i øjeblikket, og det gør, at vi ikke vil kunne konkurrere i Tyskland og England, som køber deres vermikulit fra Sydafrika.
Desuden er der ikke garanti for, at vi kan købe de mængder, som er nødvendige for os.
Kina: Vi har foretaget analyser af rå vermikulit og exfolieret vermikulit fra 3 forskellige miner.
Disse prøver ser lovende ud med hensyn til kvalitet, dog skal det nævnes, at analysen kun er foretaget på små prøver.
Der er imidlertid 2 tons på vej til forsøg med en produktion af vermikulitplader, og først når denne produktion er foretaget, har vi et klart billede af vore muligheder for at anvende vermikulit fra Kina.
Desværre er det et stort problem at få leveret de mængder, vi har behov for i øjeblikket, da minedriften i Kina er meget spredt over landet, og vi kan ikke regne med leverancer før om 2-3 år.
I den forbindelse kan nævnes, at vi arbejder sammen med store europæiske importører, som har mange års erfaring med handel med Kina.
Bilag 5 Radiotelegrafistforeningen af 1917 (RAF) Bilag 5 Dansk Sø-Restaurations Forening (SØREST) Danmarks Skibsførerforening (DASK) Maskinmestrenes Forening (MMF) Dansk Styrmandsforening (DAST) Den 2. maj 1986 Folketingets udenrigsudvalg I forbindelse med forslag om forbud mod handel med den Sydafrikanske Republik (L 228) skal organisationerne udtale følgende.
Et sådant forbud vil ikke have den virkning, at færre skibe vil sejle på Sydafrika, idet sejladsen vil blive udført af skibe under andre flag.
Erfaringerne viser, at også nordiske rederier omregistrerer (udflager) skibe i fornødent omfang med henblik på at kunne opretholde sådan trafik.
Organisationerne er af den opfattelse, at politiske beslutninger af den omhandlede karakter kun har virkning, såfremt et væsentligt flertal af de implicerede parter er omfattet.
Dette er baggrunden for, at organisationerne har henvist beslutning om indstilling til Sydafrikaspørgsmålet til behandling på hovedorganisationsplan.
På tilsvarende måde bør folketinget henvise en stillingtagen til udvidet boykot af sejlads på et eller flere andre lande til afgørelse i de dertil oprettede internationale sammenslutninger som f.eks.
EF og FN.
På organisationernes vegne S.
Bøje Larsen Arne Bruun RAF SØREST Arne Fischer A.C.
Hansen DASK MMF P.
Funch DAST Bilag 6 Fredericia, den 2. maj 1986 Folketingets udenrigsudvalg Undertegnede tillidsmænd der repræsenterer SiDs faglige klub  

 »Skjold« på Superfosfabrikken i Fredericia ønsker i tilslutning til brevet af 21. april 1986 fra Superfos' direktion til udvalget at fremsætte følgende bemærkninger.
Da vi gennem flere kanaler har erfaret, at det ikke mere er muligt at købe Kola fosfat fra Rusland, er vi meget bekymrede over den trussel mod vore arbejdspladser, som vil være en følge af, at der kommer et totalt stop for samhandel med Syd Afrika uden at lave en overgangsordning, så firmaet kan få tid til at omstille produktionsapparatet til andre råstoffer.
Hvis dette ikke er tilfældet, vil det svække Superfos' konkurrencedygtighed på eksportmarkederne, da det ikke kan forhindres, at vore konkurrenter fortsat kan bruge fosfat fra Syd Afrika.
Vi tager fortsat afstand fra apartheidstyret i Syd Afrika, men af hensyn til beskæftigelsen ser vi gerne en tidsansat dispensation for fosfaten.
Vi anmoder om at få foretræde for udvalget for at uddybe vore synspunkter.
Poul Andersen Erik Schmidt Tonny Jensen Superfos A/ S SiD klubben Skjold v/ formand Poul Andersen Tillidsmandskontoret Kongensgade 107 7000 Fredericia Tlf. 05 92 33 66 lok. 267 Bilag 7 Folketingets udenrigsudvalg Christiansborg, den 7. maj 1986 Til udenrigsministeren I fortsættelse af tidligere stillede spørgsmål udbeder udvalget sig - i 80 eksemplarer ministerens besvarelse af følgende yderligere spørgsmål:
ad L 228 Forslag til lov om forbud mod handel med Den Sydafrikanske Republik.
 38.
Kan ministeren bekræfte, således som angivet i vedlagte artikel fra Dagens Nyheter den 26. februar 1986, at det svenske firma Nitra Nobel er i færd med at opføre en dynamitfabrik i Sydafrika? 39.
Kan ministeren give nærmere oplysninger om fremtidsudviklingen for det pågældende svenske firma? P. u. v.
Stetter formand Underbilag til bilag 7 Dagens Nyheter Onsdagen den 26. februari 1986 Nitro Nobel hjaelper Sydafrika Av Ingemar Loefgren Sydafrikanska affaersmaen besoeker naesta vecka Nitro Nobel i Gyttorp foer att diskutera en dynamitfabrik som svenskarna bygger i Sydafrika.
Besoeket sker trots att de nordiska laenderna kommit oeverens om hårdare visumregler och trots regeringens rekommendationer att inte goera affaerer med sydafrikaner.
Sydafrikanerna, som aer fyra till antalet och som vaentas till Sverige någon gång under naesta vecka, har redan fått klartecken från de svenska myndigheterna att de kan komma.
Syftet med deras besoek aer att slutfoerhandla med ledningen foer svenska Nitro Nobel i Gyttorp i Vaestmanland om den spraengaemnesfabrik som foeretaget just nu håller på att bygga upp i Sydafrika.
Parterna ska diskutera frågor av ekonomisk och teknisk art, saeger man på Nitro Nobel.
De fyra sydafrikanerna representerar kemikoncernen Sasol som aegs af den sydafrikanska staten och privata intressen.
Bolaget aeger bland annat kolgruvor och raffinaderier i Sydafrika.
Inleddes 1983 Affaeren, att saelja och leverera en hel spraengaemnesfabrik plus tekniskt kunnande till sydafrikanerna, inleddes redan 1983. Då skrev Nitro Nobel och Sasol under ett preliminaert kontrakt.
Hoesten 1984 boerjade de foersta svenska leveranserna och i sommar aer det taenkt att dynamitfabriken, eller raettare sagt emulitfabriken, ska stå klar.
Fabriksklubben på foeretaget i Gyttorp har protesterat mot det kommande besoeket.
Man anser att det aer onoedigt och att det strider mot regeringens rekommendationer om att isolera appartheidregimen så mycket som moejligt.
- Vi staeller oss mycket frågande till besoeket.
Vi tror inte att det behoevs oever huvud taget, saeger Jouko Jokikari, fabriksklubbens ordfoerande, till DN.
Jokikari vågar dock inte på stående fot foereslå att affaeren ska avbrytas eftersom han aennu inte vet hur det i så fall skulle drabba Gyttorp.
Rekommendation Både affaeren och besoeket sker trots att de nordiska laenderna i januari besluttade att man skulle skaerpa visumreglerna foer sydafrikaner, och trots att utrikeshandelsminister Mats Hellstroem i hoestas gick ut med rekommendationen att naeringslivet i moejligaste mån skulle avstå från affaerer med Sydafrika.
Om det inte hjaelpte kunde regeringen oevervaega ytterligare åtgaerder, menade Mats Hellstroem.
- Det aer vaeldigt laett foer en utrikeshandelsminister att komma med rekommendationer.
Men vi opererar inom de regler och lagar som finns.
Om regeringen anser att vi goer fel får man aendra på lagen helt enkelt saeger Ulf Mossberg, VD på Nitro Nobel, til DN.
Mossberg kan inte se att Nitro Nobels affaer med Sasol skulle vara omoralisk på något saett.
- Jag tror inte att det finns någon affaersman som tycker att apartheid aer bra.
Men moral aer något som politikerna får skoeta, saeger Mossberg och tillaegger att det i alla fall finns en liten »minimoral« i foeretagets affaer med Sydafrika.
- Vi bygger en fabrik foer emulit, alltså en saekrare och finare variant av dynamit.
Det innebaer att de svarta gruvarbetarna kan kaenna sig saekrare.
De fyra sydafrikaner som vaentas till Sverige har redan fått sina visumhandlingar beviljade.
Detta trots allt tal om att bojkotta sydafrikaner som på något saett representerar Sydafrika.
Orsaken aer att de om ska foelja lagarna, invandrarverket och UD, befinner sig i et något knepig situation foer tillfaellet.
Enligt den gamla foerfattningen från 1982, som fortfarande gaeller, kan sydafrikaner som representerar offentliga organ nekas visum - om besoeket inte gaeller affaerskontakter.
Sydafrikanska affaersmaen som inte repræsenterar offentliga organ skal ges visum om inte »saerskilda skael« talar emot.
På arbetsmarknadsdepartementet sitter man just nu och skriver om foerfattningen.
Den ska bli hårdare och man utgår från de riktlinjer som de nordiska regeringarna beslutade om den 17.
 januari i år.
Den nya foerfattningen vaentas traeda i kraft i april.
Men det raecker inte foer att i dag stoppa sydafrikanska affaersmaen som vill till Sverige.
Inte ens andemeningen i den nordiska oeverenskommelse raecker.
- Att det numera har skett en foeraendrad syn på sydafrikaner och att man avser att utoeka restriktionerna, raecker inte som »saerskilda skael«.
Vi måste foelja den lag som faktiskt existerar och det aer foerfattningen från 1982, saeger Goeran Larsson, byrådirektoer på invandrarverket, till DN.
Bilag 8 Superfos A/ S Direktionen Frydenlundsvej 30 Postboks 39 2950 Vedbæk Vedbæk, den 13. maj 1986 Folketingets udenrigsudvalg Superfos A/ S har den 22. april 1986 haft lejlighed til at forelægge sine synspunkter for Folketingets Udenrigsudvalg efter de retningslinier, der fremgår af vor skrivelse til udvalget af 21.
april 1986. Vi skal hermed fremkomme med følgende supplerende bemærkninger:
Som det vil være udvalget bekendt har Superfos A/ S vitale interesser på spil i forbindelse med det forestående lovindgreb over for Danmarks samhandel med Sydafrika.
Vi noterede derfor med stor tilfredshed, at vor råfosfatimport var med på den undtagelsesliste, som er bilagt Regeringens lovforslag om forbud mod handel med Den Sydafrikanske Republik (L 228).
Vi har imidlertid efterfølgende erfaret, at der skulle være tanker fremme om at anbefale en meget kortvarig dispensation på for eksempel 3 år for fosfatimporten til trods for, at vor langtidsaftale med Sydafrika er 10-årig og først udløber pr. 31.
marts 1994. En sådan løsning ville være overordentlig ulykkelig og bringe hele grundlaget for opretholdelse af en konkurrencedygtig dansk gødningsproduktion i fare i en i forvejen betrængt situation, internationalt såvel som i det hjemlige regie, med forslag om afgifter på handelsgødning m.v.
En tidsbegrænset dispensation på f.eks. 3 år ville - dersom denne explicit fremgår af loven utvivlsomt af vor sydafrikanske leverandør blive opfattet som kontraktbrud og dermed med meget kort varsel stille os i en uoverskuelig forsyningssituation med risiko for erstatningskrav m.v.
Hertil kommer, at 3 år under alle omstændigheder ville være for kort en periode til at omstille vor produktion til andre fosfattyper end den sydafrikanske uden betydelige meromkostninger såvel økonomisk som i form af tabte arbejdspladser.
På ovenstående baggrund må Superfos A/ S på det mest indtrængende henstille, at lovgivningsindgrebet over for samhandel med Sydafrika udformes på en sådan måde, at vor eksisterende langtidsaftale respekteres i de tilbageværende knap 8 år af kontraktperioden.
Med venlig hilsen Superfos A/ S A.
Hoffmann Bilag 9 Danmarks Rederiforening Den 6. maj 1986 Dansk skibsfart og Sydafrika 1. Generelt Dansk skibsfart er for mere end 90 pct.s vedkommende beskæftiget med transport mellem udenlandske havne, hvilket i 1985 betød valutaindsejling på over 22 mia kr.
For dansk skibsfart er det derfor vigtigt, at de enkelte lande ikke introducerer begrænsninger med hensyn til hvem der skal transportere laster.
Det er imidlertid lige så vigtigt, at dansk skibsfart internationalt fremstår som neutral og fleksibel.
Vælger man i Danmark at bruge skibsfart som spydspids i internationale politiske konflikter, sættes denne neutralitet over styr, hvilket vil have uoverskuelige økonomiske følger på både kort og lang sigt - virkninger som vil blive forstærket i det nuværende dårlige fragtmarked.
Dansk skibsfart er derfor i almindelighed skeptisk over for boykots, og må i hvert fald kræve, at eventuelle begrænsninger koordineres internationalt.
FN er i denne sammenhæng et naturligt forum, men det kan dog heller ikke udelukkes, at andre mere snævre fora kunne benyttes.
I denne sammenhæng må det imidlertid understreges, at FN ikke på noget tidspunkt har vedtaget resolutioner, hverken i Sikkerhedsrådet eller på Generalforsamlingen, hvor al transport kræves boykottet.
Der er alene vedtaget en resolution i 1983 om at forbyde transport i forbindelse med en olieembargo.
Med bl.a. den henstilling Udenrigsministeren fremsendte i 1984 har Danmark som et af de eneste lande allerede levet op til FNs beslutning.
2. Afledede økonomiske konsekvenser Gennemføres der alligevel et ensidigt dansk forbud, vil det få alvorlige økonomiske virkninger.
Disse virkninger knytter sig dels til de direkte økonomiske konsekvenser for danske rederier i form af indskrænkning af det potentielle marked, men i endnu højere grad til en række uoverskuelige afledede virkninger.
Konsekvenserne skyldes både Sydafrikas rolle som eksportland, men også den geografiske placering og den måde, der indgås kontrakter på i det internationale fragtmarked.
a.
Problemer vedrørende langtidskontrakter En meget væsentlig del af internationale søtransporter foregår under såkaldte tidscertepartier, der er en kontrakt mellem rederen og befragteren om, at befragteren i en given periode kan bestemme, hvor skibet skal sejle hen.
Som følge af meget dårlige rater på tankmarkedet er sådanne kontrakter p.t. ikke så udbredte i dette marked, men derimod er tidskontrakter stadig dominerende inden for bulkmarkedet - et forhold der understreges af at danske rederier i 1984 havde timecharterindtægter vedr. bulk på godt 1 mia kr.
Et forbud mod anløb af sydafrikanske havne vil betyde, at danske rederier i deres kontrakter må kræve, at der ikke sejles på Sydafrika.
I det nuværende marked, hvor befragtere som følge af betydelig overskudskapacitet kan vælge og vrage mellem et stort antal skibe, er det givet, at et sådant krav fra dansk side vil betyde, at befragtere ikke vil have interesse i dansk tonnage.
Dette er ikke en mekanisk reaktion mod politiske klausuler, men begrundet i konkrete økonomiske betragtninger.
Befragtere vil ved indgåelse af certepartier ofte ikke have planlagt, hvorledes skibet skal endelig disponeres.
Afskæring af Sydafrika vil betyde en voldsom indskrænkning i flexibiliteten, således at det ikke blot er et spørgsmål om at tage laster i Sydafrika, men også at tage laster i Sydafrika for at minimere de strækninger hvor et skib sejler uden laster.
Dette kan belyses ved nogle eksempler.
For bulk carriers vil eksklusion af Sydafrika betyde, at et møjsommeligt oparbejdet know-how for deltagelse i transportkontrakter fra bl.a.
Europa til Rødehavet og den Arabiske Gulf med efterfølgende genpositionering via Sydafrika med kul til f.eks.
Italien og Spanien ikke længere kan bruges til noget.
Der vil simpelt hen ske det, at andre nationers skibe vil være mere konkurrencedygtige, idet de stadig væk vil være i stand til at genpositionere eller at returnere til Kontinentet via Sydafrika, hvorimod danske skibe i de fleste tilfælde må sejle tomme tilbage gennem Suezkanalen.
Store bulk carriers, såkaldte Cape-size bulkers, generelt fra 100.000 tons dødvægt og opefter, kan ikke passere Panamakanalen og må derfor bl.a. sejle rundt om det sydlige Afrika på deres rejser mellem USA og Østen/ Australien.
De anløber i stort antal Sydafrika for lastning af kul og jernmalm.
Dette er en del af disse store skibes nødvendige fartmønster, hvorfor et forbud mod anløb af Sydafrika definitivt vil betyde, at danske rederier ikke vil være i stand til at erhverve sådanne skibe.
Bortset fra Elsams skibe findes der ikke i dag sådanne skibe under dansk flag, meget tyder på at dette bliver den eneste rentable størrelse i mange vigtige farter fremover.
Flere danske rederier har givetvis mere eller mindre veludviklede skuffeprojekter klar for sådanne skibe, men det vil der ikke komme noget ud af, og danske skibsværfter, som traditionelt har levet højt på danske rederes gode ideer/ byggelyst, vil ikke kunne bruge deres good-will fra danske redere til kontrahering af store bulk carriers.
Hertil kommer helt konkrete problemmer for rederier der allerede har indgået tidskontrakter.
Indføres der et forbud betyder det, at befragtere vil være berettiget til at hæve kontrakten.
I forbindelse med langtidskontrakter har det været anført, at man på det internationale fragtmarked, herunder inden for tankfart er bekendt med inskrænkende klausuler.
Dette er korrekt, men der er den afgørende forskel, at sådanne klausuler oftest vedrører langt mindre betydende markeder og i øvrigt er gældende for alle rederier.
Et eksempel herpå er den boykot Den Arabiske Liga har iværksat over for skibe, der har anløbet Israel, og som typisk alle tankskibsrederier må tage højde for i deres kontrakter.
b.
Problemer som følge af Sydafrikas geografiske placering For både befragtere og rederier spiller Sydafrika også en stor rolle som serviceknudepunkt.
Ud over anløb i forbindelse med lastning og losning anløber danske skibe Sydafrika ved bunkring, tekniske eftersyn/ reparationer, udskiftning af besætningen, levering af post/ afregninger etc.
Det er navnlig skibe som opererer i farter mellem USAs østkyst, Europa og Østen samt det Indiske Ocean.
For dansk skibsfarts vedkommende var der i 1985 i alt omkring 50 anløb af Sydafrika, hvoraf en del har været serviceanløb.
 Et forbud vil betyde at danske skibe afskæres fra sådanne anløb.
Dette indebærer en afgørende forringelse af både konkurrenceevne og flexibilitet for danske skibe, idet der ikke i umiddelbar nærhed er havne, som er så velfungerende som de sydafrikanske.
Det har i den forbindelse været fremme at man kunne indskrænke et dansk forbud til kun at omfatte lastning og losning.
Rederiforeningen finder det imidlertid sandsynligt, at et dansk forbud mod transporter vil blive fulgt op af en sydafrikansk boykot af danske skibe.
c.
Vil troværdigheden omkring danske skibe svækkes? Som et andet eksempel på konsekvensen af en Sydafrika-boykot skal nævnes, at man kan frygte, at en dansk enegang m.h.t. anløbsforbud kan betyde at befragtere - både i forbindelse med slutning af enkeltrejser og periodekontrakter - begynder at nære mistillid til danske rederier.
Befragtere kan således med god ret stille spørgsmålstegn ved om danske skibe i tilfælde af en anden storpolitisk konflikt vil blive brugt som politisk redskab i en sådan konflikt.
3. Dansk skibsfarts indtjening på Sydafrika Præcise tal for 1985 foreligger endnu ikke, men i henhold til oplysninger fra Danmarks Statistik så indsejlingen for tidligere år således ud, idet materialet vedrører enkeltrejser.
Besejling af Sydafrika med danske skibe 1980-1984 Vedrørende olietransporter er der sket et drastisk fald.
De 22 mill.
kr. i 1984 svarer til transport af ca. 30.000 tons og vedrører efter Rederiforeningens informationer laster transporteret til Sydafrika, inden udenrigsministeren i sommeren 1984 henstillede, at danske rederier afstod fra transport af olie til Sydafrika.
Rederiforeningen er ikke bekendt med, at der efterfølgende skulle være transporteret olielaster til Sydafrika på danske skibe - og i øvrigt heller ikke på udenlandske tankskibe kontrolleret af danske rederier.
Med hensyn til såkaldte bulktransporter hænger stigningen i 1983 og 1984 sammen med betydelige danske kulindkøb i Sydafrika, samt at disse kulindkøb er transporteret på ELSAMs egne skibe.
Af de foreliggende tal udgjorde disse transporter henholdsvis 100 og 125 mill. kr. i 1983 og 1984.
Da disse transporter må antages at stoppe efter forbudet mod indkøb af kul, vil indtjeningen ved bulktransporter i almindelighed antagelig reduceres til et niveau svarende til niveauet i begyndelsen af 1980erne, dvs. 20-50 mill. kr. om året.
Målt i lastmængder svarer dette ligeledes til i størrelsesorden af 30.000 tons om året, altså ofte laster på såkaldte coastere.
Hertil kommer imidlertid at danske rederier som nævnt udchartrer tonnage for kortere eller længere tidsrum.
Charterne er i enkelte tilfælde sydafrikanske interesser, men oftest andre udenlandske befragtere, der benytter de udchartrede skibe til besejling af bl.a.
Sydafrika.
I 1984 udgjorde charterindtægten fra sydafrikanske interesser ca. 20 mill. kr.
Derimod kan der intet præcis siges om i hvilket omfang danske skibe i udenlandsk timecharter har transporteret laster til og fra Sydafrika.
Rederiforeningen er dog bekendt med at navnlig flere bulkcarriers fra ØK, Skou og Norden har anløbet Sydafrika i 1985. Det skal i øvrigt understreges, at udchartring af bulkcarriers og coastere i 1984 androg ca. 1 mia kr., hvilket afspejler at dette er alm.
praksis.
For 1985 må tallet skønnes at være endnu højere.
Det vil af tabellen fremgå, at indtjeningen ved liniefart, det vil typisk sige transport af stykgodslaster eller laster i containere, helt er ophørt.
Det bemærkes dog, at et enkelt dansk rederi er medejer af et konsortium, som har sejlet på Sydafrika i en årrække, men som siden september 1985 ikke har betjent Sydafrika.
På det seneste havde det danske rederi imidlertid ingen skibe med i dette konsortium, hvor de øvrige medlemmer er norske og svenske - således at transport til Sydafrika er sket på skibe fra nævnte lande.
4. Samlede økonomiske konsekvenser På ovennævnte baggrund er det Rederiforeningens opfattelse, at et forbud omfattende al transport til og fra Sydafrika vil kunne opgøres til et indtægtstab på flere hundrede mill. kr.
Virkningen vil blive forskellig for de enkelte rederier, men på basis af strukturen i de forskellige rederier kan det vurderes, at navnlig mellemstore rederier vil blive særdeles hårdt ramt.
For enkelte rederiers vedkommende vil den eneste løsning være at flytte hele rederiaktiviteten til udlandet med dertil hørende tab af danske arbejdspladser både på skibene og på rederikontorerne.
Andre rederier vil muligvis vælge at afhænde tonnage med et tilsvarende tab af arbejdspladser til følge.
5. Konsekvenser i Sydafrika Overfor disse alvorlige konsekvenser for dansk skibsfart står, at et ensidigt dansk forbud ingen effekt vil have i Sydafrika.
Sydafrika søger af politiske grunde at sløre, hvor afhængig man er af olieimport.
Skønsmæssigt andrager importen dog kun ca. 10-15 mill.
tons, idet Sydafrika på forskellig måde har formået at opbygge en betydelig selvforsyningsgrad.
Trods vedtagelse af en olieembargo fra Mellemøsten har det ikke voldt problemer at få dækket dette behov og endog opbygge lagre til flere års forbrug.
 Transportmæssigt er problemerne imidlertid endnu mere beskedne.
Der skal alene bruges 10-15 olietankskibe på årsbasis for at sikre disse forsyninger - og i et marked hvor der er ca. 500 enheder af denne skibstype, vil den fornødne tonnage altid kunne findes.
Det bemærkes her, at Danmark har 5 af disse skibe.
Skulle det alligevel vise sig vanskeligt, har Sydafrika i øvrigt altid den mulighed selv at anskaffe tonnage og lade skibene registrere under mere venligtsindede flag.
Til illustration kan i øvrigt nævnes, at olieforsyningen i Sydafrika er så rigelig, at Sydafrika kan eksportere raffinerede produkter.
M.h.t. bulklaster vil forholdet være endnu mere udtalt.
FN har som nævnt ikke på noget tidspunkt vedtaget resolutioner, hvori der opfordres til en generel økonomisk boykot.
Et flertal af verdens lande finder det derfor fuldt legitimt - og økonomisk - at købe sydafrikanske varer.
Samme lande vil derfor heller ikke se nogen problemer ved at lade sine egne skibe operere på Sydafrika.
I et marked hvor der er godt 5.000 bulkcarriers, hvoraf 13 er danske forekommer det derfor helt meningsløst at gennemføre et forbud.
Rederiforeningen har ikke informationer om, hvem der transporterer sydafrikanske laster.
Det ligger dog klart, at skibe fra alle verdens betydende skibsfartsnationer anløber Sydafrika, også Østeuropa.
Vedr. sidstnævnte har Rederiforeningen således fået oplyst, at ca. 30 russiske, østtyske og polske skibe anløb Sydafrika i 1985, herunder også tanskskibe.
Man kan derfor konkludere, at en dansk boykot, uanset hvilken form den får, ikke vil have nogen effekt i Sydafrika.
Ydermere vil man kunne konkludere, at en dansk boykot heller ikke vil øge Sydafrikas samlede transportomkostninger.
6. Konsekvenser for Sydafrikas nabolande Ved en vurdering af konsekvenserne af et anløbsforbud af Sydafrika skal man i øvrigt også være opmærksom på virkningen for Sydafrikas nabolande.
Det er her et faktum, at både lande uden egne havne, dvs. lande som Botswana, Zambia og Zimbabwe, og lande med egne havne som Congo, Tanzania og Mozambique i vid udstrækning benytter sydafrikanske havne.
Anvendelsen af sydafrikanske havne kan knytte sig til de enkelte landes eksport, men i høj grad også til deres import, og der er næppe tvivl om, at muligheden for at benytte sydafrikanske havne letter disse landes transportomkostninger.
Det kan i denne sammenhæng nævnes, at flere danske skibe er beskæftiget i denne »interne« afrikanske trafik.
7. Konklusion På ovennævnte baggrund må det konkluderes, at medens en ensidig dansk boykot ikke vil have mærkbar betydning i Sydafrika overhovedet, vil dansk skibsfart blive ramt hårdt.
 Direkte vil dansk indtjening på Sydafrika reduceres med ca. 100 mill.
kr., men hertil kommer yderligere indtægter der vedrører danske bulkcarriers, som er timechartret til udenlandske interesser.
De afledede virkninger vil være endnu større, idet Sydafrika indgår i transportkæder, således at et dansk forbud vil hindre danske rederier og/ eller udenlandske befragtere i at operere med dellaster eller returlaster.
Tabet kan ikke præcis opgøres, men tab i størrelsesordenen 300 mill. er yderst sandsynlige.
Tillægges yderligere konsekvenserne af at danske skibe ikke kan benytte sydafrikanske havne til serviceformål, andrager det samlede indtjeningstab let i størrelsesordenen 500 mill. kr.
Tabet vil være fordelt på et begrænset antal rederier og kan resultere i at enkelte af disse rederier må flytte til andre lande - eller opgive aktiviterne med tab af arbejdspladser til følge.
Det forekommer imidlertid særdeles vanskeligt præcist at kvantificere de beskæftigelsesmæssige virkninger.
