Fremsat den 27. marts 2001 af  

 Birthe Rønn Hornbech (V),  

 Inge Dahl-Sørensen (V), Karsten Nonbo (V),  

 Helge Adam Møller (KF),  

 Gitte Seeberg (KF) og John Vinther (KF) Forslag til folketingsbeslutning om kasseeftersyn af udlændingelovgivningen Folketinget opfordrer regeringen til snarest muligt og  

 inden den 1. november 2001 at fremsætte de nødvendige lovforslag  

 og foretage fornødne ændringer i bekendtgørelser,  

 cirkulærer og andre administrative forskrifter i overensstemmelse med  

 nedenstående principper:
 1.	Retfærdig kvoteflygtningepolitik.
 2.	Nyt de facto-begreb med positivliste.
 3.	Midlertidig opholdstilladelse de første 7 år.
 4.	Fornyet vurdering af grundlaget for opholdstilladelse for  

 flygtninge, der rejser til hjemlandet på ferie.
 5.	Dansk Flygtningehjælp ud af flygtningesagerne.
 6.	Hurtigere asylbehandling.
 7.	Afsløring af fupasylsøgere.
 8.	Omgående udsendelse efter afslag.
 9.	Særlig indsats mod kriminelle udlændinge.
 10.	Skærpet indsats mod menneskesmugling og menneskehandel.
 11.	Stramning af betingelserne for familiesammenføring.
 12.	Optjeningsprincip for offentlige ydelser.
 13.	Smidigere integration.
 14.	Lettere adgang til meritoverførsel af udenlandske  

 uddannelser.
 15.	Smidigere behandling af ansøgninger om opholdstilladelse til  

 specialister m.v. fra udlandet.
Bemærkninger til forslaget Almindelige bemærkninger Baggrund for beslutningsforslaget Danmark er fortsat præget af en ukontrolleret  

 indvandring efter forslagsstillernes opfattelse.
Jungleloven og  

 uretfærdigheden hersker.
Hovedproblemet er fortsat, at asylsøgere efter  

 dansk lovgivning har ret til at opholde sig i Danmark, så længe  

 asylsagen er under behandling.
Det giver asylsøgere, der ikke har  

 asylgrundlag, en interesse i at trække sagerne i langdrag.
De, der  

 maser sig adgang til Danmark ved at betale menneskesmuglere eller indrejser i  

 den hensigt alene at misbruge de danske asylregler til at begå  

 kriminalitet, får en fortrinsstilling i forhold til de millioner af  

 mennesker, der i den tredje verdens flygtningelejre venter på et bedre  

 liv.
Asylsøgere kommer i stigende grad illegalt ind i  

 landet uden de fornødne rejsedokumenter.
I år 2000 steg antallet  

 af asylsøgere med mere end 50 pct. til over 10.000. Kun en beskeden  

 andel af asylsøgerne er berettiget til asyl efter  

 flygtningekonventionen.
Flere får opholdstilladelse efter de  

 facto-reglerne.
Begge grupper gøres næsten automatisk til  

 indvandrere.
 Et meget stort antal asylsøgere er efter  

 forslagsstillernes opfattelse slet ikke berettiget til asyl.
Indvandring sker fortsat i høj grad gennem  

 arrangerede ægteskaber, der er grundlaget for et stort antal  

 opholdstilladelser efter familiesammenføringsreglerne.
En  

 undersøgelse af tyrkiske statsborgere og efterkommere i Ishøj  

 viser, at mere end 90 pct. af ægteskaberne i anden og tredje generation  

 stadig sker med landsmænd, der hentes i hjemlandet Sagsbehandlingstiderne i Udlændingestyrelsen er  

 vokset katastrofalt, og med det stigende antal asylsager og  

 familiesammenføringssager må det forudses, at  

 sagsbehandlingstiderne vil vokse yderligere.
Dertil kommer, at de mange  

 asylsøgere, der kommer uden om grænsekontrollen med indstuderede  

 forklaringer, og som ikke har asylgrundlag, beslaglægger alt for mange  

 ressourcer i sagsbehandlingen.
Kriminelle asylsøgere opererer i ly af de lange  

 sagsbehandlingstider.
Til gengæld må personer, der har fået  

 arbejde eller forskerstillinger i Danmark, vente i månedsvis på  

 at få opholdstilladelse, ligesom personer, der søger visum og  

 uden tvivl kan forsørge sig selv, må vente.
 Personer, der kommer til Danmark med høje  

 uddannelser, godskrives i for ringe grad den uddannelse, de i forvejen er i  

 besiddelse af.
Prognosen er skræmmende.
Den 13. september 2000  

 oplyste Berlingske Tidende, at Danmarks Statistik allerede i 1997 havde  

 udarbejdet en prognose for fremtidens indvandring.
Denne prognose viser en  

 stærk tilvækst i indvandringen til Danmark.
I år 2020 vil  

 der efter denne prognose være 761.000 indvandrere og efterkommere.  

 Regeringen har ikke ønsket at forholde sig til problemerne.
 Kommunerne protesterer over, at staten tvinger dem til at  

 tage flere og flere flygtninge, og ikke mere ønsker at indgå  

 frivillige aftaler om fordelingen af flygtninge, fordi flygtningetallene  

 viser sig meget større end forudsat.
Regeringen lader stå til og eksporterer problemerne  

 med flygtningene til kommunerne.
Regeringen bør hurtigst muligt komme  

 med forslag til en samlet styring af tilstrømningen af  

 udlændinge til Danmark.
Oversigt over forslagets enkelte bestemmelser Der henvises i øvrigt til bemærkningerne til  

 de enkelte bestemmelser og den statistiske dokumentation i forslagets  

 bilagsdel.
Ad 1 Det er forslagsstillernes grundlæggende holdning, at  

 flygtningepolitikken skal styre en retfærdig fordeling af verdens  

 flygtninge til Europa.
Flygtningepolitikken skal have et humanitært  

 sigte og hjælpe flest mulige mennesker, der er forfulgte af de  

 årsager, der er opregnet i flygtningekonventionen.
Derfor skal  

 hjælpen først og fremmest tildeles i flygtningenes  

 nærområder, hvor man kan hjælpe mange flere for de  

 ressourcer, der i dag anvendes på asylsøgere i Danmark og andre  

 EU-lande.
Der stilles derfor forslag om, at visitationen af  

 anerkendte flygtninge sker gennem EU-finansierede tilflugtssteder i  

 nærområderne.
Dette langsigtede mål er en opfølgning  

 og videreudbygning af den allerede bestående aftale med FN.
Det store  

 antal spontanasylsøgere har imidlertid medført, at Danmark  

 igennem årene kun har modtaget ca. 500 FN-flygtninge om året  

 efter den aftale.
 Da ovenstående forslag er et langsigtet mål,  

 som der ikke i øjeblikket er flertal for i Folketinget, ønsker  

 forslagsstillerne samtidig at fremlægge en række andre forslag,  

 der kan begrænse og styre tilstrømningen af udlændinge til  

 Danmark og samtidig gøre det lettere for dem, der ønsker en  

 hurtig integration med henblik på selvforsørgelse i Danmark.
Ad 2 Danmark giver i dag opholdstilladelser efter kriterier,  

 der ligger langt ud over flygtningekonventionens bestemmelser.
Langt de  

 fleste personer, der tildeles asyl, opfylder slet ikke  

 flygtningekonventionens betingelser.
 Der stilles derfor forslag om, at de facto-begrebet  

 ændres og defineres som en positivliste, på samme måde som  

 konventionsbegrebet i udlændingeloven udgør en positivliste.
Ad 3 Det ligger i flygtningebegrebet, at der er tale om  

 mennesker, der ønsker at komme tilbage til deres hjemland.
 Der stilles derfor forslag om, at der først efter 7  

 år gives permanent opholdstilladelse til personer, der har opnået  

 asyl i Danmark.
Ad 4 Der stilles forslag om, at flygtninges ansøgning om  

 at rejse hjem på ferie udløser en fornyet gennemgang af de  

 pågældendes asylgrundlag, idet det må antages, at de  

 pågældende kan rejse hjem uden at blive udsat for  

 forfølgelse.
Ad 5 Forslagsstillerne finder det ikke rimeligt, at Dansk  

 Flygtningehjælp, der er en privat organisation, varetager  

 myndighedsopgaver.
 Der stilles derfor forslag om at Dansk  

 Flygtningehjælp ikke mere deltager i behandlingen af asylsager hverken  

 i 1. eller 2. instans.
Flygtningehjælpen blokerer for, at sagerne kan  

 behandles i åbenbart grundløs-proceduren.
Det siger sig selv, at  

 Udlændingestyrelsen ikke udtager sager til denne hurtige procedure,  

 såfremt det forventes, at Dansk Flygtningehjælp vil sige nej.
Der  

 er derfor tale om, at Dansk Flygtningehjælp forhaler langt flere sager,  

 end statistikkerne viser.
 Der stilles endvidere forslag om, at hastesager kan  

 behandles skriftligt i Flygtningenævnet.
 Endelig stilles der forslag om, at de voterende i  

 Flygtningenævnet  offentligt tilkendegiver deres stemme ved navn efter  

 princippet for voteringen i Højesteret.
Ad 6 En hurtigere asylsagsbehandling er altafgørende,  

 idet så mange af dem, der søger asyl, ikke har asylgrundlaget i  

 orden.
 Forslaget om, at Dansk Flygtningehjælp skal ud af  

 sagerne, forslaget om forbedrede muligheder for afsløring af  

 fupasylsøgere og forslaget om en forstærket indsats mod  

 kriminelle asylsøgere skal ses som et led i bestræbelserne  

 på at opnå en hurtigere sagsbehandling.
 Der stilles forslag om, at klagesystemet generelt saneres,  

 og at asylsøgere, der ikke vil medvirke til sagens opklaring, udsendes  

 af landet, medens asylsagen behandles.
Det skal bemærkes, at indenrigsministeren i svaret  

 på spørgsmål nr.
S 1448 den 12. februar 2001 har oplyst,  

 at det svenske asylsystem opererer med en såkaldt Ad 7 Det er et stigende problem, at så mange  

 asylsøgere kommer til Danmark og har smidt identifikationpapirer  

 væk, kommer med indstuderede forklaringer om rejserute m.v. samt  

 afgiver urigtige forklaringer om deres identitet.
 Der stilles forslag om forbedrede muligheder for  

 samkøring af fingeraftryksregistrene.
 Der stilles endvidere forslag om, at  

 frihedsberøvelse i videre omfang kan finde sted, hvor  

 asylsøgeren modvirker sagsbehandlingen.
 Der stilles forslag om, at personer, der forsvinder under  

 asylsagens behandling, ikke ved at søge på ny får ret til  

 at opholde sig her i landet.
Ad 8 Det er et stort problem, at asylsøgere, der har  

 fået afslag på deres ansøgning, ikke udsendes af landet  

 omgående.
Der opholder sig til stadighed omkring tusind personer i  

 Danmark, som ikke er udrejst efter afslag.
Forslagsstillerne har i årevis peget på  

 problemet og presset regeringen til mere ærlige statistikker.  

 Forslagsstillerne ønsker at påpege, at problemet aldrig ville  

 opstå, såfremt regeringen ville tilslutte sig forslaget om, at  

 visitation til Danmark skulle ske gennem flygtningecentre i  

 nærområderne.
Det er regeringens ansvar, at personer udsendes  

 omgående efter afslag.
Udlændinge, som er afvist, skal aldrig kunne  

 få permanent opholdstilladelse i Danmark.
Med de nugældende  

 regler, hvor der kan gives permanent opholdstilladelse til afviste, der selv  

 medvirker til at komme tilbage til hjemlandet, men som ikke kan sendes  

 tilbage inden en vis tidsfrist, er der alt for stor risiko for, at de afviste  

 over for danske myndigheder lader som om, de medvirker til at vende tilbage,  

 mens de bag kulissen modvirker hjemsendelsen, f.eks. ved at bestikke  

 embedsmænd i hjemlandet.
 Det foreslås, at regeringen langt mere  

 målrettet, evt. gennem inddragelse af bistandsydelser, arbejder  

 på at få oprindelseslandene til at hjemtage egne  

 statsborgere.
Ad 9 Kursen mod kriminelle udlændinge skal skærpes.  

 Forslagene om afsløring af fupasylsøgere, hurtigere  

 sagsbehandling og omgående udsendelse skal ses i sammenhæng  

 hermed.
 Det foreslås, at sager med kriminelle  

 asylsøgere altid lynbehandles og løbende overvåges, og at  

 regeringen ikke afventer pressens afsløringer.
 Det foreslås, at frihedsberøvelse anvendes i  

 videre omfang.
 Det foreslås, at ransagning anvendes i videre  

 omfang.
 Det foreslås, at asylsøgere, der har  

 begået kriminalitet, underkastes hyppig visitation og kommer under  

 økonomisk administration.
Ad 10 Menneskesmugling og menneskehandel er  

 grænseoverskridende og organiserede forbrydelser.
 Det foreslås, at Danmark sikrer hjemmel til at  

 idømme disse forbrydere samme straffe som andre lande.
Ad 11 Familiesammenføringsreglerne skal strammes.
De  

 foretagne stramninger er ikke tilstrækkelige.
Arrangerede  

 ægteskaber er fortsat et stort problem.
 Det foreslås, at tilknytningskravet også skal  

 medtages i vurderingen, hvor en dansk statsborger gennem ægteskab  

 ønsker at blive familiesammenført med en udenlandsk statsborger  

 og parret samlet har en større tilknytning til et andet land.
Ad 12 Forslagsstillerne har stemt imod den forhøjede  

 integrationsydelse.
Det foreslås i stedet, at sociale ydelser tildeles  

 efter et optjeningsprincip.
For at få fulde ydelser skal man have vist  

 vilje og evne til integration.
Ad 13 Der foreslå en mere individuel og smidigere  

 integration.
Ad 14 Der foreslås en mere individuel, smidigere og  

 hurtigere vurdering af de færdigheder, en udlænding kommer til  

 Danmark med.
Ad 15 Der stilles krav om en hurtigere sagsbehandling af  

 ansøgninger om opholdstilladelse til personer, der har fået  

 ansættelse eller forskerstilling m.v. efter specialistreglen.
Bemærkninger til forslagets enkelte  

 bestemmelser 1. Retfærdig kvoteflygtningepolitik   Hjælp i  

 nærområderne Som følge af befolkningseksplosionen og den gabende  

 afgrund mellem rige og fattige lande og med de økonomiske og  

 økologiske katastrofer kan man risikere, at antallet af personer, der  

 begiver sig på vandring, mangedobles.
Dertil kommer, at f.eks. etniske  

 og religiøse stridigheder i Nordafrika og Mellemøsten kan  

 føre til forøgelse af flygtningestrømmen mod Europa.  

 Allerede i dag er snesevis af millioner på flugt eller vandring.
Det  

 store pres på Europa i de senere år har allerede medført  

 enorme udgifter for enkeltlandene, herunder Danmark, der i dag anvender  

 milliarder af kroner på at huse flygtninge i et af verdens dyreste  

 lande.
Det begrænser mulighederne for at frigøre de  

 nødvendige ressourcer til at sætte langt mere målrettet  

 ind over for årsagerne til flugt og vandring.
Groft sagt forgylder de  

 vestlige lande de få, der har haft held, mulighed og styrke til at  

 komme til Europa.
Derved lades reelle flygtninge og andre nødstedte i  

 de fattige lande i stikken.
For de samme midler, der i dag anvendes på  

 spontanasylsøgere i Danmark og EU, ville man kunne hjælpe langt  

 flere mennesker i den fattige del af verden.
I det omfang EU landene vil  

 modtage flygtninge, bør de pågældende visiteres gennem  

 flygtningecentre i nærområdet.
Beskyttelsen i et EU-land  

 bør være midlertidig, og opholdet i et EU-land bør give  

 mulighed for oplæring i demokrati samt dygtiggørelse, der kan  

 anvendes i hjemlandet, når forholdene tillader, at flygtningen vender  

 tilbage dertil.
En sådan midlertidig beskyttelse bør  

 følges op af en repatrieringspolitik, der dels hjælper den  

 enkelte til at rejse hjem og etablere sig og dels i forbindelse med  

 flygtningens tilbagevenden yder direkte hjælp til det  

 pågældende lands genopbygning.
 Regeringen bør arbejde for en fælles  

 europæisk politik, der skal bygge på den overordnede  

 målsætning, at landene enes om at opprioritere indsatsen til mere  

 hjælp på stedet og i dets nærområder, ligesom  

 flygtninge, der får opholdstilladelse i et EU-land, som udgangspunkt  

 kun skal have midlertidig opholdstilladelse de første 7 år.
Misbruget af asylinstituttet er et stigende problem.
Kun  

 gennem en fælles EU-asylprocedure kan man undgå, at  

 asylinstituttet misbruges til indvandring af personer, der ikke har krav  

 på beskyttelse.
Der bør derfor arbejdes hen mod en harmonisering  

 på asylrettens område, ikke blot hvad angår reglerne for  

 sagsbehandling.
Der bør tillige arbejdes hen mod en fælles  

 definition af flygtningebegrebet og fælles betingelser for at  

 opnå asyl og humanitær opholdstilladelse.
Danmark er et af verdens rigeste lande og bør tage  

 et medansvar for verdens fattigdoms- og flygtningeproblemer.
Men det ansvar  

 skal udmøntes i en hensigtsmæssig bistand.
Danmarks  

 udlændingepolitik er, som den administreres i øjeblikket,  

 både præget af uretfærdighed og vilkårlighed.
Danmark  

 har i dag overhovedet ikke styr på tilstrømningen af  

 udlændinge hertil.
Danmark har overhovedet ikke en flygtningepolitik,  

 idet alle flygtninge bliver til indvandrere.
De fattige lande i den tredje  

 verden huser fortsat selv langt den største del af verdens  

 flygtninge.
Men løsningen på verdens flygtningeproblemer  

 ligger ikke i at åbne for større tilgang til Europa.  

 Tværtimod ønsker forslagsstillerne at gå den modsatte vej  

 og styre indrejsen til Vesteuropa.
Ingen stat har efter FN´s  

 flygtningekonvention pligt til at modtage flygtninge, og at give ly til nogle  

 tusinde i Danmark afhjælper ikke årsagerne til flugt.
Hensigten  

 med flygtningekonventionen er ikke, at flygtninge selv skal kunne  

 udvælge sig f.eks.
Danmark som det land, de ønsker at  

 bosætte sig i.
Ressourcerne skal tværtimod bruges på at  

 hjælpe de mange svage, der har hjælp behov, frem for som i dag at  

 hjælpe de få, der har været stærke nok til at komme  

 hertil.
Den politik har gjort menneskesmugling til en indbringende  

 forretning.
Ressourcerne skal udnyttes langt mere rationelt.
Den  

 humanitære profil skal skærpes gennem indsats i  

 nærområderne.
Det foreslås derfor, at Danmark sammen med  

 andre EU-lande opretter og finansierer tilflugtssteder tæt på de  

 områder, hvorfra store flygtningestrømme udgår, f.eks. i  

 Afrika.
Midlerne skal tages af ulandshjælpen og kombineres med bistand  

 til infrastruktur m.v. til de lande, der giver plads for  

 flygtningecentre.
Danmark anvender milliarder af kroner på at huse  

 flygtninge her i landet, som er et af verdens dyreste lande.
Senest har  

 indenrigsministeren den 13. marts 2001 i svaret på  

 spørgsmål nr.
S 1869 oplyst, at udgifterne alene på  

 Indenrigsministeriets område beløber sig til 4,3 mia. kr.
Det  

 begrænser mulighederne for at frigøre de nødvendige  

 ressourcer til at sætte langt mere målrettet ind over for  

 årsagerne til flugt og vandring.
I nærområderne ville vi  

 kunne hjælpe langt flere for de samme midler, som vi i dag anvender  

 på udlændinge i Danmark.
Derfor skal bistandsmidler anvendes til at støtte  

 de lande, der i en periode vil modtage flygtninge fra nabolande.
Endvidere  

 skal bistandsmidlerne anvendes i forbindelse med repatriering til lande, hvor  

 freden er sikret, og hvortil anerkendte flygtninge derfor kan vende tilbage i  

 sikkerhed.
Asylsøgere og flygtninge skal placeres i deres  

 nærområder, naturligvis efter aftale med de lokale regeringer.  

 Dels kan vi på den måde hjælpe mange flere for de samme  

 penge, dels er det ikke meningen med flygtningekonventionen, at mere eller  

 mindre seriøse asylsøgere i den anden ende af verden selv skal  

 kunne udvælge sig det land i Europa, hvor de ønsker at opholde  

 sig.
Bistandsmidler skal derimod ikke anvendes til betaling for, at  

 selvudråbte klanledere tager egne borgere tilbage, som intet har at  

 gøre i Danmark, og som ikke har kunnet få opholdstilladelse her.  

 Dette gælder, uanset om bevillingerne sendes direkte til klanledere  

 eller andre i det pågældende land.
En sådan samtidighed i  

 ydelsen giver det pågældende land et helt utilstedeligt  

 pressionsmiddel i hænde.
Tværtimod skal bistandsydelserne inddrages fra  

 samfund, der i strid med folkeretten nægter at tage egne statsborgere  

 tilbage.
Målsætningen er med dette forslag at sikre en mere  

 retfærdig og humanitær flygtningepolitik.
 Det foreslås, at EU opretter fælles  

 flygtningecentre med forsvarlig forplejning og lægehjælp m.v.
 Ved en sådan politik vil der bl.a. opnås følgende  

 fordele:
 1.	Der frigøres midler i Danmark, idet asylcentrene i Danmark  

 kan nedlægges og asyladministrationen indskrænkes til et  

 minimum.
 2.	De frigjorte midler kan bruges i nærområderne, hvor  

 flere kan hjælpes end i danske asyllejre, der er nogle af verdens  

 dyreste.
 3.	De, der ikke har asylgrundlaget i orden og som i dag - ofte med  

 bistand af menneskesmuglere - kommer illegalt over grænsen, vil ikke  

 tage plads op for reelle flygtninge.
 4.	Det vil ikke længere være attraktivt at gå  

 på asylshopping i de forskellige lande.
 5.	Det vil ikke mere være attraktivt at komme med indstuderede  

 forklaringer til Sandholmlejren uden om grænsekontrollen.
 6.	Besværet med tilbagetagelsessager mellem EU-landene  

 undgås.
 7.	Fordeling af flygtninge kan herefter ske mere retfærdigt fra  

 lejrene, bl.a. med hensyntagen til dem, der er syge og har siddet  

 længst i lejrene.
 8.	Anbringelse af flygtningene kan ske familievis og til de lande, hvor  

 de pågældende i forvejen har venner og bekendte, hvilket vil  

 lette integrationen.
 9.	Fordeling kan ske mere hensigtsmæssigt efter den enkelte  

 flygtnings ønsker, uddannelse og sprogkundskaber.
 10.Menneskesmuglernes forretning afskaffes, fordi asyl søges fra  

 lejrene.
Forslaget er ikke i strid med menneskerettighederne eller  

 nogen konvention.
Danmark har ikke efter flygtningekonventionen pligt til at  

 foretage asylsagsbehandling, endsige pligt til at tildele opholdstilladelse,  

 men alene en konventionsmæssig forpligtelse til at undlade at sende  

 mennesker tilbage til forfølgelse, hvilket blev bekræftet af  

 indenrigsminister Birte Weiss i et svar til Folketingets Retsudvalg den 11.  

 december 1995, jf.
L 93 - bilag 7.
 Når flygtningene hjælpes i områder  

 tæt ved deres hjemland, og når ulandsbistanden bruges til at  

 lette flygtningenes tilbagevenden til deres hjemland, bliver det  

 humanitære - det medmenneskelige - det bærende element i  

 flygtningepolitikken.
 Forslaget er en udmøntning af de synspunkter,  

 Danmarks daværende udenrigsminister, Uffe Ellemann-Jensen,  

 fremførte på De Forenede Nationers 41. generalforsamling i  

 1986.
 I erkendelse af, at en forståelse for forslaget i  

 øjeblikket ikke er mulig hos regeringspartierne, stilles nedenfor en  

 række forslag, der kan begrænse tilstrømningen til Danmark  

 og forbedre integrationen.
2. Nyt de facto-begreb med positivliste Det er de færreste af de personer, der får  

 asyl i Danmark, der får opholdsgrundlag efter reglerne om  

 konventionsstatus.
Ud over de ca. 500 personer, der årligt kommer  

 hertil som led i aftalen med FN, udgør konventionsflygtninge som regel  

 omkring en fjerdedel af dem, der får opholdstilladelse som flygtninge.  

 Nogle år lidt mere, andre år væsentligt under en  

 fjerdedel.
Se bilag 1.
Den nuværende udlændingelovs de facto-begreb  

 går langt ud over definitionen i flygtningekonventionen.
Danmark giver  

 opholdstilladelser langt ud over den folkeretlige forpligtelse.
Det  

 fremgår af forarbejderne til udlændingeloven af 1983, at de  

 facto-begrebet ikke var medtaget i kommissionens lovudkast.
 Det fremgår tillige indirekte af  

 indenrigsministerens besvarelse af spørgsmål S 1454 fra  

 indeværende folketingsår, at der i dag gives flygtningestatus til  

 personer, der er udsat for chikane.
 Forslagsstillerne finder ikke, at dette begreb kan  

 sidestilles med forfølgelse, og finder, at de facto begrebet skal  

 beskrives langt mere snævert end i dag.
 Det foreslås, at de facto-begrebet i lovteksten  

 defineres som en positivliste, der beskriver de forfølgelsesgrunde,  

 der kan give anledning til de facto-status, på samme måde som det  

 i flygtningekonventionen er opregnet, hvilke kriterier der kan medføre  

 konventionsstatus.
 Det foreslås derfor, at regeringen foranstalter en  

 gennemgang af Flygtningenævnets praksis og opregner de grupper, hvor  

 forfølgelsesgrundene ligger meget tæt op ad konventionens  

 begrundelser, eller hvor beskyttelsesforpligtelsen følger af andre  

 konventioner, som Danmark har tilsluttet sig.
3. Midlertidig opholdstilladelse i 7 år Flygtninge skal ikke blive til indvandrere i Danmark.
Det ligger i flygtningebegrebet, at flygtninge er  

 mennesker, der ønsker at vende tilbage til deres hjemland.
Flygtninge,  

 der får opholdstilladelse i Danmark, bør ikke have permanent  

 opholdstilladelse, men tværtimod have midlertidig opholdstilladelse de  

 første 7 år.
Efter nuværende praksis opnår  

 asylsøgere, der én gang har opnået opholdstilladelse,  

 også permanent opholdstilladelse.
Næsten ingen opholdstilladelser  

 inddrages, selv om forholdene i hjemlandet har ændret sig.
 Det foreslås derfor, at alle opholdstilladelser til  

 flygtninge tildeles med henblik på midlertidigt ophold.
Intet i flygtningekonventionen forhindrer, at  

 asylsøgere meddeles midlertidigt ophold, hvilket blev bekræftet  

 af indenrigsminister Birte Weiss i et svar til Folketingets Retsudvalg den  

 11. december 1995, jf.
L 93 - bilag 7.
Opholdstilladelserne skal gøres  

 tidsbegrænsede.
Først efter 7 års uafbrudt ophold skal der  

 være mulighed for at erhverve permanent opholdstilladelse.  

 7-års-reglen skal også gælde for indvandrere.
Begge grupper  

 kan kun få permanent opholdstilladelse og fulde sociale ydelser,  

 såfremt de har vist vilje til integration.
4. Løbende vurdering af grundlaget for opholdstilladelse.  

 Flygtninge, der rejser til hjemlandet, får automatisk sagen genoptaget  

 med henblik på evt. inddragelse af opholdstilladelse Bestemmelsen skal ses i sammenhæng med forslaget  

 under pkt. 3 om, at der først gives permanent opholdstilladelse efter  

 7 års ophold i Danmark.
Forslagsstillerne finder, at tilladelserne  

 jævnligt skal tages op til vurdering med henblik på at  

 undersøge, om forholdene i hjemlandet har ændret sig, så  

 tilbagesendelse kan finde sted.
Den 24. januar 2001 kunne dagbladet Information oplyse, at  

 kun ganske få af de knap 15.000 somaliske flygtninge i Danmark er  

 interesserede i at rejse hjem, selv om Med en midlertidig opholdstilladelse de første syv  

 år ville billedet have set helt anderledes ud.
 Antallet af personer fra Somalia, der er repatrieret, var  

 i 1999 7 personer og i 2000 45 personer.
Mange personer, der har fået flygtningestatus,  

 rejser jævnligt frem og tilbage mellem Danmark og det land, de er  

 flygtet fra.
Det må derfor antages, at de pågældende kan  

 repatrieres, uden at de bliver udsat for forfølgelse.
 At så mange, der er tildelt asyl og har  

 påstået sig forfulgt, alligevel anmoder om at få pas, der  

 ikke begrænser muligheden for at rejse på ferie i hjemlandet,  

 må ses som udtryk for, at de pågældende ikke mere betragter  

 sig som forfulgte i hjemlandet og derfor kan udsendes.
 Det foreslås, at en sådan begæring om at  

 kunne rejse til hjemlandet altid skal udløse en fornyet gennemgang af  

 opholdsgrundlaget.
5. Dansk Flygtningehjælp ud af flygtningesagerne Der foreslås en helt ny procedure for  

 asylsagsbehandlingen.
Det foreslås, at Dansk Flygtningehjælp skal ud  

 af flygtningesagerne.
Det gælder både sager i åbenbart  

 grundløs-proceduren og i behandlingen i Flygtningenævnet.
Det er  

 helt urimeligt, at Dansk Flygtningehjælp blokerer for, at  

 asylsøgere, der helt åbenbart ikke kan opnå asyl, kan  

 behandles i åbenbart grundløs-proceduren.
Blot det, at Dansk Flygtningehjælp har mulighed for  

 at blande sig i sagerne, er jo med til, at Udlændingestyrelsen slet  

 ikke udtager så mange sager til åbenbart  

 grundløs-procedure, som de burde, fordi Udlændingestyrelsen ikke  

 vil underkendes af Dansk Flygtningehjælp.
Derfor viser statistikkerne  

 ikke Dansk Flygtningehjælps reelle forsinkende indflydelse på  

 sagerne.
Dansk Flygtningehjælp er en privat organisation og  

 skal overhovedet ikke have beføjelser som offentlige myndigheder.
Det  

 nytter ikke, at Dansk Flygtningehjælp påberåber sig alle  

 mulige konventioner, for der er ingen konventioner, hvor Dansk  

 Flygtningehjælp kan finde støtte.
Afgørelse af  

 asylspørgsmål er og bliver et myndighedsanliggende, som en  

 privat, men statsunderstøttet organisation ikke skal blande sig i.
 Det foreslås, at hastende sager i  

 Flygtningenævnet underkastes skriftlig behandling.
Det foreslås endelig, at det af nævnets  

 afgørelser fremgår, hvorledes de enkelte medlemmer med  

 navneangivelse har stemt.
En sådan ordning vil være i  

 overensstemmelse med ordningen i Højesteret.
6. Hurtigere sagsbehandling Det foreslås, at klagesystemet generelt saneres.
 En hurtigere asylsagsbehandling er altafgørende,  

 når så mange af dem, der søger asyl, overhovedet ikke har  

 asylgrundlag, jf. anerkendelsesprocenterne i bilag 1.
 Forslaget om, at Dansk Flygtningehjælp skal ud af  

 sagerne, forslaget om forbedrede muligheder for afsløring af  

 fupasylsøgere og forslaget om en forstærket indsats mod  

 kriminelle asylsøgere skal ses som et led i bestræbelserne for  

 en hurtigere sagsbehandling.
 Forslagsstillerne opfordrer endvidere indenrigsministeren  

 til at gennemgå strukturen i Udlændingestyrelsen med henblik  

 på at opnå en hurtigere sagsbehandling og overveje en  

 personalepolitik, der gør det lettere at holde på kvalificerede  

 medarbejdere.
Puklen af sager, der ikke er færdigbehandlet, er  

 stigende.
I besvarelsen af spørgsmål S 1462 fra  

 indeværende folketingsår oplyser indenrigsministeren antallet af  

 verserende sager for såkaldte spontane asylsøgere i  

 Udlændingestyrelsen således: Ultimo 1997 omfattende ca. 2400  

 personer, ultimo 1998 ca. 1500 personer, ultimo 1999 ca. 2200 personer,  

 ultimo 2000 ca. 5200.
 Sagsbehandlingstiden i Udlændingestyrelsen er i  

 forvejen vokset dramatisk og ligger på et helt uacceptabelt højt  

 niveau.
 Der henvises i øvrigt til talmaterialet i bilag  

 1.
Med et stigende antal sager kan det forudses, at  

 sagsbehandlingstiderne vil stige yderligere dramatisk.
Det vil yderligere  

 tiltrække useriøse asylsøgere, der i ly af den lange  

 sagsbehandlingstid kan få frit ophold i Danmark og for nogles  

 vedkommende mere eller mindre uantastet udøve deres kriminelle  

 virksomhed.
 En historie fra hverdagen:
Asylsøger A. har fået afslag i både  

 Udlændingestyrelsen og i Flygtningenævnet.
Det er han ikke  

 tilfreds med og fremsender en ny klageskrivelse på 20 sider på  

 sit modersmål.
 Da Udlændingestyrelsen er bagud med sagerne og det  

 er vanskeligt at få tilstrækkeligt med tolke, går der flere  

 uger før sagen sendes til tolk.
Derefter indkaldes asylsøgeren til ny  

 afhøring.
Men da han er sikret gratis ophold og lommepenge, er han  

 interesseret i at trække sagen ud.
Derfor møder han ikke op til  

 afhøring.
Og sådan kan sagen forsinkes i det uendelige.
 Regeringen har hidtil lagt afstand til forslagsstillernes  

 standpunkt om, at asylsøgere ikke skal have krav på at  

 være i Danmark, medens sagen behandles.
 Der synes dog nu at være en opblødning  

 på vej, idet det fremgik af Jyllands-Posten den 8. februar 2001, at  

 regeringen nu vil nægte forsvundne asylsøgere ret til at  

 få behandlet deres sag på ny efter afslag.
Det er en interessant udmelding, som viser, at regeringen  

 nu er parat til at fortolke flygtninge-konventionen anderledes end hidtil.
I  

 og med at regeringen nu indrømmer, at asylsøgere, der har  

 fået afslag på asyl, ikke skal have krav på at få en  

 asylsag behandlet på ny, indrømmer regeringen, at Danmark ikke  

 har pligt til at blive ved med at tillade asylsøgere at være  

 på dansk jord, medens sagen behandles.
Det er præcis, hvad forslagsstillerne hele tiden har  

 fremført.
Ansøgning om asyl giver overhovedet ikke Danmark  

 pligt til at lade asylsøgere være i Danmark, medens sagen  

 behandles.
 Med dette skred i opfattelsen er der ikke langt til, at  

 regeringen giver forslagsstillerne ret i, at asylsager lige så godt kan  

 behandles i tilflugtssteder i nærområderne.
 Det foreslås, at asylsøgere, der ikke vil  

 medvirke til sagens opklaring, udsendes af landet, medens asylsagen  

 behandles.
 Det foreslås, at personer, der har fået  

 afslag, men igen og igen begærer sagen genoptaget, udsendes.
Det foreslås, at personer, der selv frafalder en  

 asylansøgning, måske fordi de er blevet anholdt på grund  

 af kriminalitet, ikke får ret til at forblive i landet, hvis de senere  

 indgiver en ny asylansøgning.
Dette forslag er i overensstemmelse med  

 de tanker, regeringen tilsyneladende har fremsat i dagspressen.  

 Forslagsstillerne ønsker at holde regeringen fast på dette  

 løfte.
Forslagsstillerne bemærker i øvrigt, at  

 indenrigsministeren i svaret af 12. februar 2001 på  

 spørgsmål nr.
S 1448 har oplyst, at det svenske asylsystem  

 opererer med en såkaldt 7. Bekæmpelse af fupasylansøgere   Bedre  

 fingeraftryksregler Det er et stigende problem, at så mange  

 asylsøgere kommer til Danmark illegalt over grænsen, evt. ved  

 hjælp af menneskesmuglere, og møder op i Sandholmlejren.
De har  

 smidt identifikationspapirer væk, kommer med indstuderede forklaringer  

 om rejserute m.v. samt afgiver urigtige forklaringer om deres identitet.
 En historie fra hverdagen:
En person møder op i Sandholmlejren og søger  

 asyl.
Vedkommende har intet pas eller anden legitimation.
Han er smuglet ind  

 i Danmark.
Da han ankommer til den første politiafhøring,  

 oplyser han, at han har mistet sit pas, men er 16 år og kommer fra  

 Hviderusland og har krav på at blive behandlet efter de særlige  

 regler for mindreårige.
Han afhøres om forholdene i sit hjemland.
Men ved  

 ingenting.
Han kan ikke svare på de mest simple ting om Hviderusland.  

 Han påstår, at han har været på børnehjem hele  

 livet.
Derfor ved han intet om sit lands geografi og møntvæsen.  

 Samtalen foregår gennem tolk, og samtalen optages på  

 bånd.
Båndet sendes til et sproglaboratorium i England.  

 Langt senere får politiet at vide, at den pågældende i  

 hvert fald ikke kommer fra Hviderusland og i det hele taget mestrer det  

 russiske sprog meget dårligt.
Han taler med umiskendelig accent og  

 stammer fra et af de baltiske lande.
Den pågældende, der altså har  

 løjet om oprindelsesland, har i den forløbne tid været  

 anbragt på en særlig institution for unge.
Politiet afventer nu  

 resultatet af undersøgelserne af de røntgenbilleder, der er  

 blevet optaget, for politiet mener, at manden lyver sig langt yngre, end han  

 er.
Resultatet foreligger senere og påviser, at manden  

 ikke er 16 år, men 23-24 år.
Statskassen betaler de dyre  

 undersøgelser.
I mellemtiden har fupasylsøgeren hyret en advokat,  

 der kender den slags sager.
Der er nemlig et særligt  

 efterretningssystem blandt asylsøgere, så de hurtigt bliver  

 underrettet om, hvilken skatteyderfinansieret advokat det bedst kan betale  

 sig at hyre.
Da den pågældende får afslag på  

 asyl, påklager han sagen omgående og skriver et langt, langt brev  

 til myndighederne.
Men da der er mangel på tolke, tager det sin tid at  

 få det oversat.
Imedens er den unge mand sikret leveforhold, der langt  

 overstiger, hvad han er vant til i hjemlandet.
Nemlig kost og logi,  

 tandlæge m.v. samt 800 kr. i lommepenge om måneden.
Da han igen får afslag på asyl, klager han  

 bare med lange skrivelser, der skal oversættes, og sagen trækker  

 stadig i langdrag Det er helt urimeligt, at disse fupasylsøgere skal  

 have lov at være i Danmark .
 Det er alene regeringens ansvar, at danske skatteborgere  

 stadig skal være til grin og finansiere fupasylsøgeres ophold i  

 Danmark.
 F.eks. kunne TV 2 den 29. januar 2001 afsløre, at  

 asylsøgere, der er kommet til Danmark, sender brugsanvisninger hjem  

 med forklaring om, hvordan man snyder danskerne.
Det er det rene hykleri, når regeringsmedlemmer og  

 regeringspartiernes ordførere er forargede.
Det har længe  

 været kendt over hele verden, at Danmark er et eldorado for udenlandske  

 kriminelle, der i ly af det danske asylsystem opererer i Danmark godt hjulpet  

 af professionelle menneskesmuglere.
Efter den gældende lovgivning har enhver  

 udlænding, der påberåber sig asyl, ret til at være i  

 Danmark, så  længe han kan trække en asylsag ud.
Derfor  

 bruges uanede ressourcer på fupasylsøgere uden  

 opholdsgrundlag.
 Det foreslås, at asylsøgere, der skjuler  

 deres identitet, skal udsendes af landet, medens asylsagen behandles.
 Fastlæggelse af identiteten er som nævnt et  

 stort problem.
Selv om der kan optages fingeraftryk af asylsøgere,  

 så skal disse fingeraftryk opbevares for sig selv.
Det er ikke  

 fingeraftryk, politiet uden videre må sammenligne med de fingeraftryk,  

 der opbevares over kriminelle.
 Kun hvis der er mistanke om, at asylsøgeren har  

 begået kriminalitet, kan der ske en sammenligning mellem de to  

 fingeraftryksregistre.
 Derfor kan internationalt efterlyste forbrydere være  

 asylsøgere i Danmark og bo på et flygtningecenter under falsk  

 navn, uden at udlændingemyndighederne ved, at de huser efterlyste  

 forbrydere.
 Disse begrænsede muligheder for samkøring af  

 de danske fingeraftryksregistre kan bevirke, at der bliver truffet urigtige  

 afgørelser om asyl, eller at personer, der får asyl, unddrager  

 sig strafforfølgning.
 Det foreslås derfor, at fingeraftryksreglerne  

 ændres, så personer, der søger asyl, straks kan  

 søges i fingeraftryksregistret over kriminelle.
 Det foreslås, at asylsøgere, der  

 modvirker sagsbehandlingen og f.eks. ikke møder op til  

 afhøring, frihedsberøves med henblik på udsendelse.
 Det foreslås, at personer, der forsvinder under  

 asylsagens behandling, ikke under en ny asylsag får ret til at opholde  

 sig her i landet.
Det foreslås endelig, at det ikke skal være  

 muligt at trække opholdet ud, efter at asylsøgeren har  

 fået afslag på opholdstilladelse.
Er det åbenbart, at den  

 pågældende ikke har asylsgrundlag, bør udsendelse kunne  

 ske, uagtet den pågældende påklager  

 Udlændingestyrelsens afgørelse.
8. Omgående udsendelse Udsendelsesfasen udgør et selvstændigt  

 problem.
Forslagsstillerne finder det vigtigt, at der sker udsendelse, lige  

 efter at der er givet afslag på asyl, og at personer, der skal  

 udsendes, ikke får mulighed for at unddrage sig udsendelsen.
 Der er eksempler på, at personer, der allerede var  

 udvist på grund af strafbart forhold, stadig har opholdt sig i Danmark  

 og igen har begået kriminalitet.
 En historie fra hverdagen:
En asylsøger får afslag fra myndighederne og  

 forsvinder.
Politiet betragter ham som udrejst, han optræder ikke i  

 nogen statistik, og ingen interesserer sig for, hvor han er.
Flere år  

 efter bliver den pågældende anholdt efter at have stjålet  

 en bil og kørt vildt og hasarderet.
Ved anholdelsen beder han om at  

 måtte ringe til en advokat.
Derefter anmoder han om asyl.
Udlændingestyrelsen giver politiet ordre til at  

 løslade den pågældende.
For nu er han jo asylsøger.  

 Og selv om han tidligere har fået afslag på asyl og har opholdt  

 sig ulovligt i Danmark i årevis, begynder asylsagen forfra.  

 Asylsøgeren har igen krav på gratis kost og logi,  

 tandlægebehandling, nye briller osv.
 Forslagsstillerne finder sådanne eksempler fra  

 dagligdagen oprørende, men må igen påpege, at  

 sådanne historier er en konsekvens af regeringens insisteren på,  

 at asylsøgere altid skal have lov til at opholde sig i Danmark,  

 så længe asylsagerne er under behandling.
 Da regeringen åbenbart ikke er til sinds at  

 følge forslagsstillernes forslag om, at der skal søges asyl fra  

 tilflugtssteder i nærområderne, foreslås det, at det i  

 hvert fald ikke efter afslag på asyl skal være muligt at opholde  

 sig i Danmark under en ny asylsag.
 En person, der som nævnt i punkt 7 har fået  

 afslag, bør ikke kunne spekulere i at indsende den ene klage efter den  

 anden for at udstrække opholdet i Danmark.
I et svar til Retsudvalget på alm. del. bilag 528 i  

 indeværende folketingsår har indenrigsministeren oplyst, at der  

 ikke er nogen konventionsmæssige forpligtelser til at meddele  

 opholdstilladelse til udlændinge, som det påhviler at udrejse af  

 landet, men som det ikke er muligt at udsende.
Det forhold, at retten til at  

 indrejse i eget land udgør en grundlæggende menneskerettighed,  

 er ikke ensbetydende med, at Danmark er forpligtet til at udstede  

 opholdstilladelse i situationer, hvor en udlænding forhindres i at  

 indrejse i sit eget land.
 Det er stærkt utilfredsstillende, at der er  

 lande, der ikke vil tilbagetage egne statsborgere, og at asylsøgere,  

 som har fået afslag, rent faktisk lever illegalt i Danmark.
Der er konstant ca. tusind personer i Danmark i  

 udsendelsesfasen.
Ifølge politiet ønsker kun få af  

 asylsøgerne at medvirke til udrejse.
 En historie fra hverdagen:
En asylsøger, der har smidt alle sine papirer  

 væk har i årevis trukket en asylsag i langdrag.
Omsider og efter  

 mange bekostelige undersøgelser og efter, at asylsøgeren i et  

 par år har haft gratis ophold i et asylcenter, mener myndighederne at  

 have afsløret den pågældendes identitet og hjemland.
Der skal udstedes nye identitetspapirer.
Men  

 asylsøgeren nægter overhovedet at medvirke og nægter at  

 tage med til ambassaden.
 Da det endelig lykkes at få udstedt  

 identitetspapirer, sætter hjemlandet sig imod modtagelsen af egen  

 statsborger.
Forslagsstillerne forlanger, at regeringen gør en  

 langt mere målrettet indsats for at få hjemlandene til at  

 hjemtage egne statsborgere.
De lande, der modtager bistandsydelser, skal have  

 disse inddraget, hvis de nægter at hjemtage egne statsborgere.
 Også denne problemstilling er en konsekvens af, at  

 regeringen ikke vil følge forslaget om at oprette tilflugtssteder i  

 nærområderne.
9. Skærpet indsats mod kriminalitet Medierne udstiller i denne tid regeringens forfejlede  

 udlændingepolitik.
De mange kriminelle asylsøgere er blot et af  

 problemerne.
Som den danske udlændingelovgivning er indrettet, kan  

 enhver fra hele den vide verden blot rejse til Danmark og melde sig i  

 Sandholmlejren og søge asyl.
Derefter er asylsøgeren sikret  

 kost og logi, så længe den pågældende godt hjulpet af  

 en advokat kan trække sagen ud.
Samtidig kan asylsøgeren frit i  

 ly af asylsystemet udøve sin kriminelle virksomhed.
For man kan  

 færdes helt frit ind og ud af Sandholmlejren.
Forholdene i danske asylcentre, ja selv i danske  

 fængsler er så gode, at asylsøgerne betragter det som den  

 rene luksus og skriver hjem og fortæller, hvor pragtfuldt der er i  

 Danmark, og hvor let det er at snyde danske myndigheder.
Når jorden  

 brænder under asylsøgerne, rejser de bare hjem igen, og  

 forbrydernes bagmænd kan sende nye flokke af sted med det ene  

 formål at begå kriminalitet i Danmark.
Danmark fører en uretfærdig og asocial  

 asylpolitik.
Pengegriske menneskesmuglere og asylsøgere, der  

 overhovedet ikke har noget asylgrundlag, men blot vil begå  

 kriminalitet, understøttes.
Mængder af ressourcer anvendes  

 på at afsløre disse asylsøgeres løgnehistorier om,  

 hvem de er, og hvor de kommer fra, medens millioner af reelle flygtninge  

 henslæber en kummerlig tilværelse i flygtningelejre i den tredje  

 verden.
Problemet er den danske udlændingelov, der giver  

 enhver asylsøger ret til at blive i landet, så længe  

 asylsøgerens ansøgning behandles.
Det er helt urimeligt, at  

 enhver kriminel, der påberåber sig asyl, kan opholde sig i  

 Danmark, så længe den udsigtsløse asylsag behandles.
Såfremt forslaget om, at asylsøgere skal  

 søge fra flygtningecentre i nærområdet, blev  

 gennemført, ville Danmark slet ikke blive belastet af forbryderiske  

 asylsøgere.
Menneskesmuglerne ville miste deres forbryderiske  

 forretning, og Danmark ville kunne yde mere til at hjælpe reelle  

 flygtninge i den tredje verden.
Kriminelle asylsøgere har fra tid til anden  

 pressens bevågenhed.
I forbindelse med ikke mindst Ekstra Bladets  

 reportager i de seneste måneder er regeringen kommet med forskellige  

 udmeldinger om, at man ville foretage en forstærket indsats.
Det er imidlertid ikke pressens ansvar, at regeringen  

 får øjnene op for problemerne.
Det er regeringen, der  

 løbende skal foretage overvågning af administrationen og i  

 Folketingssalen fremsætte de evt. fornødne lovforslag.
Statsministerens udmeldinger Asylansøgninger fra kriminelle asylsøgere  

 skal lynbehandles.
Det er helt afgørende, at asylsagerne behandles  

 hurtigt og de pågældende udsendes omgående.
Det er en  

 kendsgerning, at kriminelle asylsøgere fra en række lande anser  

 det for en vældig fidus at komme til Danmark og begå kriminalitet  

 under dække af at være asylsøgere.
Anbringelse i  

 fængslerne afskrækker ikke disse mennesker.
 Det er uacceptabelt, at kriminelle asylsøgere  

 hærger rundt og stjæler, mens myndighederne bruger tid og  

 kræfter på at behandle deres asylansøgning.
Regeringen har i bekæmpelsen af asylsøgeres  

 kriminalitet  ustandselig henvist til Sandholmlejren som et flygtningecenter,  

 der skulle være et særligt sikret center, hvor asylsøgerne  

 ikke kan bevæge sig frit.
Imidlertid har politiet ikke fået  

 udvidede beføjelser, og statsministerens udtalelser til Ekstra Bladet  

 den 24. januar 2001, hvor statsministeren bl.a. henviser til, at de 44  

 asylsøgere, der har været indblandet i balladen i asyllejren  

 Avnstrup, Asylsøgere, der drager på tyvetogt fra  

 Sandholmlejren og vender tilbage med masser af tyvekoster, kan ikke  

 udsættes for ransagning ud over, hvad der gælder i det omliggende  

 samfund.
 Ud over de forslag, der stilles under pkt. 7 og 8, stilles  

 følgende forslag:
 Det foreslås, at sager med kriminelle  

 asylsøgere altid lynbehandles og løbende overvåges, og at  

 regeringen ikke afventer pressens afsløringer.
 Det foreslås, at frihedsberøvelse anvendes i  

 videre omfang.
 Det foreslås, at ransagning anvendes i videre  

 omfang.
 Det foreslås, at asylsøgere, der har  

 begået kriminalitet, visiteres og kommer under økonomisk  

 administration.
Der foreslås en videregående adgang til  

 konfiskation.
Dette kan f.eks. ske, når der hos asylsøgere  

 findes større pengebeløb eller større varemængder,  

 der ikke kan antages at hidrøre fra lovlig virksomhed, selv om det  

 ikke kan bevises, at disse hidrører fra kriminalitet.
Beløbet  

 skal anvendes til betaling for ophold og hjemrejse.
 Der skal ikke blot sættes ind over for  

 asylsøgere, men også over for udlændinge, der allerede har  

 opholdstilladelse i Danmark.
Det er forslagsstillernes opfattelse, at  

 udvisningsbestemmelserne kan strammes.
Rigsadvokatens gennemgang af sager ved  

 menneskerettighedsdomstolen viser, at domstolen levner landene et vist  

 spillerum.
Det er forslagsstillernes opfattelse, at dette spillerum ikke er  

 udnyttet, og derfor opfordrer forslagsstillerne regeringen til at stramme  

 reglerne.
 Det foreslås endvidere, at ministerens mulighed for  

 at ændre en udvisningsdom afskaffes.
10. Skærpet indsats mod menneskesmugling og menneskehandel Menneskesmugling og menneskehandel er  

 grænseoverskridende og organiserede forbrydelser.
Et stadig snævrere politisamarbejde om  

 uidentificerede asylsøgere og illegal indvandring og menneskesmugling  

 er nødvendigt.
Fælles aftaler om fri grænsepassage  

 må nødvendigvis følges op af flere baglandspatruljer,  

 ligesom der bør arbejdes hen mod fælles regler for  

 strafforfølgning af personer, der bistår illegale indvandrere  

 eller huser eller beskæftiger personer, der er ulovligt indrejst eller  

 ulovligt opholder sig i et EU-land, efter at udsendelsesbeslutning er  

 truffet.
Effektiv indrejsekontrol ved Fællesskabets ydre grænser,  

 herunder forbedret indsats mod afsløring af falske og forfalskede  

 rejsedokumenter, fælles visumregler og fælles aftaler med  

 oprindelseslande og transitlande om tilbagetagelse er forudsætningerne  

 for, at fri bevægelighed mellem Fællesskabets lande kan  

 fungere.
 Det er helt afgørende, at Danmark ikke på  

 grund af mildere straffe end andre lande tiltrækker disse  

 forbrydere.
Forslagsstillerne har allerede fremsat forslag om  

 skærpet straf for menneskesmugling.
Der henvises til L 161 fremsat den  

 2. februar 2001.
 Det foreslås endvidere, at der i straffeloven  

 indsættes en bestemmelse, der kriminaliserer menneskehandel, herunder  

 hjælp til, at personer bringes til Danmark med henblik på  

 prostitution.
11. Stramning af betingelserne for familiesammenføring En meget stor del af indvandringen foregår fortsat  

 via familiesammenføringsreglerne.
En stor del af familiesammenføringerne sker ved  

 arrangerede ægteskaber med landsmænd fra hjemlandet.
De seneste  

 stramninger i udlændingeloven har ikke ændret på dette.
 Der er flere af disse ægteskaber, end  de officielle  

 statistikker viser.
 I år 2000 var antallet af  

 familiesammenføringer i alt 12.514 personer.
 Heraf skete 6.373 familiesammenføringer til  

 ægtefæller.
 4.051 af disse familiesammenføringer skete til  

 danske eller nordiske statsborgere.
 Men mange af de danske statsborgere er børn af  

 indvandrere, der er blevet familiesammenført i Danmark af deres  

 forældre.
 Selv i tredje generation sker indvandring gennem  

 arrangerede ægteskaber.
 Det er forklaringen på, at en undersøgelse  

 fra Ishøj Kommune kunne vise, at 145 tyrkiske mænd, som kom til  

 Danmark i 1969/70, og som bosatte sig i Ishøj Kommune, i perioden fra  

 1969/70 til 1989 blev til i alt 2.813 personer, som befinder sig i  

 Danmark.
 Den voldsomme forøgelse fra 145 til 2.813 personer  

 er sket gennem familiesammenføringer og fødte børn i  

 Danmark.
 Ud af de 2.813 personer er 1.341 personer  

 familiesammenført.
 Det betyder altså, at 98 pct. af samtlige  

 ægtefæller til herboende er hentet i Tyrkiet.
 I 3. generation  drejer det sig om 97 pct.
 Det foreslås derfor, at  

 familiesammenføringsreglerne strammes.
 Hvis tilknytningen til et andet land er større end  

 til Danmark, foreslås det, at det efter en konkret vurdering kan  

 bestemmes, at familiesammenføringen sker, hvor tilknytningen er  

 størst.
I svar på spørgsmål nr.
S 97 fra  

 indeværende folketingsår har indenrigsministeren oplyst, at man i  

 forbindelse med forberedelsen af lovforslaget til den senere lov nr. 424 af  

 31. maj 2000 overvejede at lade tilknytningskravet gælde for alle  

 ægtefællesammenføringer med herboende personer, uanset om  

 den herboende havde dansk indfødsret eller ej.
Det vurderedes  

 imidlertid, at tilknytningskravet alene ville kunne få betydning i  

 særdeles få tilfælde, hvor den herboende havde dansk  

 indfødsret.
Det endelige lovforslag blev derfor begrænset til  

 alene at vedrøre ægtefællesammenføring med  

 herboende personer, der ikke har dansk indfødsret, statsborgerskab i  

 et af de andre nordiske lande eller har flygtningestatus.
Forslagsstillerne finder, at tilknytningskravet også  

 bør omfatte danske statsborgere.
Såfremt den samlede tilknytning  

 efter en konkret vurdering er størst til oprindelseslandet, må  

 familiesammenføring finde sted der.
Det vil f.eks. være  

 tilfældet, hvor en efterkommer af udenlandske statsborgere,  

 skønt født i Danmark, er opdraget med oprindelseslandets sprog,  

 har modtaget modersmålsundervisning i folkeskolen og nu indgår  

 ægteskab med en person fra forældrenes hjemland.
Stramningerne, der skulle dæmme op for  

 tvangsægteskaber, fungerer ikke.
I svar på spørgsmål  

 S 667 af 8. december 2000 har indenrigsministeren oplyst, at  

 Udlændingestyrelsen har oplyst, at styrelsen ikke i perioden 3. juni  

 2000-1. december 2000 har truffet afgørelse om afslag på  

 familiesammenføring efter udlændingelovens § 9, stk. 2, nr. 7,  

 med den begrundelse, at ægteskabet eller samlivsforholdet ikke  

 utvivlsomt må antages for indgået efter den herboendes eget  

 ønske.
 Samtidig kan personale fra krisecentrene og  

 indvandrerorganisationen Indsam berette om flere kvinder, der er tvunget til  

 ægteskab og derfor søger rådgivning og hjælp.
 Forslagsstillerne er dog af den opfattelse, at arrangerede  

 ægteskaber er et langt større problem end egentlige  

 tvangsægteskaber, jf. den omtalte Ishøjundersøgelse.
Det er forslagsstillernes opfattelse, at udenlandske  

 forældre, der har valgt at leve i Danmark, må indrette sig efter  

 dansk kulturmønster.
Danmark skal ikke fortsætte med at give  

 opholdstilladelse til ægtefæller til anden- og  

 tredjegenerationsindvandrere, der hentes i hjemlandet.
 Arrangerede ægteskaber med landsmænd fra  

 hjemlandet skal ikke medføre opholdstilladelse i Danmark.
 Hvis f.eks. en herboende tyrker ønsker at  

 indgå ægteskab med en person fra hjemlandet, er det mere  

 naturligt, at familiesammenføringen sker i Tyrkiet.
 Ikke blot er det vanskeligt for nytilkomne  

 ægtefæller at integrere sig, men den herboende  

 ægtefælle, der måske er født i Danmark og  

 velintegreret, tvinges af den nytilkomne ægtefælle til at leve i  

 et ulykkeligt kulturelt spændingsfelt og tvinges til et  

 familiemønster, der ikke er i overensstemmelse med grundlæggende  

 frihedsrettigheder.
 Samfundet skal forlange, at udenlandske forældre,  

 der har valgt at leve i Danmark, indretter sig efter dansk  

 kulturmønster og lader deres børn selv bestemme, hvem de vil  

 gifte sig med.
12. Optjeningsprincip for offentlige ydelser Forslagsstillerne har stemt imod den forhøjede  

 integrationsydelse.
Forslagsstillerne ønsker at undgå, at  

 Danmark tiltrækker sociale flygtninge og indvandrere.
 Det foreslås, at alle sociale ydelser til  

 flygtninge, familiesammenførte og andre indvandrere tildeles efter et  

 optjeningsprincip.
 Det er ikke retfærdigt, at danskere, der har tjent  

 Danmark hele livet og betalt skat og lever de sidste år på en  

 beskeden folkepension, skal betale for, at en indvandrer eller flygtning, der  

 lige er kommet til Danmark, skal have højere ydelser end  

 folkepensionister.
 Der skal derfor stilles betingelser om, at indvandrere  

 viser vilje til integration og til at tage arbejde med det formål at  

 blive selvforsørgende.
Det foreslås, at ingen udlænding skal have  

 permanent opholdstilladelse før tidligst efter 7 år og kun  

 på betingelse af, at den pågældende har vist vilje til at  

 integrere sig og kvalificere sig til arbejdsmarkedet.
For at få fulde  

 ydelser skal man have vist vilje og evne til integration.
13. Smidigere integration En succesfuld integration er betinget af en tidlig  

 indsats.
Det er vigtigt, at der allerede inden skolestart arbejdes med  

 integration af indvandrerbørn i det danske samfund.
 Det er forslagsstillernes opfattelse, at sprogudviklingen  

 skal starte så tidligt som muligt.
Sproget i den danske folkeskole er dansk.  

 Forslagsstillerne ønsker, at kommunernes forpligtelse til at udbyde  

 modersmålsundervisning afskaffes.
Forslagsstillerne har gentagne gange  

 fremsat særskilt forslag herom, senest på B 68 fra  

 indeværende folketingsår.
Ressourcerne til modersmålsundervisning  

 foreslås i stedet anvendt til styrkelse af danskundervisningen for  

 tosprogede.
Kommunerne skal  i højere grad tilskyndes til at få  

 tosprogede børn til at gå i børnehave fra deres tredje  

 leveår.
En af de mest fundamentale forudsætninger for en  

 succesfuld integration i ethvert land er, at man i vid udstrækning  

 behersker det pågældende lands sprog i skrift og tale.
I dag er kommunerne forpligtet til at tilbyde  

 modersmålsundervisning.
Det er forslagsstillernes holdning, at det ikke  

 nødvendigvis skal være en kommunal opgave at tilbyde  

 fremmedsprogede elever denne form for undervisning, ligesom det ikke skal  

 være en statslig opgave.
Kommunerne skal i højere grad have  

 fokus på sprogstimulering generelt, eksempelvis i dansk.
På den  

 baggrund foreslås kommunernes pligt til at tilbyde  

 modersmålsundervisning ophævet.
Som følge af vigtigheden af at beherske det danske  

 sprog i såvel skrift som tale foreslår forslagsstillerne, at det  

 beløb, der spares ved at ophæve kommunernes pligt til at tilbyde  

 modersmålsundervisning, i stedet kan anvendes til at intensivere  

 danskundervisningen for de fremmedsprogede.
Formålet med dette er at  

 styrke denne gruppes grundlag for at kunne opnå en vellykket  

 integration.
Da beherskelse af det danske sprog er et betydningsfuldt og  

 grundlæggende element i såvel en indlærings- som en  

 integrationsproces, ønsker forslagsstillerne, at kommunerne i  

 højere grad end i dag tilskyndes til at få fremmedsprogedes  

 børn til at gå i børnehave fra deres tredje leveår.  

 Årsagen hertil er, at en del børn af fremmedsprogede, som er  

 født her i landet, hverken taler eller forstår dansk, når  

 de begynder i folkeskolen.
Forslagsstillerne finder ikke, at dette er  

 hensigtsmæssigt, eftersom det allerede meget tidligt vil betyde, at  

 disse fremmedsprogede bliver sat tilbage i forhold til deres  

 jævnaldrende.
Ved at børnene opholder sig i børnehaven  

 sammen med andre, opnår de derimod en fortrolighed med det danske  

 sprog, og dermed er forudsætningen for en god indlæring og  

 integration til stede.
Integration er først og fremmest den enkelte  

 voksnes ansvar.
De, der vil bo i Danmark, må også leve op til et  

 benhårdt krav om at lære ordentligt dansk så hurtigt som  

 muligt og stå til rådighed for arbejdsmarkedet.
Til gengæld må danske arbejdsgivere og  

 fagbevægelsen være langt mere opmærksomme på de mange  

 ubrugte ressourcer, som vore udenlandske medborgere besidder.
Samfundet  

 må til gengæld stille den fornødne sprogundervisning til  

 rådighed.
Den mest effektive integration går gennem et  

 arbejde.
Alt for mange indvandrere og nydanskere har svært ved at finde  

 arbejde Det foreslås, at integrationsperioden for flygtninge  

 og indvandrere gøres mere fleksibel, så den bliver af netop den  

 længde, der individuelt passer til den enkelte.
Forslagsstillerne ønsker at gøre op med  

 formyndersamfundet og offermentaliteten.
Udlændinge skal ikke behandles  

 som ofre.
Der skal i stedet tages udgangspunkt i det enkelte  

 menneskes ressourcer.
Ethvert menneske har ressourcer, der kan gavne det  

 danske samfund.
F.eks. har halv sprogundervisning og halv  

 jobtræning/praksis vist sig at være en meget fordelagtig  

 kombination, idet danskkundskaber stimuleres væsentligt, når de  

 ikke bare indlæres på skolebænken, men også anvendes  

 ude på arbejdspladsen.
Desuden vil et langt integrationsforløb  

 kun med sprogundervisning i mange tilfælde bringe udlændinge  

 længere væk fra arbejdsmarkedet.
Der skal opstilles nogle objektive kriterier  

 vedrørende de sproglige kvalifikationer og kendskab til det danske  

 samfund, som skal bruges til vurdere, hvornår den enkelte har  

 opnået de nødvendige kompetencer til at kunne begå sig  

 på arbejdsmarkedet.
Kravene til den enkelte skal dog ikke være  

 større end de krav, der stilles til en Kommunerne skal løbende vurdere, om de flygtninge  

 og indvandrere, som er i gang med et integrationsprogram, besidder de  

 nødvendige sproglige og faglige kvalifikationer i forhold til det  

 arbejdsmarked, som den enkelte skal stå til rådighed for.
 Danskundervisningen skal afsluttes med en obligatorisk  

 prøve, der sætter deltagerne i stand til at dokumentere niveau  

 og resultat af undervisningen.
Den enkelte kommune skal vurdere, hvornår den  

 enkelte person er klar til at træde ud af integrationsperioden.
Denne  

 vurdering skal ske på baggrund af en vurdering af den enkeltes  

 forudsætninger for at opnå de kompetencer, der kræves for  

 at kunne begå sig på arbejdsmarkedet.
Der bør på denne måde ske en  

 løbende vurdering af, om de flygtninge og indvandrere, som er i gang  

 med et integrationsprogram, besidder de nødvendige sproglige og  

 faglige kvalifikationer i forhold til det arbejdsmarked, som den enkelte skal  

 stå til rådighed for.
Det er kommunen, som står for  

 integrationen.
Derfor skal den enkelte kommune også sikre, at der som  

 minimum en gang årligt skal ske en vurdering af, om de  

 nødvendige kvalifikationer er til stede.
I forbindelse med denne  

 vurdering skal kommunen revidere den individuelle handlingsplan og foretage  

 nødvendige tilretninger med henblik på at sikre den enkelte de  

 nødvendige sproglige og faglige kvalifikationer.
 Kommunen skal i hvert enkelt tilfælde vurdere,  

 hvorvidt der er behov for at genoptage integrationsprogrammet ved  

 efterfølgende ledighed i de tilfælde, hvor flygtninge og  

 indvandrere har afbrudt deres integrationsforløb for at tage et  

 job.
Kommunernes indsats Der er store forskelle på den kommunale  

 beskæftigelsesindsats.
For eksempel er næsten 60 pct. af  

 indvandrerne fra Tyrkiet i beskæftigelse i Farum Kommune, mens det kun  

 gælder knap 40 pct. i Odense Kommune.
De økonomiske incitamenter til beskæftigelse skal  

 fremmes Hver femte indvandrer sætter penge til ved at  

 arbejde i forhold til at være i dagpengesystemet, og mere end hver  

 tredje tjener reelt mindre end 500 kr. ekstra om måneden ved at arbejde  

 frem for at modtage dagpenge.
Tilsvarende gælder det i  

 kontanthjælpssystemet, at mere end hver anden 14. Lettere adgang til meritoverførsel Et stort antal invandrere og flygtninge får i dag  

 ikke mulighed for at bruge deres medbragte uddannelse og erhvervserfaring  

 på det danske arbejdsmarked eller må i bedste fald vente  

 længe på at få uddannelserne m.v. godkendt.
For det danske samfund er der tale om et spild af  

 ressourcer, når nytilkomne ikke kan udnytte deres medbragte faglige  

 kompetencer.
Det gælder ikke mindst i en situation, hvor erhvervslivet  

 netop efterlyser visse typer af arbejdskraft.
Af en reportage i dagbladet Aktuelt den 28. november 2000  

 fremgik det, at det tager måneder at godkende udenlandske læger  

 til at arbejde i Danmark, samtidig med at der er mangel på læger.  

 I besvarelsen af 6. december 2000 af spørgsmål nr.
S 647 stillet  

 af Birthe Rønn Hornbech har sundhedsministeren oplyst, at der nu fra  

 Sundhedsministeriets og Undervisningsministeriets side er taget initiativ til  

 at indføre en ny samarbejdsprocedure med det formål at  

 øge effektiviteten af sagsbehandlingen af tredjelandes lægers og  

 tandlægers eksamenspapirer.
I samarbejdsproceduren vil der bl.a. blive  

 indarbejdet frister for længste ekspeditionstider m.v.  

 Sundhedsministeriet og Undervisningsministeriet vil drage omsorg for, at  

 disse bliver så korte som praktisk muligt.
 Forslagsstillerne finder det helt utilfredsstillende, at  

 sagen skulle omtales i pressen, før ministeren greb ind.
Det foreslås, at Danmark indfører et hurtigt  

 og smidigt meritsystem, der kan sammenlignes med andre landes.
Dette ville  

 lette meritoverførslen, ikke blot for flygtninge og indvandrere, men  

 også for andre, der f.eks. kommer midlertidigt til Danmark for at  

 færdiggøre en uddannelse.
 Forslagsstillerne er opmærksomme på, at siden  

 dette forslag blev offentliggjort, har undervisningsministeren fremsat et  

 lovforslag om vurdering af udenlandske uddannelseskvalifikationer.
15. Smidigere og hurtigere behandling af arbejdstilladelser Med udsigten til mangel på arbejdskraft er der behov  

 for, at Danmark kan tiltrække veluddannet arbejdskraft udefra.
Det er  

 vigtigt, at Danmark i konkurrence med USA og de øvrige EU-lande sikrer  

 sig højt kvalificeret arbejdskraft.
 Danmark har ikke mindst inden for de  

 højteknologiske områder i erhvervslivet brug for  

 højtuddannet arbejdskraft med international erfaring.
 Derfor skal dansk erhvervsliv uden bureaukratiske og  

 forsinkende led have mulighed for at ansætte udenlandsk arbejdskraft i  

 stillinger, der ikke kan besættes med dansk arbejdskraft.
 Det foreslås, at det skal være lettere at  

 få opholds- og arbejdstilladelse for udlændinge, som  

 arbejdsmæssigt og økonomisk kan bidrage positivt til det danske  

 samfund.
 Der stilles krav om en hurtigere sagsbehandling af  

 ansøgninger om opholdstilladelse til personer, der har fået  

 ansættelse eller forskerstilling m.v. (den såkaldte  

 specialistregel).
Skriftlig fremsættelse Birthe Rønn Hornbech (V):
 Som ordfører for forslagsstillerne tillader jeg mig  

 herved at fremsætte:
 Forslag til folketingsbeslutning om kasseeftersyn af  

 udlændingelovgivningen.
(Beslutningsforslag nr.
B 161).
 Jeg henviser i øvrigt til de bemærkninger,  

 der ledsager forslaget, og anbefaler det til Tingets velvillige  

 behandling.
Bilag 1 1. Udenlandske statsborgere og naturalisationer Udviklingen i antallet af udenlandske statsborgere pr. 1. januar 1975 1980 1985 1990 1998 1999 2000 2001 93.931 99.796 107.726 150.644 249.628 256.276 259.361 258.630 Kilde: Danmarks Statistik Udviklingen i antallet af naturalisationer 1993-2000 1993 1994 1995 1996 1997 1998 1999 2000 5.037 5.736 5.260 7.260 5.482 10.262 12.416 18.811 Kilde: Danmarks Statistik 2. Indvandrere og efterkommere Udviklingen i antallet af indvandrere og efterkommere 1993-2001 pr. 1.  

 januar Kilde: Danmarks Statistik Udviklingen i antallet af indvandrere og efterkommere i pct. af den  

 samlede befolkning 1980-2000 samt fremskrivning 2000-2020 1980 1990 2000 2010 2020 3,0 pct.
 4,2 pct.
 7,1 pct.
 10,4 pct.
 13,7 pct.
Kilde: Danmarks Statistik Udviklingen i antallet af  indvandrere og efterkommere 1993 til 2000  

 samt fremskrivning 2000-2020 fordelt på »Mere udviklede lande« og »Mindre  

 udviklede lande« 1993 1995 2000 2010 fremskrivning 2020 fremskrivning Indvandrere og efterkommere i alt 253.372 278.459 378.165 567.000 762.000 Fra mere udviklede lande 122.220 128.836 170.919 234.000 291.000 Fra mindre udviklede lande 131.152 149.623 207.246 333.000 471.000 Indvandrere 208.865 224.995 296.924 407.000 505.000 Fra mere udviklede lande 107.439 112.763 149.549 198.000 238.000 Fra mindre udviklede lande 101.426 112.232 147.375 209.000 267.000 Efterkommere 44.507 53.464 81.241 160.000 257.000 Fra mere udviklede lande 14.781 16.073 21.370 36.000 53.000 Fra mindre udviklede lande 29.726 37.391 59.871 124.000 204.000 Kilde: Danmarks Statistik Opdelingen i »Mere udviklede lande« og »Mindre  

 udviklede lande«  er foretaget af  

 FN i 1994 i publikationen »World  

 Population Prospects« (UN  

 Population Division, New York). Mere udviklede lande består af USA,  

 Canada, Japan, Australien, New Zealand, alle europæiske lande eksklusiv  

 Tyrkiet og Cypern samt dele af det tidligere Sovjetunionen.
Mindre udviklede  

 lande omfatter alle øvrige lande.
Fremskrivningen er foretaget af Danmarks Statistik.
Den er  

 beregnet med en nettoindvandring på 6.200 årligt for mere  

 udviklede lande og en fertilitet på 1,849. For de mindre udviklede  

 lande er nettoindvandringen beregnet til 7.000 årligt og fertiliteten  

 til 3,248 i hele perioden.
Det er denne fremskrivning, som regeringen bruger  

 i publikationen »Bedre integration  

   en samlet handlingsplan «,  

 februar 2000.
Udviklingen i antallet af indvandrere og efterkommere fordelt på  

 udvalgte lande 1980, 2000 og 2001 pr. 1. januar 1980 2000 2001 I alt 152.958 378.165 395.947 Fra udviklede lande 111.975 170.919 - Fra mindre udviklede 40.983 207.246 - Europa 117.586 210.109 215.449 Heraf: Jugoslavien (tidl.) 7.452 39.879 41.227 Norge 13.872 14.648 14.915 Polen 6.467 12.290 12.385 Storbritannien 7.629 11.608 11.670 Sverige 15.979 14.606 14.568 Tyrkiet 14.086 48.773 50.470 Tyskland 27.185 25.448 25.319 Afrika 5.621 35.895 38.448 Heraf: Somalia 133 14.856 16.209 Nordamerika 7.461 8.047 8.012 Syd-og Mellemamerika 3.078 6.509 6.853 Asien 18.313 114.659 123.850 Heraf: Irak 160 14.902 18.097 Iran 241 12.980 13.391 Libanon 222 19.011 19.839 Pakistan 7.845 17.509 18.143 Vietnam 1.322 11.051 11.466 Oceanien 665 1.384 1.443 Statsløse og uoplyste 234 1.562 2.882 Kilde: Danmarks Statistik Aldersfordelingen for indvandrere og efterkommere 1993-2000 pr 1.  

 januar 1993 1994 1995 1996 1997 1998 1999 2000 0-5 år 24.072 25.908 27.817 31.548 34.167 35.913 36.422 37.938 6-15 år 30.313 32.201 33.867 39.403 43.223 46.094 49.450 52.252 16-24 år 32.803 34.338 35.658 39.359 43.089 45.297 47.884 49.805 25-59 år 135.979 142.894 149.923 165.865 176.236 184.933 193.205 200.932 60-64 år 7.905 8.084 8.228 8.747 9.215 9.800 10.461 11.230 65 år - 22.300 22.644 22.966 23.801 24.362 24.996 25.484 26.008 Kilde: Danmarks Statistik 3. Asylansøgere Udviklingen i antallet af registrerede asylansøgere 1993-2000 Registrerede asylansøgere angiver de personer, som  

 får realitetsbehandlet deres asylsag i Danmark.
Siden 1998 har  

 udlændingestyrelsen opgjort bruttoansøgertallet.
Det angiver  

 samtlige personer, som indgiver ansøgning om asyl i Danmark.
I 1998  

 var dette tal 9.370. I 1999 var det 12.331, og i 2000 var det 11.311. Dette  

 tal burde rumme alle de asylansøgere, som sendes tilbage i henhold til  

 Dublinkonventionen og åbenbar grundløs-proceduren.
 Kilde: Udlændingestyrelsen:
Udviklingen i antallet af registrerede asylansøgere 1995 til  

 2000 - udvalgte lande Nationalitet 1995 1996 1997 1998 1999 2000 Afghanistan 268 239 262 332 534 1.328 Armenien 78 141 139 108 138 295 Bosnien-Hercegovina 484 309 218 201 167 706 Jugoslavien 227 359 407 371 868 1.544 Georgien 2 22 20 62 48 142 Irak 547 692 827 1.919 1.822 2.458 Iran 151 200 159 170 183 378 Pakistan 133 172 122 73 97 108 Polen 29 45 4 16 6 232 Rusland 98 85 63 62 76 247 Somalia 1.188 1.420 1.233 634 496 727 Sri Lanka 242 298 150 141 102 92 Statsløse palæstinensere 480 607 393 331 188 257 Øverige 1.177 1.304 1.095 1.282 1.805 1.563 I alt 5.104 5.893 5.092 5.702 6.530 10.077 Kilde: Udlændingestyrelsen:
4. Opholdstilladelser til flygtninge Udviklingen i antallet af opholdstilladelser i asylsager 1993-2000 Udviklingen i antallet af opholdstilladelser i asylsager m.v. på  

 udvalgte nationaliteter 1995-2000 Nationalitet 1995 1996 1997 1998 1999 2000 Afghanistan 201 334 261 324 554 1.319 Armenien 53 242 35 36 36 26 Bosnien-Hercegovina 16.091 1.876 1.389 225 134 173 Burundi 0 45 41 59 25 40 Jugoslavien 557 2.164 56 365 459 604 Irak 974 1.009 1.283 1.749 1.904 1.728 Iran 126 282 260 323 230 143 Pakistan 1 2 2 3 6 11 Slovakiet 0 0 0 15 9 0 Somalia 1.180 1.702 1.741 946 521 537 Sri Lanka 203 102 51 79 68 49 Statsløse palæstinensere 434 481 549 339 191 116 Øvrige 527 478 257 386 306 391 I alt 20.347 8.717 5.925 4.758 4.443 5.137 Kilde: Udlændingestyrelsen:
Udviklingen i antallet af opholdstilladelser til flygtninge 1995-2000  

 fordelt på grundlag 1995 1996 1997 1998 1999 2000 Asyl 20.347 8.717 5.925 4.758 4.443 5.137 Flygtningestatus 19.931 6.387 4.940 4.442 4.223 4.382 - heraf konventionsstatus 4.969 1.439 976 1.102 1.105 1.332 - heraf de facto-status 14.393 4.375 3.409 2.862 2.584 2.530 Andet grundlag 416 2.330 985 316 220 755 - heraf humanitær opholdstilladelse 115 76 17 42 39 31 - heraf ganske særlige grunde 287 185 67 83 79 379 Kilde: Udlændingestyrelsen:
Anerkendelsesprocenter for udvalgte nationaliteter 2000 Afghanistan 89 Armenien 1 Bosnien-Hercegovina 5 Forb.
Jugoslavien 9 Georgien 2 Irak 95 Iran 15 Rusland 4 Somalia 96 Statsløse palæstinensere 60 I alt (gennemsnit) 49 Kilde: Udlændingestyrelsen: »Foreløbige hovedtal  

 for 2000 på asyl- og opholdsområdet«, 19. januar 2001.
Udviklingen af den gennemsnitlige anerkendelsesprocent for samtlige  

 asylansøgere 1993-2000 1993 50 1994 34 1995 43 1996 67 1997 55 1998 58 1999 59 2000 49 Kilde: Udlændingestyrelsen:
Udviklingen i antallet af samtlige opholdstilladelser i Danmark  

 1993-2000 Figuren viser det samlede antal opholdstilladelser, der er  

 givet til udlændinge inden for alle kategorier.
Det vil sige  

 opholdstilladelser til flygtninge, familiesammenføring,  

 opholdstilladelser til erhverv/beskæftigelse, uddannelse og  

 EF/EØS-opholdsbeviser.
 Kilde: Udlændingestyrelsen:
5. Familiesammenføringer Udviklingen i antallet af familiesammenføringer 1993-2000 Fra maj 2000 skal alle børn af udlændinge med  

 opholdstilladelse her i landet   også børn født i landet  

   have en særskilt opholdstilladelse.
På denne baggrund  

 indgår denne gruppe som noget nyt i antallet af  

 familiesammenførte i tallet for 2000. Det er  

 Udlændingestyrelsens skøn, at ca. 2.550 af det samlede antal  

 familiesammenføringstilladelser i 2000 kan forklares ved denne  

 tekniske ændring.
 Kilde: Udlændingestyrelsen:
Udviklingen i antallet af familiesammenføringstilladelser  

 fordelt på flygtninge og andre 1993-2000 1993 1994 1995 1996 1997 1998 1999 2000 Ægteskab eller samliv 3.570 4.436 4.580 6.112 5.665 6.442 6.637 6.373 heraf flygtning 715 972 891 1.338 1.179 1.491 1.410 1.702 heraf indvandrer 636 666 859 1.325 1.115 1.058 794 620 heraf dansk/nordisk 2.219 2.798 2.830 3.449 3.371 3.893 4.433 4.051 Mindreårige børn 1.257 1.425 1.631 2.429 1.843 3.004 2.585 5.904 heraf til flygtning 446 718 742 1.309 743 1.322 1.281 3.377 heraf til andre 811 707 889 1.120 1.100 1.682 1.304 2.527 Forældre over 60 år 206 156 116 186 200 241 200 237 heraf til flygtning 94 71 57 71 88 75 59 64 heraf til indvandrer 34 34 22 38 50 49 12 4 heraf til dansk/nordisk 78 51 37 77 62 117 129 169 I alt 5.033 6.017 6.327 8.727 7.708 9.687 9.422 12.514 Kilde: Udlændingestyrelsen:
 Foreløbige tal over anvendelsen af de nye  

 familiesammenføringsregler viser for perioden 3. juni 2000-31.  

 december 2000 vedrørende ansøgninger indgivet efter 3. juni  

 2000, at der er meddelt afslag på ansøgning om  

 familiesammenføring under henvisning til de nye regler i  

 følgende omfang:
Tilknytningskravet: Ca. 30 personer, heraf ca. 10 personer i alderen  

 18-24 år Boligkravet: Ca. 230 personer, heraf ca. 140 personer i alderen 18-24  

 år Tvangsægteskaber: En person Det samlede antal afslag på  

 familiesammenføring var i 1995 på 1.979 personer.
I 1996 var  

 tallet 1.891 personer.
I 1997 var der 3.246 personer, der fik afslag.
I 1998  

 var det 3.495, i 1999 var det 2.151, og i 2000 drejede det sig om 2.660  

 personer.
Kilde: Udlændingestyrelsen: »Foreløbige hovedtal for 2000 på asyl- og  

 opholdsområdet«, 19. januar  

 2001 6. Opholdsgrundsgrundlag Registrerede spontane asylansøgere fordelt på opholdsgrundlag  

 1999 Personer Procent Registrerede spontane asylansøgere i alt 6.530 100 Heraf med opholdsgrundlag 1.414 22 Heraf uden opholdsgrundlag 5.116 78 Registrerede spontane asylansøgere uden opholdsgrundlag fordelt  

 på ansøgningssteder i pct.
Den Centrale Politiafdeling, Sandholm 43 pct.
København Politi, Lufthavnen i Kastrup 13 pct.
Københavns Politi, Hovedbanegården 7 pct.
Københavns Politi, Havnegade 14 pct.
Landegrænsen 10 pct.
Øvrige steder 13 pct.
 Kilde: Udlændingestyrelsen og Rigspolitiet.  

 Indenrigsministeriet: Udlændinge 2000.
 Det fremgår, at 43 pct. af alle registrerede  

 spontane asylansøgere uden opholdsgrundlag i 1999 indgav deres  

 ansøgning om asyl hos Den Centrale Politiafdeling i Sandhold i  

 Nordsjælland, som fungerer som modtagecenter for spontane  

 asylansøgere.
7. Sagsstatus medio 1998-primo 2000 Oversigt over indkvarterede asylansøgeres sagsstatus Medio 1998 Primo 1999 Medio 1999 Primo 2000 Afventer registrering 1.381 1.785 2.059 3.202 Udlændingestyrelsens verserende sager 1.191 902 1.611 1.970 Flygtningenævnets verserende sager 674 691 399 314 Afventer udrejse 748 760 805 837 Har opholdstilladelse i asylsager m.v. og afventer udflytning - - 386 305 Afventer anden afgang 522 205 230 282 I alt 4.516 4.343 5.490 6.910 Indenrigsministeriet: Udlændinge 2000.
8. Sagsbehandlingstider De gennemsnitlige sagbehandlingstider i  

 udlændingestyrelsen 1996- 2000 (de første 8 måneder)  

 fordeler sig på følgende måde:
Udviklingen i sagbehandlingstiderne i udlændingestyrelsen  

 1996-2000 (8 første måneder) 1996 174 dage 1997 164 dage 1998 131 dage 1999 105 dage 2000 155 dage (8 måneder) Kilde: Talepapir til brug for ministerens besvarelse af  

 samrådsspørgsmål AV i Folketingets Retsudvalg den 5.  

 oktober 2000.
9. Repatriering Udviklingen i antallet af repatrieringer 1993-2000 (første  

 halvår) 1993 1994 1995 1996 1997 1998 1999 2000 I alt 77 199 169 556 391 258 151 96 Indenrigsministeriet: Udlændinge 2000.
10. Integration af flygtninge og indvandrere Erhvervsfrekvens Mænd Kvinder Flygtningelande 50 31 Indvandrerlande 67 50 Den øvrige befolkning 83 74 Kilde: Integration & Arbejdsmarked, Dansk  

 Arbejdsgiverforening, 2001. Der er således en uudnyttet  

 arbejdsressource på mere end 100.0000 personer i det danske samfund  

 blandt indvandrere og flygtninge.
 Overførselsindkomster (indvandrere og den øvrige  

 befolkning) pct.
Andel af 16-66-årige Flygtningelande Indvandrere Øvrige befolkning Midlertidige ydelser Dagpenge 5,1 10,2 3,9 Kontanthjælp 33,2 11,7 1,9 Orlov 0,8 2,2 1,2 Andre 5,9 3,8 2,5 Varige ydelser Efterløn 0,1 1,6 4,1 Overgangsydelse 0,1 1,5 0,9 Førtidspension 5,7 5,6 6,6 Andel i alt 50,9 36,6 21,1 Kilde: Integration & Arbejdsmarked, Dansk  

 Arbejdsgiverforening, 2001.
11. Tosprogede elever Udviklingen i antallet af tosprogede elever i grundskolen i perioden  

 1996-1999 1996/97 1997/98 1998/99 1999/2000 Tosprogede elever 45.552 48.182 51.731 53.588 Pct.
7,7 8,0 8,4 8,6 Kilde: Danmarks Statistik og Undervisningsministeriet.
En  

 tosproget elev er en elev, som kommer fra et hjem, hvor man taler et andet  

 sprog end dansk. (Bekendtgørelse i  

 Undervisningsministeriet).
Bilag 2 Om Ishøjrapporten I går, I dag, I overmorgen III Ishøj 2000, Udarbejdet af kultursociolog Eyvind Vesselbo for  

 Ishøj Kommune Undersøgelsen beskæftiger sig med 145  

 tyrkiske mænd, som kom til Danmark i 1969/70, og som bosatte sig i  

 Ishøj Kommune i perioden 1969/70 til 1989.
Disse 145 tyrkiske mænds familier er nu blevet til i  

 alt 2.813 personer, som befinder sig i Danmark.
Dette er sket gennem  

 familiesammenføringer og fødte børn i Danmark.
Ud af de  

 2.813 personer er 1.341 personer familiesammenført.
 Hvis man tager hele populationen, er 734  

 ægtefæller ud af i alt 747 ægtefæller i de tre  

 generationer familiesammenført i perioden 1969/70-2000. Det betyder,  

 at 98 pct. af samtlige ægtefæller er hentet i Tyrkiet.
 I 1. generation er alle ægtefæller  

 familiesammenført.
 I 2. generation drejer det sig om 97 pct.
I 3. generation er der indgået 62 ægteskaber,  

 og 60 af disse er sket med en personer hentet i Tyrkiet.
Det svarer til 97  

 pct.
Med hensyn til spørgsmålet om personerne er  

 danske statsborgere, når de gifter sig, forholder det sig sådan,  

 at af dem, der i de sidste tre år har hentet en ægtefælle  

 til Danmark, har 62 pct. fået dansk statsborgerskab inden  

 familiesammenføringen.
De tæller således med i den gruppe,  

 der kaldes dansk/nordisk i den landsdækkende statistik over  

 familiesammenføringer.
