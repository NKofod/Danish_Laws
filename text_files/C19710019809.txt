 Kildeskatteloven er senest udsendt som lovbekendtgørelse nr. 448 af 30.  

 september 1971. I nærværende cirkulære redegøres der for en række af  

 bestemmelserne i kildeskatteloven, navnlig bestemmelserne i lovens afsnit  

 I-IV og X om skattepligten, den skattepligtige indkomst og formue,  

 beregningen af indkomst- og formueskatten samt forskudt indkomstår.  

 Cirkulæret træder i stedet for de tidligere udsendte cirkulærer nr. 259 af  

 18. december 1968, nr. 136 af 7. juli 1969, nr. 257 af 15. december 1969 og  

 nr. 206 af 14. august 1970.
Cirkulæret sammenfatter den i de tidligere cirkulærer givne fremstilling  

 af reglerne i kildeskatteloven og indeholder ikke væsentlige ændringer i  

 forhold hertil.
På de punkter, hvor der ved lov nr. 491 af 18. december 1970  

 er sket ændringer i kildeskatteloven, er der dog taget hensyn hertil i det  

 foreliggende cirkulære; det gælder fremstillingen nedenfor i punkterne 7, 24,  

 35, 37, 44 og 58-63.
 Endvidere er der taget hensyn til de ændringer i kildeskatteloven, der er  

 sket ved lov nr. 282 af 9. juni 1971 som følge af loven om beskatningen af  

 pensionsordninger m.v., samt de ændringer i kildeskatteloven, der er sket ved  

 lov nr. 283 af 9. juni 1971 som følge af loven om udskrivning af skat til  

 amtskommunen, jfr. fremstillingen nedenfor i punkterne 18, 22, 23, 35 og 49.  

 Disse ændringer har virkning fra og med indkomståret 1972; indtil da gælder i  

 disse henseender reglerne i lovbekendtgørelse nr. 118 af 16. marts 1971.
Vedrørende bestemmelserne i kildeskatteloven om beskatning ved dødsfald  

 henvises til den udsendte vejledning i reglerne om dødsbobeskatning m.v.
Man  

 henleder dog opmærksomheden på, at der efter den ved lov nr. 491 af 18.  

 december 1970 gennemførte ændring af kildeskattelovens § 37, stk. 4,  

 indrømmes den længstlevende ægtefælle to personfradrag for det indkomstår,  

 hvori dødsfaldet er sket, hvad enten der skiftes efter afdøde i umiddelbar  

 forbindelse med dødsfaldet, eller den længstlevende får fællesboet udleveret  

 til hensidden i uskiftet bo.
Hvis boet skiftes i umiddelbar forbindelse med  

 dødsfaldet, og den længstlevende ægtefælle inden årets udløb har indgået nyt  

 ægteskab, indrømmes der dog kun eet personfradrag for den længstlevende  

 ægtefælle.
 Endvidere henvises der vedrørende bestemmelserne i lovens afsnit V-IX til  

 de af kildeskattedirektoratet udsendte vejledninger og løbende meddelelser.
I.
Skattepligten.
1. Skattepligten efter kildeskatteloven omfatter  

 personer og dødsboer.
I modsætning til den tidligere ordning, hvorefter  

 skattepligten først indtrådte eller ophørte nogen tid efter, at betingelserne  

 var opfyldt, er princippet efter kildeskatteordningen, at skattepligten  

 består netop i den periode, i hvilken skattepligtsbetingelserne er opfyldt,  

 jfr. § 6, stk. 1. Bortset fra enkelte modifikationer indtræder pligten til at  

 svare skat her i landet således under kildeskatteordningen fra det tidspunkt,  

 hvor skattepligtsbetingelserne er opfyldt, ligesom pligten bortfalder fra det  

 tidspunkt, hvor betingelserne ikke længere er opfyldt.
A.
Fuld skattepligt.
 2. I det følgende redegøres for, under hvilke  

 betingelser der foreligger fuld skattepligt her til landet.
Efter kildeskattelovens § 1, nr. 1, omfatter skattepligten for det første  

 personer, der har bopæl her i landet.
Ved afgørelsen af, om denne betingelse  

 er opfyldt, følges hidtidig praksis, d.v.s. at der navnlig lægges vægt på, om  

 den pågældende ved at grunde husstand, leje sig bolig eller ved andre  

 foranstaltninger har tilkendegivet, at han agter at have hjemsted her.
Hvis  

 en person, der hidtil har opholdt sig i udlandet, erhverver bopæl her i  

 landet, indtræder skattepligten dog først, når han tager ophold her.
Som  

 sådant ophold betragtes ikke kortvarig ophold på grund af ferie eller  

 lignende, jfr. § 7, stk. 1.
Der vil være tilfælde, hvor personer, der ved kildeskattelovens  

 ikrafttræden den 1. januar 1970 havde bopæl her i landet, efter de hidtidige  

 regler (statsskattelovens § 2, stk. 1, nr. 2, modsætningsvis) er fritaget for  

 skattepligt som følge af, at de havde varigt ophold i udlandet.
Efter praksis  

 har man ved sådant ophold forstået udlandsophold på mindst 3 år, og  

 skattepligtsophøret er i disse tilfælde regnet tilbage fra udgangen af det  

 kvartal, i hvilket udlandsopholdet er indledt.
Efter § 3, stk. 1, i  

 ikrafttrædelsesloven (lovbekendtgørelse nr. 185 af 8. maj 1969) bliver  

 sådanne personer først fuldt skattepligtige, når de igen tager ophold her i  

 landet.
Der bortses herved fra kortvarig ophold på grund af ferie eller  

 lignende.
Reglen i ikrafttrædelsesloven gælder også, hvor skatteyderen først  

 efter den 1. januar 1970 kan godtgøre, at det før denne dato indledte  

 udlandsophold er af den nævnte varige karakter.
 Eksempel:
 Med bevarelse af bopæl her har en person opholdt sig i udlandet fra august  

 1968. Det viser sig, at udlandsopholdet kommer til at vare i mere end 3 år,  

 idet han først igen tager ophold her den 15. oktober 1971. Da udlandsopholdet  

 har været af varig karakter, betragtes skattepligten som ophørt fra den 1.  

 oktober 1968 og genindtræder fra den 15. oktober 1971.
3. Personer, der ikke har bopæl her i landet, bliver  

 efter § 1, nr. 3, fuldt skattepligtige, hvis de tager ophold her i mindst 6  

 måneder.
Der skal være tale om et sammenhængende ophold på 6 måneder, men  

 skattepligten indtræder, selv om den pågældende inden for de 6 måneder har  

 afbrudt opholdet her og taget kortvarigt ophold i udlandet på grund af ferie  

 eller lignende.
Efter § 8, stk. 1, indtræder skattepligten fra begyndelsen af  

 det ophold, der begrunder skattepligten.
Er et ophold indledt før den 1.  

 januar 1970, medregnes også den del af opholdet, der ligger før denne dato,  

 til udbringelsen af de 6 måneder, men skattepligten regnes kun tilbage fra  

 den 1. januar 1970, jfr. ikrafttrædelseslovens § 3, stk. 3.
 Eksempel:
Uden at tage bopæl har en person opholdt sig her fra den 1. november 1969.  

 Hans ophold ophører den 31. maj 1970, således at opholdet i alt har varet i 7  

 måneder.
Han er da fuldt skattepligtig her i perioden fra den 1. januar 1970  

 til den 31. maj 1970. Hvis opholdet her i stedet var ophørt allerede den 31.  

 marts 1970, således at det i alt kun havde varet i 5 måneder, er den  

 pågældende ikke fuldt skattepligtig her, men er eventuelt begrænset  

 skattepligtig efter reglerne i § 2 i perioden fra den 1. januar 1970 til den  

 31. marts 1970.
I tilfælde, hvor det ikke allerede ved begyndelsen af et ophold her i  

 landet er sikkert, at opholdet vil komme til at strække sig over mindst 6  

 måneder, foretages beskatningen indtil videre efter reglerne for begrænset  

 skattepligtige.
Først når det viser sig, at opholdet vil blive udstrakt eller  

 rent faktisk har strakt sig over mindst 6 måneder, foretages beskatningen -  

 med virkning tilbage til opholdets begyndelse - efter reglerne for fuldt  

 skattepligtige.
4. Personer, der tager ophold her i landet som  

 turister eller i studieøjemed, bliver først fuldt skattepligtige efter § 1,  

 nr. 3, når de med eller uden afbrydelse har opholdt sig her i mere end 365  

 dage inden for et samlet tidsrum af 2 år, jfr. § 8, stk. 2. Skattepligten  

 indtræder i disse tilfælde først fra det tidspunkt, hvor opholdet har varet  

 de 365 dage.
Skattefriheden indtil da er betinget af, at den pågældende ikke  

 driver selvstændig erhvervsvirksomhed her under opholdet, og at han  

 vedvarende er indkomstskattepligtig til sit hjemland efter reglerne for  

 personer, som bor der.
Medens det efter de tidligere regler i ligningslovens  

 § 2, stk. 7 og 8, og finansministeriets bekendtgørelse af 30. april 1948 har  

 været en betingelse for skattefriheden, at den pågældende ikke under sit  

 ophold drev nogen erhvervsmæssig virksomhed her, er der nu sket den ændring  

 heri, at skattefriheden som nævnt er betinget af, at den pågældende ikke  

 driver nogen selvstændig erhvervsvirksomhed her under opholdet.
I modsætning  

 til tidligere kan betingelserne for skattefrihed derfor være opfyldt, selv om  

 den pågældende har indtægt ved lønnet beskæftigelse her under sit ophold.
Det  

 må dog erindres, at vedkommende sædvanligvis vil være begrænset skattepligtig  

 efter § 2, stk. 1, a) af lønindtægten.
Ligningsmyndighedernes afgørelse af,  

 om betingelserne for skattefriheden er opfyldt, er undergivet sædvanlig  

 klageadgang.
5. Personer, der har bopæl i Grønland, og som  

 midlertidig opholder sig her i landet på studier, i lære eller for at modtage  

 anden uddannelse, er ikke skattepligtige efter § 1, nr. 3. Det samme gælder  

 for personer, der er ansat i den danske stats tjeneste med tjenestested i  

 Grønland og midlertidigt opholder sig her i landet.
Ophold af den nævnte  

 karakter vil efter § 3, stk. 5, ikke begrunde fuld skattepligt her i landet  

 for de pågældende.
Reglen i § 3, stk. 5, træder i stedet for den adgang til  

 skattefritagelse, som også tidligere (efter kommuneskattelovens § 3, stk. 2  

 og 3, hvis regler er fulgt tilsvarende ved lempelse af statsskat) har været  

 gældende for sådanne personer under ophold i Syddanmark.
Ifølge praksis efter  

 kommuneskattelovens § 3, stk. 2, har personer hjemmehørende i Grønland været  

 omfattet af fritagelsesadgangen under uddannelsesophold af op til flere års  

 varighed, såfremt de pågældende agtede at vende tilbage til Grønland efter  

 uddannelsens afslutning.
Bestemmelsen i kommuneskattelovens § 3, stk. 3, om  

 skattefritagelse for de i den danske stats tjeneste ansatte personer med  

 tjenestested i Grønland har hovedsagelig været anvendt på personer, der  

 opholdt sig i Syddanmark på permission.
Fritagelsen har tidligere beroet på bevillingsmæssig afgørelse af  

 indenrigsministeren og finansministeren, men er efter kildeskatteloven alene  

 afhængig af, at de i § 3, stk. 5, opstillede betingelser er opfyldt.  

 Ligningsmyndighedernes afgørelse herom er derfor undergivet sædvanlig  

 klageadgang.
Skattefritagelsen omfatter ikke indtægter, for hvilke der  

 eventuelt er begrænset skattepligt efter § 2. Permissionsløn, der udbetales  

 under opholdet i Syddanmark, vedrører arbejdet i Grønland, og er derfor ikke  

 indkomst, for hvilken der er begrænset skattepligt her.
6. Efter § 1, nr. 4, omfatter skattepligten danske  

 statsborgere, som uden at opfylde skattepligtsbetingelserne efter § 1, nr.  

 1-3, gør tjeneste eller varigt opholder sig om bord på skibe med hjemsted  

 her, medmindre de godtgør, at de har bopæl i udlandet, eller at de aldrig har  

 haft bopæl her i landet.
Udenlandsk statsborger, der inden sin tjeneste m.v.  

 om bord senest har været fuldt skattepligtig her, sidestilles med dansk  

 statsborger.
Bestemmelsen i § 1, nr. 4, svarer til den tidligere regel i  

 statsskattelovens § 2, stk. 1, nr. 1, 2. punktum, dog at bestemmelsen nu også  

 omfatter personer, der uden at gøre tjeneste har varigt ophold om bord.  

 Ophold af mindst 6 måneders varighed må anses for varigt ophold i denne  

 henseende.
 7. I § 1, nr. 5, bestemmes, at fuld skattepligt  

 påhviler danske statsborgere, som af staten er udsendt til tjeneste uden for  

 riget (d.v.s. uden for såvel Syddanmark som Færøerne og Grønland), selv om de  

 ikke opfylder skattepligtsbetingelserne i § 1, nr. 1-3. I ligningslovens § 7,  

 litra r, er det bestemt, at udetillæg, hjemflytningstillæg, bosættelsespenge  

 og andre lignende ydelser, der tjener til dækning af merudgifter som følge af  

 tjenesten i udlandet, ikke skal medregnes til de pågældendes skattepligtige  

 indkomst.
Skattepligt efter § 1, nr. 5, påhviler også den med den udsendte person  

 samlevende ægtefælle og de hos dem hjemmeværende børn under 18 år, når  

 ægtefællen og børnene er danske statsborgere og ikke er undergivet  

 indkomstbeskatning til fremmed stat efter reglerne for derboende personer.  

 Ægtefællerne sambeskattes i disse tilfælde efter de sædvanlige regler, medens  

 eventuelle hustruindtægter af den i § 4, stk. 2, omhandlede art undergives  

 særskilt beskatning.
Børnenes indtægter og formue beskattes selvstændigt,  

 jfr. § 5.
Hvis den udsendte tjenestemands ægtefælle og børn ikke er danske  

 statsborgere, er de ikke skattepligtige efter den her omhandlede bestemmelse.  

 I disse tilfælde beskattes de pågældende personer kun af deres indtægter og  

 formue, i det omfang de er begrænset skattepligtige efter § 2. Den udsendte  

 tjenestemand svarer ikke formueskat af ægtefællens formue eller indkomstskat  

 af formueafkastet, selv om der er formuefællesskab mellem ægtefællerne, jfr.  

 § 4, stk. 1. Ægtefælle og børn, der indkomstbeskattes til fremmed stat efter  

 reglerne for derboende personer, er ligeledes undtaget fra beskatning efter §  

 1, nr. 5, og dette gælder, selv om de er danske statsborgere.
Undtagelsen fra  

 den fulde skattepligt efter § 1, nr. 5, omfatter også tilfælde, hvor  

 ægtefællen og børnene svarer skat til en anden fremmed stat end den, hvortil  

 udsendelsen er sket.
8. Selv om en person opgiver sin bopæl her i landet og  

 således ikke opfylder den almindelige betingelse for skattepligt i § 1, nr.  

 1, bliver han efter § 1, nr. 2, fastholdt under beskatningen i de første 4 år  

 efter bopælsopgivelsen.
Det gælder dog ikke, hvis han kan godtgøre, at han  

 efter fraflytningen er undergivet indkomstbeskatning til fremmed stat eller  

 Færøerne efter reglerne for derboende personer.
For personer, hvis skattepligt her til landet er ophørt inden den 1.  

 januar 1970, skal der efter ikrafttrædelseslovens § 3, stk. 2, ved  

 anvendelsen af bestemmelsen i kildeskattelovens § 1, nr. 2, bortses fra bopæl  

 her i landet før dette tidspunkt.
En person, der har opgivet bopæl her før  

 det nævnte tidspunkt, bliver altså ikke igen skattepligtig her den 1. januar  

 1970, selv om der på dette tidspunkt endnu ikke er gået 4 år siden  

 bopælsopgivelsen.
Efter § 7, stk. 2, er det endvidere en betingelse for skattepligten efter  

 § 1, nr. 2, at den tidligere bopæl her i landet har strakt sig over et  

 sammenhængende tidsrum af mindst 4 år.
Ved bestemmelsens anvendelse skal også  

 bopæl her før den 1. januar 1970 medregnes.
En person, der f.eks. opgiver  

 bopæl her den 1. januar 1972, fastholdes derfor som skattepligtig, hvis hans  

 bopælsmæssige tilknytning går tilbage til den 1. januar 1968 eller tidligere.
 Reglen i § 1, nr. 2, gælder ikke, hvor skattepligten her i landet alene  

 grunder sig på ophold her, jfr. § 1, nr. 3. Når der i disse tilfælde sker  

 fraflytning til udlandet, ophører den fulde skattepligt her til landet altså  

 straks ved fraflytningen.
 De tidligere bestemmelser i statsskattelovens § 42, stk. 5 og 6, hvorefter  

 der kunne foretages efterbeskatning for de seneste 5 år af personer, der som  

 følge af bortrejse til udlandet eller af andre grunde ikke var medtaget ved  

 skatteansættelsen, er i forbindelse med kildeskattelovens skærpede regler om  

 beskatningen ved fraflytning her fra landet ophævet ved bestemmelsen i  

 ikrafttrædelseslovens § 22.
9. Der gælder særlige regler for ophold i Grønland,  

 jfr. § 3, stk. 4. Når en person tager ophold i Grønland, bortfalder hans  

 skattepligt her til landet, hvad enten han bevarer bopæl her eller ej,  

 såfremt opholdet i Grønland varer i 2 år eller mere uden anden afbrydelse end  

 ferie og lignende.
Når opholdet i Grønland har haft denne varighed, opnås  

 skattefrihed fra tidspunktet for udrejsen fra Danmark.
For personer, der har  

 opgivet bopæl her, svarer reglen stort set til de tidligere bestemmelser i  

 ligningslovens § 2C.
For personer, der har bevaret bopæl her, sker der en  

 lempelse af de tidligere opholdskrav, som efter praksis vedrørende  

 statsskattelovens § 2, stk. 1, nr. 2, har været 3 år.
For personer, der den 1. januar 1970 opholder sig i Grønland, herunder  

 også sådanne, der har bevaret bopæl her, skal også den del af opholdet, der  

 ligger før den 1. januar 1970, medregnes til udbringelsen af de 2 år.
Ophøret  

 af skattepligten har i disse tilfælde virkning tilbage til udgangen af  

 udrejsekvartalet.
 Personer, der omfattes af § 3, stk. 4, herunder personer, der har bevaret  

 bopæl her, har adgang til at opnå henstand med skattebetalingen, når det må  

 anses for godtgjort, at grønlandsopholdet skal vare mindst 2 år, jfr.  

 finansministeriets bekendtgørelse af 12. januar 1970 og skattedepartementets  

 cirkulære af 8. april 1970. Dette er i overensstemmelse med den tidligere  

 gældende ordning for personer, der var skattepligtige efter ligningslovens §  

 2C, jfr. skattedepartementets cirkulære nr. 59 af 23. marts 1966.
 Om lønmodtagerfradrag i forbindelse med arbejde i Grønland  

 (grønlandsfradrag) gælder der særlige regler i ligningslovens § 9A, der  

 omtales nedenfor i punkt 38.
10. Den fulde skattepligt omfatter foruden personer  

 også dødsboer, der er undergivet skiftebehandling her i landet.
Dødsboer  

 svarer derimod ikke som personer foreløbig skat i løbet af indkomståret, jfr.  

 § 62B.
 11. Efter § 3, stk. 1, er visse personer generelt  

 undtaget fra skattepligt her i landet.
Det gælder for det første kongen og dennes ægtefælle, jfr. § 3, stk. 1,  

 nr. 1. Endvidere medlemmer af det kongelige hus, som er børn af danske  

 konger, eller for hvem der i henhold til grunlovens § 11 er fastsat årpenge,  

 samt de pågældendes ægtefæller, jfr. § 3, stk. 1, nr. 2. Personer, der den 1.  

 april 1968 var medlemmer af det kongelige hus, og som ikke vil være fritaget  

 for skattepligt efter § 3, stk. 1, er ligeledes fritaget for at svare  

 indkomst- og formueskat til staten og folkepensionsbidrag, jfr. § 3, stk. 4,  

 i ikrafttrædelsesloven.
Også de pågældendes ægtefæller undtages efter denne  

 bestemmelse fra skattepligten i det nævnte omfang.
 De foran nævnte undtagelser fra skattepligt omfatter også undtagelse fra  

 enhver form for begrænset skattepligt i henhold til § 2.
 12. Ved bestemmelsen i § 3, stk. 2, om beskatningen af  

 fremmede diplomater m.v. er de tidligere gældende regler afløst af reglerne i  

 den i lovbestemmelsen nævnte Wienerkonvention.
 Beskatningsreglerne er herefter følgende:
Danske statsborgere er som hovedregel fuldt skattepligtige.
Undtagelse fra  

 denne hovedregel gælder alene for repræsentationens chef og det diplomatiske  

 personale, d.v.s. de medlemmer af repræsentationens personale, der har  

 diplomatisk rang.
Disse personer er, selv om de er danske statsborgere,  

 fritagne for fuld skattepligt i medfør af § 1, men de er begrænset  

 skattepligtige i overensstemmelse med reglerne i § 2.
 Udenlandske statsborgere.
 Repræsentationens chef og det diplomatiske personale er fritagne for fuld  

 skattepligt i medfør af § 1, men de er begrænset skattepligtige i  

 overensstemmelse med reglerne i § 2.
 Det administrative og tekniske personale er, såfremt de ikke har fast  

 bopæl her i landet, fritagne for fuld skattepligt i medfør af § 1, men de er  

 begrænset skattepligtige i overensstemmelse med reglerne i § 2.
 Tjenestepersonale (d.v.s. personale, beskæftiget som hushjælp, aflønnet af  

 udsenderstaten) samt private tjenestefolk er fritagne for beskatning af  

 indtægter i forbindelse med tjenesten (den fra ambassaden oppebårne løn), men  

 kun, såfremt de ikke har fast bopæl her i landet.
 Familiemedlemmer til repræsentationens chef, til det diplomatiske  

 personale samt til det administrative og tekniske personale og tilhørende  

 disses husstand er fritagne for beskatning i samme omfang som det pågældende  

 medlem af repræsentationen.
Det skal bemærkes, at beskatning efter Wienerkonventionens regler ikke kan  

 ske i strid med bestemmelserne i en mellem Danmark og vedkommende fremmede  

 land indgået dobbeltbeskatningsoverenskomst.
Opmærksomheden henledes navnlig  

 på den i mange af overenskomsterne optagne regel om, at beskatningsretten til  

 lønninger m.v., der udbetales af en af staterne, tilkommer denne stat.
§ 3,  stk. 3, indeholder bestemmelser om undtagelse  

 fra skattepligt for konsularembedsmænd.
Reglerne svarer til de tidligere  

 bestemmelser herom i statsskattelovens § 3, stk. 1, nr. 2, og ligningslovens  

 § 3, stk. 1.
B.
Begrænset skattepligt.
13. Kildeskattelovens § 2 indeholder regler om  

 begrænset skattepligt for personer, der ikke omfattes af bestemmelserne i §  

 1, og for dødsboer, der behandles i udlandet.
Den begrænsede skattepligt  

 gælder således for personer, der ikke er skattepligtige her i landet efter  

 nogen af reglerne i § 1. Det vil især dreje sig om personer, der har bopæl i  

 udlandet.
Reglerne i § 2, stk. 1, c) og d), svarer stort set til de tidligere regler  

 (i statsskattelovens § 2, stk. 1, nr. 3, jfr. ligningslovens § 3, stk. 2) om  

 begrænset skattepligt for udenlandske personer, der driver erhvervsvirksomhed  

 eller ejer fast ejendom her i landet eller nyder indtægt af et her i landet  

 oprettet familiefideikommis.
Det fastslås dog udtrykkeligt, at den begrænsede  

 skattepligt som følge af erhvervsvirksomhed er betinget af, at virksomheden  

 udøves fra et fast driftssted her i landet, hvorved forstås et fast  

 forretningssted, hvor et foretagendes virksomhed helt eller delvis udøves i  

 den hensigt at opnå en fortjeneste.
Den begrænsede skattepligt skal endvidere  

 omfatte alle tilfælde, hvor den pågældende har ret til andel i overskud af en  

 herværende virksomhed.
Dette svarer til den inden for selskabsbeskatningen  

 gældende ordning vedrørende begrænset skattepligt, jfr. selskabsskattelovens  

 § 2, stk. 1, a). En udlænding bliver således skattepligtig her i landet,  

 såfremt han har ydet en herværende erhvervsvirksomhed et lån og som vederlag  

 herfor har betinget sig en andel i den pågældende virksomheds nettooverskud.  

 Også bortforpagteren af en ejendom må, som ejer af ejendommen, anses for  

 skattepligtig efter § 2.
 Den begrænsede skattepligt efter § 2, stk. 1, c) og d), omfatter også  

 formueskattepligt vedrørende den formue, hvorfra de pågældende indtægter  

 hidrører, og gæld og andre byrder kan kun fratrækkes i det omfang, de hviler  

 på denne formue, jfr. § 2, stk. 2, 3. pkt.
14. I øvrigt er der ved kildeskatteloven sket  

 væsentlige udvidelser af den begrænsede skattepligt.
Den skal efter § 2, stk.  

 1, a), også gælde for indkomst oppebåret her fra landet af den i § 43, stk.  

 1, nævnte art, d.v.s. enhver form for vederlag i penge samt i forbindelse  

 hermed ydet fri kost og logi for personligt arbejde i tjenesteforhold,  

 herunder løn, feriegodtgørelse, honorar, tantieme, provision, drikkepenge og  

 lignende ydelser.
Det samme skal gælde for de i § 43, stk. 2, opregnede  

 indkomstarter, når de efter finansministerens bestemmelse skal henregnes til  

 A-indkomst, jfr. § 2, stk. 1, b). I finansministeriets bekendtgørelse af 28.  

 marts 1969 om A-indkomst og om registrering af indeholdelsespligtige efter  

 kildeskatteloven er det fastsat, hvilke af de i § 43, stk. 2, omhandlede  

 indkomstarter, der skal anses som A-indkomst.
Endvidere er det ved  

 finansministeriets bekendtgørelse af 23. december 1970 bestemt, at  

 understøttelser og lignende ydelser af skattepligtig art, der udredes af  

 offentlige myndigheder eller institutioner efter forsorgsloven,  

 revalideringsloven samt loven om mødrehjælpsinstitutioner, fra og med  

 indkomståret 1971 skal anses for A-indkomst.
Hvor en person, der ikke er  

 fuldt skattepligtig her i landet, har indkomst af en af disse indkomstarter,  

 er han herefter begrænset skattepligtig af denne indkomst.
Efter § 3, stk. 6, er personer, der er hjemmehørende i Grønland, dog  

 fritaget for skattepligt af indtægt i form af pension, ventepenge og lignende  

 ydelser, der har sammenhæng med et tidligere tjenesteforhold.
Fritagelsen  

 omfatter kun personer, som har bopæl i Grønland, og som efter principperne i  

 § 85 i den grønlandske tjenestemandslov (d.v.s. efter det såkaldte  

 fødestedskriterium) anses for hjemmehørende i Grønland.
Personer, der her fra  

 landet har været udsendt til Grønland, og som efter at være blevet  

 pensioneret forbliver boende i Grønland, er således ikke omfattet af  

 fritagelsen, men er begrænset skattepligtige af pensionsindtægten.
Den begrænsede skattepligt af lønindtægt m.v. er som nævnt betinget af, at  

 indkomsten er oppebåret her fra landet.
Heraf følger, jfr. § 44, b), at  

 begrænset skattepligt ikke foreligger, når indkomsten er udbetalt af  

 personer, selskaber og foreninger m.v., der ikke har hjemting her i landet.  

 Hjemting her i landet har navnlig personer, der har bopæl her, jfr.  

 retsplejelovens § 235, og foreninger og selskaber, hvis  

 hovedforretningslokale er beliggende her, jfr. retsplejelovens § 238 og  

 firmalovens § 34. Aktieselskaber har hjemting her i landet, når selskabets  

 hovedkontor eller, for udenlandske aktieselskabers vedkommende, den  

 pågældende forretningsafdelings kontor findes her, jfr. aktieselskabslovens §  

 84. Selv om den, for hvis regning den pågældende indkomst udbetales, ikke har  

 hjemting her i landet, omfattes indkomsten dog af den begrænsede skattepligt,  

 såfremt udbetalingen foretages af en dertil befuldmægtiget, der har hjemting  

 her, jfr. § 46, stk. 4.
For den begrænsede skattepligt efter § 2, stk. 1, a), er det en  

 betingelse, ikke alene at indkomsten er oppebåret her fra landet, men tillige  

 at den hidrører fra virksomhed udført her i landet.
Hvor en herværende  

 arbejdsgiver udbetaler lønning for arbejde udført i udlandet eller på  

 Færøerne eller i Grønland, er indkomstmodtageren derfor ikke skattepligtig  

 heraf, medmindre han er fuldt skattepligtig her efter § 1.
 Lønindtægt indtjent om bord på dansk skib er, i det omfang der ikke sker  

 beskatning efter sømandsskatteloven, omfattet af begrænset skattepligt efter  

 § 2, stk. 1, a).
 Den begrænsede skattepligt i henhold til § 2, stk. 1, a) og b), gælder  

 alene for indkomsten, men ikke for formuen, ligesom udgifter kun kan  

 fratrækkes i det omfang, de vedrører disse indtægter, jfr. § 2, stk. 2, 1.  

 pkt.
 Der kan blive tale om tilbagebetaling af indeholdt skat i tilfælde, hvor  

 Danmark i henhold til dobbeltbeskatningsaftale med fremmed stat er forpligtet  

 til helt eller delvis at frafalde beskatningen af den pågældende A-indkomst.
15. Lovens § 2, stk. 1, e) - tillige med den  

 tilsvarende bestemmelse i selskabsskattelovens § 2, stk. 1, c) - indeholder  

 en speciel udvidelse af den begrænsede skattepligt til også at omfatte  

 udbytteindtægter, hvori der efter § 65 skal foretages indeholdelse af  

 udbytteskat.
Denne skattepligt gælder ligesom skattepligten efter § 2, stk.  

 1, a) og b), kun indkomsten, idet der ikke foreskrives begrænset  

 formueskattepligt for så vidt angår de aktier m.v., hvorfra udbyttet  

 hidrører.
Der skal ikke foretages selvangivelse eller skatteansættelse af  

 udbyttet, idet indkomstskattepligten, jfr. § 2, stk. 2, 2. pkt., er endeligt  

 opfyldt ved indeholdelsen af udbytteskatten, der i disse tilfælde fuldt ud  

 tilfalder statskassen.
De i § 3, stk. 1, nævnte kongelige personer og dødsboer er generelt  

 undtaget fra skattepligt og dermed også fra skattepligt efter § 2, stk. 1,  

 e). I disse tilfælde vil der efter begæring blive udbetalt den pågældende et  

 beløb svarende til 30 pct. af det erhvervede udbytte, jfr. § 67, stk. 3. Det  

 samme gælder, hvor udbyttet tilfalder selskaber og foreninger m.v., der er  

 undtaget fra skattepligt efter selskabsskattelovens § 3, stk. 1, eller de i  

 samme lovs § 1, stk. 1, nr. 5 og 6, nævnte foreninger, når disse ikke  

 opfylder de opstillede betingelser for skattepligt.
Endvidere kan der blive  

 tale om tilbagebetaling i tilfælde, hvor Danmark i henhold til  

 dobbeltbeskatningsaftale med fremmed stat er forpligtet til helt eller delvis  

 at frafalde udbytteskatten.
Der henvises til skattedepartementets cirkulære  

 af 8. maj 1970 om modregning og tilbagebetaling af udbytteskat.
 II. Ægtefællers beskatning.
A.
Sambeskatning.
16. Efter kildeskattelovens § 4, stk. 1, beskattes den  

 gifte mand af hustruens indkomst og formue, hvis begge ægtefællerne er fuldt  

 skattepligtige her i landet efter lovens § 1. Er hustruen ikke fuldt  

 skattepligtig her i landet, medregnes hendes indkomst og formue altså ikke  

 ved mandens indkomst- og formueopgørelse.
Er hun begrænset skattepligtig  

 efter lovens § 2, ansættes hun selvstændigt til skat i det for sådanne  

 skatteydere foreskrevne omfang.
Hvis det er manden, der ikke er fuldt  

 skattepligtig, ansættes hustruen selvstændigt af sin fulde indkomst og  

 formue.
Hvis begge ægtefæller kun er begrænset skattepligtige her i landet,  

 ansættes de hver for sig selvstændigt efter reglerne i lovens § 2.
 Fra reglen om sambeskatning gøres i § 4, stk. 2, en vigtig undtagelse,  

 idet hustruen skal ansættes særskilt til skat af en række indkomstarter.  

 Reglerne om denne særskilte beskatning omtales i cirkulæret under pkt. 18 ff.
Sambeskatningen er endvidere betinget af, at hustruen samlever med  

 ægtemanden.
Ved afgørelsen af, om denne betingelse er opfyldt, finder praksis  

 på dette område før kildeskatteloven anvendelse.
17. I § 6, stk. 2, bestemmes, at sambeskatningen for  

 indkomstens vedkommende vedvarer, sålænge betingelserne for sambeskatning er  

 opfyldt.
For formuens vedkommende sker der kun sambeskatning, når  

 betingelserne herfor er opfyldt ved udløbet af det pågældende indkomstår.
 Sambeskatningen indtræder ved ægteskabs indgåelse fra og med det  

 indkomstår, hvori ægteskabet indgås, jfr. § 9. Det er dog kun hustruens  

 indtægt efter ægteskabets indgåelse, der skal medregnes hos ægtemanden.  

 Hustruens indtægt i det pågældende indkomstår før ægteskabets indgåelse  

 beskattes hos hende tilligemed eventuel særskilt indkomst, som hun måtte have  

 oppebåret i tiden efter ægteskabets indgåelse. Ægtefællernes samlede formue  

 ved indkomstårets udløb beskattes hos manden for hele det pågældende  

 indkomstår.
 Ved separation eller skilsmisse beskattes hustruen for det indkomstår,  

 hvori separationen eller skilsmissen indtræder, af særskilt indkomst indtil  

 separationen eller skilsmissen samt af sin samlede indkomst efter dette  

 tidspunkt, jfr. § 10, stk. 1. Hun ansættes til formueskat for hele  

 indkomståret af sin formue ved udløbet af indkomståret.
 Hvor samlivet ophæves uden separation eller skilsmisse (faktisk  

 adskillelse), ophører sambeskatningen først med udløbet af det indkomstår,  

 hvori ophævelsen finder sted, jfr. § 10, stk. 2. For dette indkomstår  

 ansættes hustruen således kun af særskilt indkomst ligesom for de tidligere  

 indkomstår, hvori ægtefællerne har samlevet. Ægtemanden ansættes i disse  

 tilfælde til formueskat af ægtefællernes samlede formue for det indkomstår,  

 hvori adskillelsen finder sted.
 Genoptager et ægtepar samlivet, indtræder sambeskatning igen ganske som  

 for nygifte efter de i § 9 indeholdte regler, jfr. § 10, stk. 3.
B.
Særskilt beskatning.
18. Lovens § 4, stk. 1, opretholder som foran nævnt  

 principielt sambeskatning af ægtefæller.
Det gælder fuldt ud for så vidt  

 angår formuen, medens der for indkomstens vedkommende gøres undtagelse for en  

 række indkomstarter.
Efter bestemmelsen i § 4, stk. 2 skal den gifte kvinde  

 under sambeskatning ansættes særskilt til skat af følgende indtægter:
a.
Indkomst ved selvstændig virksomhed.
b.
Indkomst ved arbejde for fremmede.
c.
Arbejdsløshedsunderstøttelse.
d.
Sygeløn og sygedagpenge.
e.
Invaliderente.
f.
Pensionsudbetalinger m.v., som er indkomstskattepligtige efter § 20 i  

 lov om beskatningen af pensionsordninger m.v., når hustruens arbejdsgiver har  

 ydet bidrag til ordningen.
g.
Invalidepensionsbeløb, der alene tilkommer hustruen.
 Også den foreløbige beskatning skal ske særskilt for hustruen i de nævnte  

 tilfælde, således at hun får sit eget skattekort til brug ved indeholdelse i  

 A-indkomst og egen skattebillet, hvor det drejer sig om B-indkomst.
 19. Afgørelsen af, om hustruen udøver en selvstændig  

 virksomhed må ske efter samme retningslinier, som er lagt til grund i den  

 tidligere praksis vedrørende indrømmelse af hustrufradrag.
Der skal være tale om en virksomhed af en vis varighed.
Mere tilfældige  

 indkomsterhvervelser ved spil, lotteri eller spekulation kan ikke anses for  

 indvundet ved selvstændig virksomhed.
Virksomheden skal udøves uden væsentlig  

 bistand fra manden, for at den kan betegnes som selvstændig.
Det er uden  

 betydning, om ægtemanden har tilvejebragt den for virksomheden nødvendige  

 kapital.
Hvor ægtefæller har samme uddannelse, kan der foreligge et vist  

 samarbejde mellem ægtefællerne om virksomheden, uden at den derfor mister sin  

 selvstændige karakter.
F.eks. kan ægtefællerne drive deres virksomhed fra  

 fælles lokaler og med fælles medhjælp.
Det vil ofte være tilfældet indenfor  

 erhverv som læge, tandlæge, advokat, arkitekt og lign.
Det må dog kræves, at  

 ægtefællerne har hver sin kundekreds, og at det ved regnskab kan godtgøres,  

 hvad hustruens indtægt andrager.
Det er en betingelse, at virksomheden kræver en vis aktiv indsats.  

 Bortforpagtning af ejendom eller virksomhed anses således ikke for  

 selvstændig virksomhed, og det samme gælder besiddelse af et en- eller  

 tofamilieshus.
Hvor det drejer sig om en udlejningsejendom, kan en vis del af  

 overskuddet anses for hustruens særskilte indkomst, såfremt hun selv udfører  

 de funktioner, som normalt påhviler en ejendoms administrator.
Beløbet  

 ansættes skønsmæssigt efter, hvad der kan anses for at svare til det sparede  

 administrationsvederlag.
Hustruens deltagelse i et interessentskab vil ikke i  

 sig selv kunne anses for selvstændig virksomhed.
Dertil kræves, at hun tager  

 aktivt del i den almindelige drift af den pågældende erhvervsvirksomhed.
20. Opgørelsen af hustruens indkomst ved sælvstændig  

 erhervsvirksomhed skal som hovedregel ske efter de sædvanlige regler herom.  

 Heraf følger bl.a., at der foretages fradrag for de driftsudgifter, der  

 vedrører hustruens erhvervsvirksomhed, jfr. også lovens § 26, stk. 1. Renter  

 af lån kan fradrages, i det omfang lånet må anses for passende i forhold til  

 virksomhedens art og omfang.
Der kan ikke i driftsregnskabet medtages  

 renteindtægter eller udbytteindtægter ud over indtægt af en for virksomheden  

 nødvendig driftskapital.
 Hvor ægtemanden har bistået i mindre væsentligt omfang ved virksomhedens  

 drift, f.eks. ved regnskabsføring eller budtjeneste, kan der ved  

 indkomstopgørelsen fradrages et passende vederlag for dette arbejde.
 Driver ægtefællerne hver sin virksomhed i fælles lokaler, må der ske en  

 forholdsmæssig fordeling af husleje m.v. efter den anvendelse, ægtefællerne  

 gør af lokalerne.
Hvis en ægtefælle overdrager eller overfører aktiver til den anden  

 ægtefælle til anvendelse i dennes erhvervsvirksomhed, skal der ikke ske  

 beskatning af fortjeneste herved, og der kan ikke fradrages tab, jfr. §26A.  

 Dette gælder også, hvor overdragelsen omfatter en hel virksomhed.
Når aktiver  

 overdrages eller overføres fra den ene ægtefælle til den anden, indtræder  

 denne i retten til afskrivninger.
Disse beregnes, som om den anden ægtefælle  

 selv havde anskaffet aktivet til det tidspunkt og for det beløb, hvortil det  

 i sin tid er anskaffet.
Afskrivninger før overdragelsen anses herved som  

 foretaget af den ægtefælle, der har fået aktivet overdraget.
Ved senere  

 afståelse af aktivet beregnes fortjeneste eller tab ud fra tilsvarende  

 forudsætninger.
Beskatningen af fortjeneste eller fradraget for tab sker  

 fuldt ud hos den ægtefælle, der har afstået aktivet til trediemand, uanset om  

 den ægtefælle, der først har haft aktivet, har foretaget afskrivning på det.
De lige nævnte regler gælder ikke ved overdragelse af varer fra den  

 ægtefælles virksomhed til den anden agtefælles virksomhed.
Betalingen for  

 sådanne leverancer indgår derfor på sædvanlig måde i driftsregnskabet.
Det er  

 dog en forudsætning, at der ikke er afveget fra de priser, som ville blive  

 beregnet i et forretningsmæssigt forhold mellem uafhængige kontraktspartnere.
21. Hustruens indkomst ved arbejde for fremmede  

 undergives særskilt beskatning.
Om der foreligger arbejde for fremmede  

 afgøres efter de samme retningslinier, som er lagt til grund for den  

 tidligere praksis vedrørende hustrufradrag.
Der skal således ikke ske  

 særskilt beskatning, hvor hustruen er ansat som lønmodtager i mandens  

 virksomhed, eller hvor ægtemanden aflønner hustruen af sin provisionsindtægt  

 o.lign.
Hvor mand og hustru er ansat under et hos den samme arbejdsgiver mod  

 et samlet vederlag, sker der særskilt beskatning af hustruen, såfremt det kan  

 godtgøres, hvor stor en del af den samlede aflønning der er vederlag for  

 hustruens arbejde.
Hvis hustruen er ansat i et interessentskab, hvori manden  

 er medinteressent, skal hendes indtægt fra interessetskabet kun beskattes  

 særskilt, når hun arbejder for interessentskabet som sådant og ikke blot som  

 medhjælp for manden.
Desuden må det kræves, at hendes vederlag er fastsat ud  

 fra sædvanlige lønmæssige principper.
22. Fradrag, som indrømmes ved opgørelsen af den  

 skattepligtige indkomst, foretages efter § 26, stk. 1, i hustruens særskilte  

 indkomst, når de er knyttet til indtægter, der skal beskattes som særskilt  

 indkomst.
Det gælder således de i lovens § 24 omhandlede udgifter, der som  

 regel er forbundet med erhvervelse af indtægt ved lønarbejde.
Fradraget ydes  

 her med et fast beløb på 1.500 kr. årlig, dog højst 20 pct. af lønindtægten.  

 Dette fradrag beregnes altså for hver ægtefælle for sig på grundlag af deres  

 lønindtægt.
Størrelsen af hustruens lønmodtagerfradrag er ikke afhængig af,  

 hvorledes ægtemandens eventuelle lønmodtagerfradrag er opgjort.
Overstiger  

 hustruens udgifter af den i § 24 nævnte art det faste fradrag, får hun i  

 stedet fradrag for de samlede faktiske udgifter, jfr. § 25.
 Præmier og bidrag til en pensionsordning for hustruen kan kun fradrages  

 ved opgørelsen af hendes særskilte indkomst, hvs beløbene er  

 fradragsberettigede efter § 18 i loven om beskatningen af pensionsordninger  

 m.v. og også hustruens arbejdsgiver yder eller har ydet bidrag til ordningen.  

 Hvis hustruen efter ophøret af et ansættelsesforhold viderefører  

 pensionsordningen derfra ved egne præmier eller bidrag, skal disse præmier  

 eller bidrag også i denne periode fradrages ved opgørelsen af hustruens  

 særskilte indkomst.
 Hustruens bidrag til en ordning, der omfattes af pensionsbeskatningslovens  

 § 50 eller til selvpensioneringskonto eller børneopsparingskonto kan ikke  

 fradrages i hendes særskilte indkomst, men skal fradrages ved ægtemandens  

 indkomstopgørelse, i det omfang de kan rummes inden for den i  

 pensionsbeskatningslovens § 50, stk. 2, fastsatte beløbgrænse på 3.000 kr.
23. Invaliderente tillagt hustruen vil være særskilt  

 for hende, selv om hun ikke tidligere har haft erhverv.
Pensionsudbetalinger  

 m.v. til hustruen efter § 20 i loven om beskatningen af pensionsordninger  

 m.v. er kun særskilt indkomst for hende, hvis de hidrører fra en  

 pensionsordning, hvortil der ydes eller har været ydet bidrag fra hendes  

 arbejdsgiver.
Det er således ikke en betingelse, at arbejdsgiveren har  

 bidraget til pensionsordningen i hele præmiebetalings- eller bidragsperioden.  

 Det får betydning i tilfælde, hvor den pågældende efter ansættelsesforholdets  

 ophør selv har videreført pensionsordningen udelukkende med egne bidrag,  

 eller hvor hun ved ansættelsen har medbragt en privat tegnet livrente- eller  

 pensionsforsikring, som er indgået i en pensionsordning med arbejdsgiveren.  

 Pension, der hidrører fra ansættelse i staten eller anden offentlig tjeneste,  

 er omfattet af den særskilte beskatning.
Derimod omfattes ikke ydelser i  

 henhold til privat tegnede livrente-eller pensionsforsikringer eller  

 indeksordninger, hvor der ikke i nogen periode er ydet bidrag fra hustruens  

 arbejdsgiver, og det gælder, selv om forsikringen eller indeksordningen er  

 omfattet af reglerne i afsnit I i pensionsbeskatningsloven.
Invalidepension er kun særskilt indkomst for hustruen, når den alene er  

 tillagt hende.
Får også ægtemanden invalidepension, eller får han  

 folkepension, ydes ægtefællernes pension undet eet, og det samlede beløb  

 beskattes hos ægtemanden.
Hvis ægtemanden får tillagt pensionen med  

 tilbagevirkende kraft, sker beskatningen af hustruens invalidepension fra  

 dette tidligere tidspunkt at regne hos ægtemanden.
 Folkepension beskattes altid hos ægtemanden, hvad enten begge ægtefæller  

 får folkepension eller kun hustruen.
24. Hvis der ved opgørelsen af hustruens særskilte  

 indkomst fremkommer underskud, skal dette i videst muligt omfang modregnes i  

 ægtemandens skattepligtige indkomst for samme indkomstår, jfr. § 26, stk. 2.  

 Er denne indkomst mindre end hustruens underskud, overføres det overskydende  

 beløb efter reglerne i ligningslovens § 15 til fradrag i hustruens særskilte  

 indkomst for efterfølgende indkomstår.
Fremkommer der underskud ved  

 opgørelsen af ægtemandens skattepligtige indkomst, modregnes underskuddet i  

 videst muligt omfang i hustruens særskilte indkomst for samme indkomstår.
Er  

 underskuddet større end den særskilte indkomst, overføres det resterende  

 beløb til fradrag i ægtemandens skattepligtige indkomst for efterfølgende  

 indkomstår efter reglerne i ligningslovens § 15. Overførsel af underskud til  

 fradrag i den anden ægtefælles indkomst kan dog kun ske, når ægtefællerne er  

 sambeskattet ved udgangen af indkomståret.
Hvor der skal ske overførsel af et ikke udnyttet underskud til det  

 følgende indkomstår efter ligningslovens § 15, idet underskuddet ikke fuldt  

 ud har kunnet modregnes i den anden ægtefælles indkomst efter § 26, stk. 2,  

 skal det i første række modregnes i den pågældendes egen indkomst i det  

 følgende indkomstår.
Er denne ikke tilstrækkelig til, at det resterende  

 underskud kan modregnes fuldt ud i den, skal resten modregnes i den anden  

 ægtefælles indkomst for dette indkomstår.
Et eventuelt endnu resterende  

 underskud overføres til det følgende indkomstår, hvor der forholdes på  

 tilsvarende måde.
Derefter er videre overførsel udelukket efter  

 ligningslovens § 15.
Hustruens overførte underskud fra 1971, 25.000 kr., modregnes først i  

 hendes indkomst i 1972 på 7.000 kr.
Resten af underskuddet modregnes i  

 mandens indkomst på 12.000 kr.
Det herefter stadig uudnyttede underskud på  

 6.000 kr. overføres til 1973, hvor det først modregnes i hustruens indkomst  

 og derefter eventuelt i mandens indkomst.
Et herefter eventuelt resterende  

 underskud kan ikke overføres til 1974.
 Opmærksomheden henledes på bestemmelsen i lov om særlig indkomstskat m.v.  

 § 9, stk. 4, hvorefter underskud i den skattepligtige almindelige indkomst  

 med virkning fra og med indkomståret 1968 kan fradrages i skattepligtig  

 særlig indkomst for samme indkomstår.
Ved anvendelse af reglen om overførsel af underskud mellem ægtefæller skal  

 der ved opgørelsen af ægtefællernes indkomst ses bort fra indtægter, der  

 beskattes i udlandet og ikke her i landet.
Dette kan forekomme, hvor en  

 indtægt vel skal medregnes i den ansattes skattepligtige indkomst, men der  

 dog efter dobbeltbeskatningsaftale med fremmed stat ikke skal svares skat her  

 i landet af denne indtægt.
Hvis en person, der bor her i landet, f.eks. har  

 lønnet arbejde i Tyskland, medens hans hustru har særskilt beskattet indkomst  

 her i landet, skal et underskud på ægtefællernes ejendom her i landet fragå i  

 mandens indkomst.
Selv om den tyske lønindtægt ikke medfører skattesvarelse  

 her til landet, skal den indgå i hans skattepligtige indkomst her i landet og  

 får betydning ved skatteberegningen vedrørende hans øvrige indtægt.
Derimod  

 skal lønindtægten ikke tages i betragtning ved afgørelsen af, om manden har  

 en negativ skattepligtig indkomst, der kan overføres til hustruen, og  

 ejendomsunderskuddet vil således, i det omfang manden ikke har danske  

 indtægter, hvori underskuddet kan fratrækkes, kunne overføres til fradrag i  

 hustruens indkomst.
Kun det herefter eventuelt resterende underskud kan  

 overføres til de følgende indkomstår efter ligningslovens § 15.
25. Også af særlig indkomst foretages i et vist omfang  

 særskilt ansættelse af den gifte kvinde.
Efter § 1, stk. 2, i lov om særlig  

 indkomstskat m.v., jfr. lovbekendtgørelse nr. 450 af 30. september 1971,  

 ansættes hustruen særskilt af følgende former for særlig indkomst:
 1. Fortjenester eller tab af den i § 2 anførte art ved  

 afståelse af formuegoder hørende til hustruens virksomhed.
 2. Godtgørelser og gratialer m.v. af den i § 2, nr. 9,  

 10, 14 og 15 nævnte art.
 3. Beløb af den i § 2, nr. 11 og 12 omhandlede art.
 De fradrag, der indrømmes ved opgørelse af særlig indkomst og beregning af  

 særlig indkomstskat, indrømmes for hver ægtefælle for sig.
 Der henvises til skattedepartementets cirkulære af 15. oktober 1969 om  

 ændring af loven om særlig indkomstskat m.v.
26. Om beregningen af skatten for ægtefæller henvises  

 til bemærkningerne nedenfor under afsnit V.
Reglerne om, hvorledes ægtefæller  

 skal selvangive m.v., omhandles i afsnit VII.
III.
Børns beskatning.
 27. Efter kildeskatteloven er børn altid selvstændig  

 skattepligt undergivet uanset deres alder, og uanset om de er hjemmeværende  

 eller ikke, jfr. lovens § 5, stk. 1.
28. Opfylder barnet betingelserne for fuld eller  

 begrænset skattepligt her i landet, skal det derfor principielt  

 skatteansættes på samme måde som andre skatteydere.
Af praktiske grunde er  

 det dog bestemt, at et barn under 15 år kun skal indgive selvangivelse og  

 medtages ved skatteansættelsen, hvis det i indkomståret har haft  

 skattepligtig indkomst eller ved indkomstårets udløb ejer skattepligtig  

 formue, jfr. lovens § 82. Er barnet fyldt 15 år ved indkomstårets begyndelse,  

 skal det altid indgive selvangivelse efter de almindelige regler herom og  

 medtages ved skatteansættelsen.
29. I visse tilfælde, som omhandles i lovens § 5, stk.  

 2-4, skal indtægt og formue, der hidrører fra forældrene, ikke medregnes til  

 barnets skattepligtige indkomst og formue, men indgå i forældrenes  

 beskatningsgrundlag, som oftest ved at disse afskæres fra fradragsret for  

 beløbene ved deres egen opgørelse.
Med forældre sidestilles i de pågældende  

 bestemmelser stedforældre og plejeforældre.
Som forældre anses også  

 adoptivforældre.
Den første af reglerne, jfr. § 5, stk. 2, angår indtægtsnydelse eller  

 formue, som barnet har modtaget som gave fra forældrene.
Som gave anses også  

 arveforskud.
Sådan indtægtsnydelse eller formue og dennes afkast skal  

 beskattes hos giveren, og ikke hos barnet.
Det er dog en betingelse, at  

 giveren er fuldt skattepligtig her.
I modsat fald skal beskatning ske hos  

 barnet, for så vidt dette selv er skattepligtigt her.
Beskatningsordningen  

 efter § 5, stk. 2, gælder endvidere kun til udløbet af det kalenderår, i  

 hvilket barnet fylder 18 år, eller til barnet indgår ægteskab.
De indtægter,  

 som barnet opnår af indtægtsnydelsen eller formuen efter udløbet af det  

 kalenderår, i hvilket det fylder 18 år, eller efter at det har indgået  

 ægteskab, medregnes altid til dets egen skattepligtige indkomst eller til  

 indkomsten for den ægtefælle, det sambeskattes med.
Efter de nævnte  

 tidspunkter medregnes endvidere formuen til barnets egen skattepligtige  

 formue, eventuelt dets ægtefælles formue.
Ydes gaven til barnet, ved at forældrene overdrager dette et allerede  

 foreliggende aktiv f.eks. en aktie eller en obligation, skal forældrene  

 indtil de førnævnte tidspunkter fortsat selv medregne indtægterne af aktivet  

 til deres skattepligtige indkomst og medtage aktivet i deres skattepligtige  

 formue.
Ydes gaven derimod ved, at forældrene påtager sig en forpligtelse til  

 at udrede en løbende ydelse (som ikke er underholdsbidrag) eller en  

 gældsforpligtelse over for barnet, kommer beskatningen hos forældrene til at  

 ske ved, at disse er afskåret fra at udøve fradragsret for ydelserne eller  

 renterne ved indkomstopgørelsen.
De kan heller ikke fradrage kapitalværdien  

 af de løbende ydelser eller gælden ifølge gavegældsbrev ved formueopgørelsen.  

 Dette resultat følger i øvrigt tillige af bestemmelserne i ligningslovens §§  

 14, stk. 3, 17 og 21 (der dog ikke afskærer fradragsret for gavegælden ved  

 formueopgørelsen). Bestemmelserne i ligningsloven afskærer fradragsretten  

 uanset barnets alder, og uanset om det har indgået ægteskab.
Giveren vil  

 derfor også efter de førnævnte tidspunkter være afskåret fra fradragsret,  

 uanset at beløbene da er genstand for beskatning hos barnet.
Er den barnet tillagte indtægtsnydelse eller formue kun delvis ydet som  

 gave, idet barnet i et vist omfang har ydet forældrene vederlag, behandles  

 kun den til gaveandelen svarende del af indtægterne og formuen efter reglerne  

 i § 5, stk. 2, og i de pågældende ligningslovsbestemmelser.
Den øvrige del er  

 derimod altid skattepligtig hos barnet og beskattes ikke hos forældrene.
Beskatningsordningen efter § 5, stk. 2, gælder, uanset om barnet er  

 hjemmeværende hos den pågældende giver eller ikke.
Den gælder endvidere, selv  

 om indtægtsnydelsen eller formuen er tillagt barnet før kildeskattens  

 ikrafttræden.
Har barnet modtaget gaven før den 1. januar 1969, og var barnet  

 ved modtagelsen af gaven selvstændigt skattepligtig som følge af, at det  

 forinden havde modtaget en formue ved arv eller gave fra andre end  

 forældrene, sker beskatningen dog fortsat hos barnet.
I andre tilfælde, hvor  

 gaven er tillagt et barn før kildeskattens ikrafttræden, og barnet selv er  

 beskattet af indtægterne af denne, f.eks. fordi det som ikke-hjemmeværende  

 var selvstændigt skattepligtigt, sker beskatningen fremtidig hos giveren  

 efter reglerne i § 5, stk. 2.
30. Reglen i § 5, stk. 3, angår løn til barnet for  

 arbejde i forældrenes erhvervsvirksomhed.
Er barnet ved begyndelsen af  

 indkomståret ikke fyldt 15 år, skal lønnen ikke medregnes til barnets  

 skattepligtige indkomst.
Til gengæld kan forældrene heller ikke fradrage  

 lønnen ved opgørelsen af deres skattepligtige indkomst.
Er barnet ved  

 begyndelsen af indkomståret derimod fyldt 15 år, skal lønnen medregnes af  

 barnet og er fradragsberettiget for forældrene på sædvanlig måde.
 Det er alene barnets indkomstår, der er afgørende for beskatningsordningen  

 efter § 5, stk. 3, uanset eventuelt afvigende indkomstår hos forældrene.
 Eksempel:
Forældrene har indkomstår 1. juli-30. juni.
Barnets indkomstår følger  

 kalenderåret.
Barnet fylder 15 år d. 1. november 1972. Barnet skal fra og med  

 kalenderåret 1973 medregne lønnen til sin skattepligtige indkomst.
Forældrene  

 kan for indkomståret 1. juli 1972-30. juni 1973 kun fradrage den løn, der er  

 ydet for perioden 1. januar-30. juni 1973.
 31. Reglen i § 5, stk. 4, angår underholdsydelser til  

 barnet fra forældrene.
 Ydes underholdet ved, at barnet har ophold i hjemmet, hvor det får kost og  

 logi m.v., uden at underholdet er vederlag for arbejde i forældrenes  

 erhvervsvirksomhed, er barnet uanset dets alder altid skattefri af værdien af  

 underholdet, og forældrene kan ikke foretage noget fradrag for deres udgift.  

 Er det pågældende underhold derimod vederlag for arbejde i forældrenes  

 erhvervsvirksomhed, behandles det skattemæssigt på samme måde som lønnen i  

 øvrigt for sådant arbejde, jfr. herom foran under punkt 30.
Ydes underholdet gennem udredelse af underholdsbidrag, er barnet altid  

 skattepligtigt af disse bidrag.
Ved underholdsbidrag må forstås bidrag, som  

 inden for rammerne af den privatretlige forsørgelsespligt efter kap.
II i  

 loven om børns retsstilling (lov nr. 200 af 18. maj 1960) udredes til barnets  

 underhold.
Bidragene udredes som regel ifølge pålæg af overøvrigheden, men  

 kan også bero på aftale.
Går de i sidstnævnte tilfælde uden for rammerne af  

 forsørgelsespligten, må de behandles som indtægtsnydelse, jfr. § 5, stk. 2,  

 evt. som enkeltstående gaveydelser.
Normalt vil bidragyderen have fradragsret  

 for de udredede underholdsbidrag efter reglerne i ligningslovens §§ 10 og 11.  

 Det er dog nu en betingelse herfor, at barnet ikke opholder sig hos  

 bidragyderen.
Selv om fradragsret for bidragyderen er afskåret, skal bidraget  

 alligevel medregnes til barnets skattepligtige indkomst.
I denne forbindelse  

 bemærkes, at medens fradragsretten efter ligningslovens bestemmelser altid er  

 begrænset til bidrag indtil barnets fyldte 18. år, er der efter børneloven i  

 et vist omfang hjemmel til også udover barnets fyldte 18. år at pålægge  

 bidrag, nemlig til barnets undervisning eller uddannelse, idet sådanne bidrag  

 kan pålægges til barnets fyldte 24. år i medfør af børnelovens § 14, stk. 3.  

 Også i disse tilfælde skal bidraget medregnes til barnets skattepligtige  

 indkomst.
 32. Børnetilskud efter loven om børnetilskud og andre  

 familieydelser er i henhold til ligningslovens § 7p skattefri og medregnes  

 derfor hverken til barnets eller forældrenes skattepligtige indkomst.
Børnepension efter den tidligere tjenestemandslovs § 69 medregnes til  

 barnets skattepligtige indkomst.
Det samme gælder understøttelser efter § 22  

 i lov om erstatning til besættelsestidens ofre samt ydelser efter  

 revalideringslovens § 6. Derimod skal børnepensionstillæg til egenpension  

 eller enkepension efter den tidligere tjenestemandslovs § 66 medregnes til  

 pensionistens skattepligtige indkomst.
 Børnepension efter § 14, stk. 2, i lov nr. 292 af 18. juni 1969 om  

 tjenestemandspension medregnes på samme måde til barnets skattepligtige  

 indkomst, medens børnepensionstillæg til egenpension efter § 14, stk. 1, i  

 denne lov medregnes til pensionistens skattepligtige indkomst.
Om plejebørn, for hvis pleje der ydes vedvarende vederlag, gælder, at  

 vederlaget ikke skal medregnes til barnets skattepligtige indkomst, men skal  

 medregnes af plejeforældrene, der samtidig kan fradrage udgifterne ved  

 barnets underhold, dog højst med samme beløb som vederlaget.
Oppebærer  

 plejeforældrene et for plejebarnet fastsat underholdsbidrag, medregnes dette  

 ved indkomstopgørelsen for plejebarnet efter reglerne om underholdsbidrag.
I  

 det omfang bidraget anvendes af plejeforældrene til barnets underhold,  

 behandles det endvidere efter de lige nævnte regler om plejevederlag.
IV.
Opgørelsen af den skattepligtige indkomst og formue.
 33. Efter kildeskattelovens § 21 ansættes den  

 skattepligtige indkomst efter skattelovgivningens almindelige regler.  

 Kildeskatteloven indeholder dog visse ændringer af reglerne på dette område.
A.
Forskudt indkomstår.
34. Det er som tidligere indkomsten i indkomståret,  

 der danner grundlag for opgørelsen af den skattepligtige indkomst.
Adgangen  

 til at tillade, at der ved indkomstopgørelsen anvendes et andet regnskabsår  

 end kalenderåret, er opretholdt.
Hvor den skattepligtige har fået tilladelse  

 til at anvende et regnskabsår, der er forskudt i forhold til kalenderåret, er  

 det indkomsten i det forskudte regnskabsår, der danner grundlag for  

 beskatning.
Den foreløbige skat og slutskatten beregnes på grundlag af  

 indkomsten i det forskudte regnskabsår.
Skattepligtige, der anvender et  

 forskudt regnskabsår, skal dog som andre skattepligtige personer betale  

 skatten i løbet af kalenderåret, normalt det kalenderår, i hvilket  

 regnskabsåret udløber.
Efter de tidligere regler meddeltes tilladelse til anvendelse af et andet  

 regnskabsår end kalenderåret i visse tilfælde af skatterådet og ellers af  

 ligningsdirektoratet.
Ligningsdirektoratet har dog med hjemmel i  

 amtsskatterådslovens § 3, stk. 2, givet amtsskatteinspektoraterne  

 bemyndigelse til at meddele sådanne tilladelser.
I København og Frederiksberg  

 blev tilladelsen givet af skattedirektoraterne.
Efter kildeskattelovens § 22,  

 stk. 2, er det ligningsdirektoratet, der i alle tilfælde har kompetencen til  

 at meddele tilladelse til anvendelse af forskudt regnskabsår, men  

 ligningsdirektoratet kan som hidtil bemyndige amtsskatteinspektoraterne m.v.  

 hertil.
 Af praktiske grunde er det foreskrevet, at det er en betingelse for  

 fremtidig godkendelse af et forskudt regnskabsår, at det begynder den første  

 i en måned.
 Da skatteydere med forskudt regnskabsår skal betale foreløbig skat og  

 slutskat til de samme terminer som andre skatteydere, skal  

 forskudsregistreringen og den almindelige ligning også for skatteydere med  

 forskudt regnskabsår foretages inden for de sædvanlige frister.
Skattebetalingsperioden og indkomstperioden er ikke sammenfaldende for de  

 heromhandlede skattepligtige, og der må derfor ved ændringer i  

 skattepligtsforholdene, f.eks. ved død, fraflytning til udlandet samt  

 indgåelse og ophør af ægteskab, ske en tilpasning af de almindelige  

 beskatningsregler.
Reglerne herom, der tidligere fandtes i finansministeriets  

 bekendtgørelse af 8. oktober 1969, er nu optaget i kildeskattelovens afsnit X  

 i reelt uændret skikkelse.
Reglerne er omtalt nedenfor i punkterne 58-63.
B.
Lønmodtageres fradrag.
35. Efter ligingslovens § 9, stk. 1, kan lønmodtagere  

 ved indkomstopgørelsen fradrage udgifter i forbindelse med udførelsen af et  

 indtægtsgivende arbejde.
For en del udgiftsarter bestemmer ligningsrådet  

 faste fradragssatser, som kan anvendes, uden at skatteyderen behøver at  

 dokumentere udgiftens størrelse.
 Reglerne om det faste lønmodtagerfradrag findes i kildeskattelovens § 24.  

 Fradraget omfatter følgende:
1. Fradrag efter ligningslovens § 9, stk. 1, for  

 udgifter i forbindelse med det indtægtsgivende arbejdes udførelse.
Der  

 bortses herved fra udgifter til rejse, herunder til ophold og fortæring under  

 rejsen, i det omfang merudgifterne ved rejsen er dækket ved godtgørelse fra  

 den pågældendes arbejdsgiver.
2. Fradrag efter ligningslovens §§ 9B - 9D for  

 udgifter til befordring.
For så vidt angår fradraget efter § 9B, bortses der  

 herved fra befordringsudgifter i det omfang, disse udgifter er dækket ved  

 godtgørelse fra den pågældendes arbejdsgiver.
 3. Fradrag efter ligningslovens § 14, stk. 7, for  

 kontingenter til faglige sammenslutninger.
 4. Fradrag for udgifter til arbejdsløshedsforsikring  

 efter § 49, stk. 1, i lov om beskatningen af pensionsordninger m.v.
 Uanset størrelsen af de nævnte udgifter kan lønmodtageren foretage et  

 fradrag på 1.500 kr., dog ikke mere end 20 pct. af lønindtægten.
Hvis indkomstansættelsen omfatter en kortere periode end et år, beregnes  

 lønmodtagerfradraget til 125 kr. for hver kalendermåned, hvis begyndelse  

 ligger inde for perioden, men fradraget kan ikke overstige 20 pct. af  

 lønindtægten i perioden.
Omfatter indkomstansættelsen et helt år, nedsættes  

 lønmodtagerfradraget ikke, selv om skatteyderen kun har haft det lønnede  

 arbejde en del af året.
 Kan lønmodtageren godtgøre, at hans samlede fradrag for udgifter af den i  

 § 24, stk. 1, omhandlede art overstiger det faste lønmodtagerfradrag, får han  

 efter lovens § 25 i stedet fradrag for dette større beløb.
 Hvor lønmodtageren er en gift kvinde, opgøres lønmodtagerfradraget  

 selvstændigt for hende, og det er uden betydning for fradragets størrelse, om  

 ægtemanden har ret til lønmodtagerfradrag, eller i bekræftende fald hvorledes  

 hans fradrag er opgjort.
36. Det i ligningslovens § 9C omhandlede fradrag for  

 udgifter til befordring mellem hjem og arbejdsplads kan kun foretages, hvis  

 det opgjorte fradragsbeløb er 100 kr. eller mere, og der er kun ret til  

 fradrag for den del af beløbet, der overstiger 600 kr.
Hvor to ægtefæller  

 begge har befordringsudgifter af den nævnte art, skal disse beløbsgrænser  

 anvendes for hver ægtefælle for sig.
 Eksempel:
 Da børn under kildeskatteordningen altid ansættes selvstændigt til skat,  

 skal fradrag for udgifter til befordring mellem hjem og arbejdsplads også for  

 dem opgøres selvstændigt under anvendelse af de foran omtalte beløbsgrænser  

 på 600 og 100 kr.
37. Hvor arbejdsgiveren yder godtgørelse for udgifter  

 til rejse samt til ophold og fortæring under rejsen, kan merudgifterne ved  

 rejsen m.v. fradrages ved siden af det faste lønmodtagerfradrag, i det omfang  

 merudgifterne er dækket ved godtgørelsen.
Såfremt merudgifterne er større end  

 godtgørelsen, er det overskydende beløb omfattet af lønmodtagerfradraget.
Ved opgørelsen af den lønindtægt, hvoraf lønmodtagerfradraget beregnes,  

 medregnes godtgørelsen fra arbejdsgiveren ikke i det omfang, den er medgået  

 til dækning af merudgifterne.
Er godtgørelsen større end merudgifterne,  

 medregnes det overskydende beløb ved opgørelsen af den lønindtægt, hvoraf  

 lønmodtagerfradraget beregnes.
De samme regler gælder fra og med indkomståret 1971 for de i  

 ligningslovens § 9B omhandlede befordringsudgifter, der er nødvendiggjort ved  

 skiftende arbejdssted eller flere samtidige arbejdssteder.
Sådanne udgifter  

 kan herefter fradrages ved siden af det faste lønmodtagerfradrag i det  

 omfang, udgifterne er dækket ved godtgørelse fra arbejdsgiveren.
Er  

 udgifterne større end godtgørelsen, indgår det overskydende beløb i  

 lønmodtagerfradraget.
Ved opgørelsen af den lønindtægt, hvoraf  

 lønmodtagerfradraget beregnes, medregnes godtgørelsen ikke i det omfang, den  

 er medgået til dækning af udgifterne.
Er godtgørelsen større end udgifterne,  

 medregnes det overskydende beløb i den nævnte lønindtægt.
 Det bemærkes, at godtgørelsen fra arbejdsgiveren skal medregnes ved  

 opgørelsen af den skattepligtige indkomst, jfr. ligningslovens § 9, stk. 2.
Hvor lønmodtagerens rejse- eller befordringsudgifter dækkes af  

 arbejdsgiveren efter regning, bliver der ikke tale om fradrag ved  

 indkomstopgørelsen for udgifterne.
Lønmodtagerfradraget påvirkes således  

 heller ikke.
Endvidere bliver der ikke tale om at medregne det af  

 arbejdsgiveren betalte beløb til lønmodtagerens skattepligtige indkomst.  

 Derimod skal værdien af lønmodtagerens "eget forbrug" under rejse  

 medregnes i indkomsten.
Ved finansministeriets bekendtgørelser af 4. juni 1970 og 18. december  

 1970 er det bestemt, at der normalt ikke skal indeholdes kildeskat i beløb,  

 som arbejdsgiveren udbetaler som godtgørelse for udgifter til rejse, herunder  

 til ophold og fortæring under rejsen, eller som godtgørelse for de i  

 ligningslovens § 9B omhandlede befordringsudgifter.
Når der således ikke skal  

 indeholdes kildeskat i godtgørelser for de nævnte udgifter, skal fradrag for  

 udgifterne ikke medregnes i det fradrag, der anføres på skattekortet, jfr. §  

 48, stk. 6, sidste punktum.
38. For lønindtægt indtjent i Grønland gælder efter  

 ligningslovens § 9A særlige regler om fradrag.
Der ydes et særligt fradrag  

 (grønlandsfradrag) på 2.400 kr. årligt.
Hvis skatteyderen er gift, forhøjes  

 fradraget til 4.200 kr., forudsat at ægtefællen ikke også har lønindtægt i  

 Grønland.
Er det tilfældet, får hver af ægtefællerne et grønlandsfradrag på  

 2.400 kr.
Grønlandsfradraget kræver ikke nogen dokumentation, og der kan ikke  

 ud over det indrømmes fradrag i anledning af udgifter i forbindelse med  

 lønarbejde i Grønland.
Hvis arbejdet i Grønland kun har varet en del af  

 indkomståret, nedsættes grønlandsfradraget forholdsmæssigt.
Hvor begge  

 ægtefæller har arbejde i Grønland, kunne en sådan nedsættelse af den ene  

 ægtefælles fradrag bevirke, at ægtefællernes samlede grønlandsfradrag blev  

 mindre end 4.200 kr.
Det er derfor bestemt, at den anden ægtefælles  

 grønlandsfradrag i sådanne tilfælde skal forhøjes med et så stort beløb, at  

 ægteparrets samlede grønlandsfradrag bliver på 4.200 kr.
Denne regel gælder  

 ikke, hvor begge ægtefællers fradrag skal nedsættes forholdsmæssigt.
 Ved beregning af lønmodtagerfradrag for samme indkomstår efter  

 kildeskattelovens § 24 ses der bort fra lønindtægt indtjent i Grønland, jfr.  

 ligningslovens § 9A, stk. 2.
C.
Mindre B-indkomster.
39. Efter kildeskattelovens § 27 bortses der ved  

 indkomstopgørelsen fra visse B-indkomster, når disse tilsammen ikke  

 overstiger 600 kr.
Det er dog en betingelse, at skatteyderen eller den med  

 ham sambeskattede hustru ikke har indtægt ved selvstændig erhvervsvirksomhed  

 i det pågældende indkomstår.
Hvis den ene ægtefælle har sådan indtægt, kan  

 reglen i § 27 således ikke anvendes ved indkomstopgørelsen for den anden  

 ægtefælle.
Besiddelse af en udlejningsejendom anses i denne forbindelse ikke  

 for selvstændig erhvervsvirksomhed.
Selvstændig erhvervsvirksomhed afskærer  

 fra reglens anvendelse, selv om virksomheden har givet underskud.
Reglen i §  

 27 gælder ikke for B-indtægter i form af underholdsbidrag og andre aftægts-  

 og underholdsydelser samt for de i lovens § 43, stk. 2. a-f, omhandlede  

 indtægter, så længe de ikke er henregnet til A-indkomst.
Ved  

 finansministeriets bekendtgørelser af 28. marts 1969 om A-indkomst og om  

 registrering af indeholdelsespligtige efter kildeskatteloven og af 23.  

 december 1970 om kildeskat af sociale ydelser er de fleste af de i § 43,  

 stk.2, a-f, omhandlede indkomstarter henført til A-indkomst, således at de af  

 denne grund falder uden for § 27. Derimod er de indtægter, der ved § 2 i den  

 førstnævnte bekendtgørelse er henregnet til B-indkomst, omfattet af reglen.  

 Endvidere er de i finansministeriets bekendtgørelse af 24. november 1970  

 vedrørende kildeskat af vederlag for kontingentopkrævning omhandlede vederlag  

 omfattet af § 27. Det samme gælder de i bekendtgørelse af 16. august 1971  

 omhandlede provisioner for forhandling af frimærker.
Udbytte af aktier m.v.  

 omfattes ikke af reglen, idet udbytte hverken er A-indkomst eller B-indkomst,  

 jfr. lovens § 41, stk. 2.
Overskud af en- eller tofamilieshus eller af en udlejningsejendom hører  

 til de B-indkomster, der omfattes af § 27. Det overskud, der tages i  

 betragtning, opgøres på sædvanlig måde altså også med fradrag for  

 prioritetsrenter.
Ved opgørelsen af den samlede B-indkomst, der kommer i  

 betragtning, skal underskud på fast ejendom ikke fradrages.
Til de  

 B-indkomster, der omfattes af § 27, hører endvidere renteindtægter.
Ved  

 opgørelsen af renteindtægter i forbindelse med reglens anvendelse skal der  

 ikke ske modregning af eventuelle renteudgifter.
Ved afgørelsen tages aktieudbyttet og underholdsbidraget ikke i  

 betragtning.
Da renteindtægten og overskuddet af fast ejendom i alt er mindre  

 end 600 kr., ses der bort fra disse indtægter ved indkomstopgørelsen.
D.
Formueopgørelsen.
40. Efter kildeskattelovens § 21 ansættes den  

 skattepligtige formue efter skattelovgivningens almindelige regler.  

 Kildeskatteloven medfører ingen ændringer med hensyn til selve opgørelsen af  

 den skattepligtige formue.
Sambeskattede ægtefællers formue beskattes fuldt  

 ud hos ægtemanden, selv om hustruen ansættes særskilt til skat af visse  

 indtægter, jfr. lovens § 4, stk. 2. Efter lovens § 22, stk. 4, opgøres den  

 skattepligtige formue altid på grundlag af formuens værdi ved indkomstårets  

 udløb.
Skatteydere med et andet indkomstår end kalenderåret kan således ikke  

 vælge at benytte den 1. januar som opgørelsestidspunkt.
Er skattepligten  

 bortfaldet inden kalenderårets udløb, er det forholdene ved skattepligtens  

 ophør, der skal lægges til grund ved formueopgørelsen.
E.
Overskydende skat m.m.
41. Efter kildeskattelovens § 23, stk. 2, skal  

 overskydende skat, der fremkommer ved slutopgørelsen, jfr. herom afsnit VI,  

 ikke medregnes ved indkomstopgørelsen for det indkomstår, hvori  

 tilbagebetalingen finder sted.
Godtgørelsen på normalt 8 pct., der ydes i  

 forbindelse med tilbagebetaling af overskydende skat, skal derimod medregnes  

 til den skattepligtige indkomst, jfr. § 23, stk. 3. Efter § 23, stk. 1, kan  

 tillægget på 8 pct. til restskat ikke fradrages ved indkomstopgørelsen.
V.
Skatternes beregning.
A.
Udskrivningsskalaer m.v.
 42. Efter kildeskattelovens § 35, stk. 1, skal  

 indkomstskatten til staten udskrives efter skalaer, der angiver skatten af  

 den skattepligtige indkomst nedsat med fradrag efter §§ 37, 37A og 37B  

 (personfradrag og hustrufradrag m.v.). Skalaerne og de øvrige regler om  

 skatteudskrivningen er fastsat i udskrivningsloven af 18. juni 1969, jfr.  

 skattedepartementets cirkulære af 2. november 1970. Forud for hvert  

 kalenderår fastsættes det ved lov, med hvilken udskrivningsprocent skatten  

 skal udskrives, jfr. således for kalenderåret 1972 lov nr. 422 af 13.  

 september 1971.
Hvis indkomstansættelsen omfatter en periode, der er kortere end et år,  

 skal den skattepligtige indkomst omregnes, så at den kommer til at svare til  

 et helt års indkomst.
Skatten beregnes af denne indkomst efter fradrag i  

 henhold til §§ 37, 37A og 37B, men af den således beregnede skat betales kun  

 den andel, der forholdsmæssigt svarer til indkomsten i perioden, jfr. lovens  

 § 35, stk. 3. Hvis der i indkomsten indgår en engangsindtægt, f.eks. en  

 spekulationsfortjeneste, holdes denne indtægt udenfor ved afpasningen til  

 helårsindtægt og tillægges derefter.
Er der tale om en engangsudgift, f.eks.  

 et kapitalindskud vedrørende en pensionsordning med løbende udbetalinger,  

 holdes denne på tilsvarende måde udenfor ved afpasningen.
Af den beregnede  

 indkomstskat skal betales den del, der svarer til forholdet mellem den  

 samlede indtægt i perioden og den opgjorte helårsindkomst.
 Eksempel:
 En skatteyders skattepligt ophører den 1. marts 1971. I hver af månederne  

 januar og februar 1971 har han haft en lønindtægt på 3.000 kr., men desuden  

 har han i januar 1971 haft en engangsindtægt, som ikke er omfattet af loven  

 om særlig indkomstskat, på 10.000 kr.
 43. Formueskatten udskrives ifølge kildeskattelovens §  

 39 efter en skala, der ligesom indkomstskatteskalaen fastsættes ved lov.  

 Udskrivningsreglerne for formueskatten er fastsat i udskrivningsloven af 18.  

 juni 1969. Hvis der kun har foreligget formueskattepligt i en del af et år,  

 svares der kun formueskat med så stor en del af helårsskatten, som  

 forholdsmæssigt svarer til det antal dage af året, hvori der har foreligget  

 selvstændig skattepligt.
B.
Personfradrag.
44. Ved beregningen af indkomstskatten til staten  

 indrømmes der i henhold til § 37 et personfradrag.
Personfradragets størrelse  

 er ved udskrivningsloven af 18. juni 1969 fastsat til 5.000 kr.
Beløbet  

 pristalsreguleres hvert år efter reglerne i udskrivningslovens § 4 og udgør  

 herefter for indkomståret 1971 5.100 kr. og for indkomståret 1972 5.400 kr.  

 Sambeskattede ægtefæller får to personfradrag.
Når en gift kvinde er ansat af særskilt indkomst, beregnes indkomstskatten  

 af denne indkomst i princippet uden hensyntagen til størrelsen af ægtemandens  

 skattepligtige indkomst.
Ved beregningen gives det ene af ægtefællernes to  

 personfradrag i hustruens særskilte indkomst, jfr. lovens § 37, stk. 2. Kan  

 personfradraget ikke udnyttes fuldt ud i den særskilte indkomst, fradrages  

 det overskydende beløb ved skatteberegningen for ægtemanden.
Kan en ægtemand  

 ikke udnytte sit personfradrag fuldt ud, overføres det overskydende fradrag  

 på tilsvarende måde til hustruens særskilte indkomst.
 Efter § 37B kan der i visse tilfælde indrømmes enlige personer, der er  

 skattepligtige efter § 1, to personfradrag ved skatteberegningen.
Efter stk. 1 skal der indrømmes to personfradrag til personer, der ved  

 udgangen af det kalenderår, hvori skatten betales, opfylder aldersbetingelsen  

 for at oppebære folkepension, oppebærer eller er tillagt ret til at oppebære  

 folkepension, pension i henhold til lov om pension og hjælp til enker m.fl.,  

 invalidepension eller invaliditetsydelse med bistands- eller plejetillæg.
Det  

 er den samme kategori af personer, der tidligere efter ligningslovens § 25,  

 stk. 1, 4), er blevet stillet som familieforsørgere ved skatteberegningen.  

 Bestemmelsen finder ikke anvendelse, når den skattepligtige ved udløbet af  

 indkomståret er sambeskattet med en ægtefælle.
 Efter § 37B, stk. 2, er der for den lige nævnte personkreds med virkning  

 fra og med indkomståret 1971 foretaget en forhøjelse af personfradraget på  

 indtil 3.000 kr.
Forhøjelsen nedsættes, når den skattepligtige indkomst overstiger 17.000  

 kr., med 30 pct. af det overskydende beløb og falder således bort, når den  

 skattepligtige indkomst når op på 27.000 kr.
Der skal ikke foretages  

 afrunding ved forhøjelsens beregning.
Forhøjelsen af personfradraget er ikke  

 undergivet pristalsregulering efter udskrivningslovens § 4.
 For en skatteyder, der ved indkomstårets udløb ikke er sambeskattet med en  

 ægtefælle, betyder disse regler, at de to personfradrag, som den pågældende  

 har krav på, forhøjes med et samlet beløb på indtil 3.000 kr.
Hvor det drejer sig om et ægtepar, der er sambeskattet ved indkomstårets  

 udløb, og hvor hustruen ikke har haft særskilt indkomst i det pågældende  

 indkomstår, har ægtemanden krav på forhøjet personfradrag, hvis enten han  

 eller hustruen hører til den nævnte personkreds.
Forhøjelsen aftrappes som  

 foran nævnt, når ægtemandens skattepligtige indkomst overstiger 17.000 kr.
I  

 sådanne tilfælde opnår skatteyderen således ud over sit eget og hustruens  

 personfradrag en forhøjelse af det samlede personfradrag på indtil 3.000 kr.
Har hustruen haft særskilt indkomst i det pågældende indkomstår, gælder  

 følgende regler.
Hvis kun hustruen hører til den personkreds, der kan opnå  

 forhøjet personfradrag, beregnes forhøjelsen på grundlag af hendes særskilte  

 indkomst, og hun kan således opnå en forhøjelse på indtil 3.000 kr. af det  

 personfradrag, som hun har krav på efter den almindelige regel.
På  

 tilsvarende måde beregnes forhøjelsen af personfradraget på grundlag af  

 mandens skattepligtige indkomst, hvis kun han hører til personkredsen.
Hører begge ægtefæller til personkredsen, kan kun en af dem få sit  

 personfradrag forhøjet.
Der foretages for hver af ægtefællerne en beregning  

 af forhøjelsen.
Hvis den for hustruen beregnede forhøjelse er større end den,  

 der beregnes for ægtemanden, bliver kun hustruens personfradrag forhøjet.
Er  

 den for ægtemanden beregnede forhøjelse større end eller lig med den for  

 hustruen beregnede, bliver kun ægtemandens personfradrag forhøjet.
 Har ægtefællerne indgået ægteskab i det pågældende indkomstår, skal  

 forhøjelsen af personfradraget for hustruen beregnes på grundlag af hendes  

 samlede indkomst i indkomståret, hvad enten indtægten er erhvervet før eller  

 efter ægteskabets indgåelse.
 Reglerne om overførsel af ikke udnyttet personfradrag fra den ene  

 ægtefælle til den anden gælder for personfradraget med den omhandlede  

 forhøjelse.
Ved afgørelsen af, om forhøjelsen af personfradraget skal nedsættes eller  

 bortfalde, er det den skattepligtige indkomst, der skal lægges til grund.
Når  

 det er hustruens særskilte indkomst, der lægges til grund, er det derfor  

 indkomsten forinden eventuelt hustrufradrag, der indgår i beregningen.
I det følgende er anført nogle eksempler, der belyser, hvorledes  

 forhøjelsen af personfradraget beregnes.
Det bemærkes, at man i eksemplerne  

 har lagt personfradraget for 1971 på 5.100 kr. til grund.
 Eksempel 1:
Begge ægtefæller hører til den personkreds, der kan opnå forhøjet personfradrag.
 Hustruen har ikke særskilt indkomst.
 Resultatet bliver det samme, hvis kun den ene af ægtefællerne hører til  

 den personkreds, der kan opnå forhøjet personfradrag.
 Eksempel 2:
Begge ægtefæller hører til den personkreds, der kan opnå forhøjelse af  

 personfradraget.
Manden har en indkomst på 20.000 kr. og hustruen en særskilt  

 indkomst på 15.000 kr.
Hvis forhøjelsen af personfradraget beregnes på grundlag af mandens  

 indkomst, nedsættes forhøjelsen med 30 pct. af forskellen mellem 20.000 kr.  

 og 17.000 kr. eller med 900 kr. til 2.100 kr.
Hvis forhøjelsen af  

 personfradraget beregnes på grundlag af hustruens indkomst, sker der ingen  

 nedsættelse af forhøjelsen.
Forhøjelsen af personfradraget tilkommer herefter  

 hende.
 Hvis hustruens særskilte indkomst ligesom mandens indkomst er 20.000 kr.,  

 udgør forhøjelsen, hvad enten den beregnes på grundlag af mandens eller  

 hustruens indkomst, det samme beløb, og tilfalder herefter manden.  

 Forhøjelsen andrager som ovenfor anført 2.100 kr., og mandens samlede  

 personfradrag udgør herefter 7.200 kr. og hustruens personfradrag 5.100 kr.
 Eksempel 3:
Begge ægtefæller hører til den personkreds, der kan opnå forhøjelse af  

 personfradraget.
Manden har en indkomst på 18.000 kr. og hustruen en særskilt  

 indkomst (hidrørende fra lønindtægt) på 6.000 kr.
 Forhøjelsen af personfradraget beregnes på grundlag af hustruens indkomst,  

 idet forhøjelsen, hvis den skulle beregnes på grundlag af mandens indkomst,  

 skulle nedsættes med 30 pct. af forskellen mellem 18.000 kr. og 17.000 kr.  

 eller med 300 kr. til 2.700 kr.
 som overføres til fradrag ved beregningen af mandens indkomstskat.
 Hvor der tillægges en person invalidepension med tilbagevirkende kraft,  

 får dette også virkning for indrømmelsen af personfradrag efter § 37B, stk. 1  

 og 2.
Efter § 37B, stk. 3, kan vedkommende amtsskatteråd - i København og på  

 Frederiksberg vedkommende skattedirektorat - tillade, at der indrømmes to  

 personfradrag til en person, som ikke ved indkomstårets udgang er  

 sambeskattet med en ægtefælle, når han godtgør, at han har børn, herunder  

 stedbørn, adoptivbørn og plejebørn, som ved begyndelsen af det kalenderår,  

 hvori skatten betales, er fyldt 17 år og er under uddannelse.
Det er dog en  

 betingelse, at barnet i indkomståret i overvejende grad forsørges af den  

 skattepligtige.
Ligningsrådet kan ændre de af amtsskatterådene og  

 direktoraterne for Københavns og Frederiksberg kommuners skattevæsen i  

 henhold til foranstående trufne afgørelser.
Bestemmelsen svarer - når bortses  

 fra aldersbetingelsen - til den tidligere regel i ligningslovens § 25, stk.  

 4, om skattemæssig forsørgerstilling for enlige med børn over 18 år under  

 uddannelse.
Bestemmelsen i ligningslovens § 25, stk. 4, om, at der kan  

 indrømmes en enlig skatteyder forsørgerstilling, når han underholder en nær  

 pårørende, er ikke optaget i kildeskatteloven.
 Efter § 37, stk. 5, i den hidtidige affattelse er begrænset skattepligtige  

 personer ikke berettiget til personfradrag ved skatteberegningen.  

 Finansministeren eller den, han bemyndiger dertil, kan dog indrømme begrænset  

 skattepligtige personer (bortset fra udlændinge, der oppebærer aktieudbytte  

 her fra landet) personfradrag ved skatteberegningen.
Bestemmelsen i § 37, stk. 5, er ændret med virkning fra og med  

 indkomståret 1971. Herefter er personer, der efter § 2 er skattepligtige af  

 indtægter som omhandlet i § 43, stk. 1, og stk. 2, litra b, c, d og f,  

 berettiget til personfradrag, uden at begæring herom er fornøden.
Dette er  

 således navnlig tilfældet, hvor den begrænsede skattepligt omfatter  

 lønindtægt, pension, folkepension og invalidepension,  

 arbejdsløshedsunderstøttelse samt udbetalinger efter renteforsikringslovens §  

 5 og - fra og med 1972 - de tilsvarende bestemmelser i  

 pensionsbeskatningsloven.
Ugifte personer får i de angivne tilfælde efter § 37, stk. 5, et  

 personfradrag.
Under de i § 37B, stk. 1, 1. pkt., angivne betingelser  

 indrømmes der dog to personfradrag; dette gælder således f.eks. personer, der  

 oppebærer folkepension eller invalidepension her fra landet.
Hvis den begrænset skattepligtige person, der er omfattet af bestemmelsen,  

 er gift ved indkomstårets udløb, og ægtefællen ikke selv er berettiget til  

 personfradrag ved beskatning her i landet, får den skattepligtige yderligere  

 et personfradrag.
Det må dog herved erindres, at hvis indtægten er oppebåret  

 ved virksomhed udført her i landet, og opholdet bliver af mindst 6 måneders  

 varighed, bliver den pågældende fuldt skattepligtig efter § 1, nr. 3, med  

 virkning fra opholdets begyndelse og kan herefter kun få personfradrag for  

 sin ægtefælle, hvis denne også er fuldt skattepligtig her, jfr. § 37, stk. 2.
 De begrænset skattepligtige har ikke ret til den i § 37B, stk. 2,  

 omhandlede forhøjelse af personfradraget med indtil 3.000 kr.
C.
Hustrufradrag.
 45. Ud over personfradrag har den gifte kvinde  

 mulighed for ved skatteberegningen af den særskilte indkomst at opnå  

 hustrufradrag efter § 37A, stk. 1.
Hustrufradrag indrømmes ikke i alle de former for indkomst, hvoraf  

 hustruen beskattes særskilt.
Det er kun følgende i lovens § 4, stk. 2, a-d,  

 nævnte indkomstarter, der giver ret til hustrufradrag:
a.
Indkomst ved selvstændig virksomhed.
b.
Indkomst ved arbejde for fremmede.
c.
Arbejdsløshedsunderstøttelse.
d.
Sygeløn og sygedagpenge.
Hustrufradraget indrømmes kun, hvor den ansatte særskilte indkomst er  

 mindre end 30.000 kr.
Fradraget udgør halvdelen af den særskilte indkomst,  

 som fradraget beregnes af, men kan ikke overstige 2.000 kr.
Denne overgrænse  

 gælder kun, hvor den samlede ansatte særskilte indkomst er under 11.000 kr.,  

 idet de 2.000 kr. nedsættes med 100 kr. for hver fulde 1.000 kr., hvormed  

 indkomsten overstiger 10.000 kr.
 Eksempel:
 Hustruens ansatte særskilte indkomst er opgjort således:
 og hustrufradraget beregnes herefter med dette beløb.
 Der skal ikke ske forholdsmæssig nedsættelse af hustrufradraget, hvor  

 sambeskatningen kun har bestået en del af indkomståret.
I visse tilfælde vil hustrufradraget sammenlagt med personfradraget  

 overstige den ansatte særskilte indkomst.
I så fald overføres det  

 overskydende beløb til fradrag ved skatteberegningen for ægtemanden.
 Eksempel:
 som overføres til fradrag ved beregningen af ægtemandens indkomstskat.
46. For det indkomstår, hvori ægteskab er indgået,  

 eller hvori separation eller skilsmisse er indtrådt, ansættes hustruen til  

 indkomstskat af sin særskilte indkomst under sambeskatningen samt sin fulde  

 indkomst i resten af indkomståret.
Hustrufradrag beregnes på grundlag af den  

 således foretagne indkomstansættelse.
Fradraget kan heller ikke i disse  

 tilfælde overstige halvdelen af indkomst af den i § 4, stk. 2, a-d, nævnte  

 art, der indgår i indkomstansættelsen.
Beløb indtjent før sambeskatningens  

 indtræden eller efter dens ophør tages altså i betragtning.
Aftrapningen af  

 overgrænsen på 2.000 kr. sker på grundlag af den ansatte skattepligtige  

 indkomst, uanset om den omfatter indkomst, der ikke henhører under § 4, stk.  

 2.
Overførsel af ikke udnyttet personfradrag og hustrufradrag foretages fuldt  

 ud, selv om ægtefællerne på grund af ægteskabs indgåelse kun har været  

 sambeskattet i en del af indkomståret.
Derimod er overførsel af disse fradrag  

 udelukket, hvor sambeskatningen mellem ægtefællerne er ophørt ved  

 indkomstårets udgang.
 Eksempel:
 som overføres til fradrag ved beregningen af ægtemandens indkomstskat.
D.
Medhjælpende hustruer.
47. Efter § 37A, stk. 2, i kildeskatteloven skal  

 indkomstskatten beregnes på en særlig måde for ægtepar, hvor hustruen i det  

 pågældende indkomstår har deltaget i væsentlig omfang i driften af mandens  

 eller ægteparrets fælles erhvervsvirksomhed ("medhjælpende  

 hustruer"). Der skal ikke i disse tilfælde foretages en særskilt  

 ansættelse for hustruen, men ved skatteberegningen anses 25 pct. af  

 ægtemandens ansatte indkomst, dog højst 12.000 kr., for indtjent som særskilt  

 indkomst af hustruen.
Der indrømmes personfradrag i den indkomst, der således  

 henføres til hustruen, efter samme regler som i de tilfælde, hvor hustruen er  

 ansat særskilt til skat.
Der foretages endvidere et fradrag på 1.200 kr. i  

 den indkomst, der henføres til hustruen.
Dette fradrag nedsættes dog med 100  

 kr. for hver fulde 1.000 kr., hvormed den samlede ansatte indkomst overstiger  

 30.000 kr.
Fradraget falder således bort, når indkomsten udgør 42.000 kr.  

 eller mere.
 Eksempel 1:
 Indkomstskatten beregnes af hver af de anførte skalaindkomster, og den  

 samlede skat pålignes manden.
 Hvis fradraget for medhjælpende hustru (maksimalt 1.200 kr.) sammenlagt  

 med personfradraget overstiger det beløb, der ved beregningen skal henføres  

 til hustruen, overføres det overskydende beløb til fradrag ved beregningen af  

 indkomstskatten af den indtægt, der er henført til ægtemanden.
 Eksempel 2:
 Reglerne om medhjælpende hustru finder ikke anvendelse, hvor manden er  

 A-indkomstmodtager, og hustruen hjælper ham med det arbejde m.v., hvorfra  

 A-indkomsten hidrører.
 Reglerne anvendes endvidere ikke, hvis en af ægtefællerne har indkomst,  

 hvoraf der svares sømandsskat, jfr. sømandsskattelovens § 7, stk. 3, 3. pkt.
Den særlige skatteberegning gælder ikke, hvis sambeskatningen med hustruen  

 er ophørt inden indkomstårets udgang.
Beregningen kan derimod anvendes for  

 det indkomstår, hvori ægteskab indgås, selv om hustruen før ægteskabets  

 indgåelse har haft skattepligtig indkomst, herunder indkomst af den i § 4,  

 stk. 2 omhandlede art.
Har hun haft sådan indkomst efter indgåelsen af  

 ægteskabet, kan reglen dog ikke anvendes for dette indkomstår, jfr. nærmere  

 herom nedenfor.
 Eksempel 3:
 Ægteskab indgås den 15. marts 1971. Hustruen har haft lønindtægt før  

 ægteskabets indgåelse, medens hun derefter udelukkende har haft beskæftigelse  

 som medhjælpende i mandens virksomhed i et så væsentligt omfang, at reglen i  

 § 37A, stk. 2, finder anvendelse.
 Det højeste fradrag for medhjælpende hustru, 1.200 kr., nedsættes herefter  

 med 300 kr. til 900 kr.
 Indkomstskatten beregnes af hver af de anførte skalaindkomster, og den  

 samlede skat pålignes ægtemanden.
Hvis hustruen har særskilt indkomst i det pågældende indkomstår på over  

 2.400 kr., kan der ikke ske skatteberegning efter reglerne for medhjælpende  

 hustruer.
Derimod afskærer særskilt indkomst på 2.400 kr. og derunder ikke  

 fra reglens anvendelse.
For det indkomstår, hvori ægteskab er indgået og  

 sambeskatning dermed indtrådt, afskærer en særskilt indkomst under ægteskabet  

 dog fra anvendelsen af reglen, selv om den særskilte indkomst er på 2.400 kr.  

 eller derunder.
Derimod er hustruens indtægter i tiden forud for ægteskabets  

 indgåelse - herunder også indtægter af den i § 4, stk. 2, nævnte art - uden  

 betydning for reglens anvendelse; dette gælder også, selv om disse indtæger  

 er over 2.400 kr.
 Ved afgørelsen af, om en særskilt indkomst er over 2.400 kr. eller ikke,  

 lægges den ansatte særskilte indkomst til grund, således at der forinden  

 foretages fradrag i indkomsten efter § 26. Er indkomsten efter sådanne  

 fradrag, f.eks. efter lønmodtagerfradrag, over de 2.400 kr., kan reglerne for  

 medhjælpende hustru ikke anvendes.
Når hustruen har en særskilt indkomst under den nævnte beløbsgrænse, og  

 beregningsreglerne for medhjælpende hustruer finder anvendelse, sker det på  

 den måde, at den særskilte indkomst uden hustrufradrag efter lovens § 37,  

 stk. 1, lægges til det beløb af mandens indkomst, som henføres til hustruen.  

 Kommer det til hustruen henførte beløb derved over 12.000 kr., lægges det  

 overskydende beløb dog til det beløb, som ved skatteberegningen henføres til  

 manden.
Ved beregningen af det særlige fradrag på indtil 1.200 kr. i den  

 indtægt, der henføres til hustruen, skal også hustruens særskilte indkomst  

 tages i betragtning.
Som foran anført skal den skat, der beregnes på grundlag af den indkomst,  

 der henføres til den medhjælpende hustru, pålignes manden.
Dette gælder også  

 for den del af denne indkomst, der hidrører fra særskilt indkomst for  

 hustruen.
 Eksempel 4:
For så vidt angår indkomstår, hvori ægteskab er indgået og sambeskatning  

 dermed indtrådt, skal der ved afgørelsen af, hvorvidt og i hvilket omfang det  

 til hustruen henførte beløb er større end 12.000 kr., bortses fra hustruens  

 indkomst i tiden før ægteskabets indgåelse.
Ingen del af den nævnte indkomst  

 henføres til manden.
48. Beskatning efter reglerne for medhjælpende  

 hustruer forudsætter en anmodning fra skatteyderen i forbindelse med  

 indgivelsen af selvangivelsen.
Som nævnt er det en betingelse, at hustruen i  

 det pågældende indkomstår har deltaget i væsentligt omfang i driften af  

 mandens eller ægteparrets fælles erhvervsvirksomhed.
Det må bero på en  

 konkret afgørelse, om hustruens deltagelse i det enkelte tilfælde har haft et  

 væsentligt omfang.
Det skal dreje sig om medhjælp af en fastere karakter, som  

 lægger beslag på en betydelig del af hustruens arbejdskraft.
Hustruens medvirken må have haft et sådant omfang, at der ved  

 tilrettelæggelsen af virksomhedens drift er regnet med hendes deltagelse i  

 arbejdet, således at der derved normalt er sparet udgift til anvendelse af  

 fremmed arbejdskraft.
Det er dog ikke nødvendigt, at hustruen har medvirket  

 dagligt i hele indkomståret; reglen vil efter omstændighederne også kunne  

 anvendes, hvor hustruen kun har deltaget i arbejdet visse dage om ugen eller  

 kun i en del af indkomståret.
Der foreligger dog ikke en væsentlig medvirken,  

 når hustruen kun yder lejlighedsvis asistance eller kun arbejder med nogle få  

 timer om ugen (f.eks. i forbindelse med week-end travlhed), eller når der er  

 tale om sæsonarbejde af kortere varighed, f.eks. i forbindelse med  

 julehandelen.
Det vil i almindelighed ikke være tilstrækkeligt, at hustruen har passet  

 mandens forretningstelefon.
Arbejdet med regnskabsføring i den pågældende  

 virksomhed vil kunne begrunde skattemæssig stilling som medhjælpende hustru,  

 hvis virksomheden har et sådant omfang, at regnskabsføringen i sig selv eller  

 sammen med andre opgaver i virksomheden virkelig stiller betydelige krav til  

 hustruens arbejdsindsats.
I en mindre virksomhed, hvor regnskabsføringen  

 væsentligt består i indførelse af nogle få daglige poster, vil hustruens  

 arbejde hermed således ikke kunne danne grundlag for beskatning efter  

 reglerne for medhjælpende hustruer.
Hvor hustruen arbejder med i virksomheden hver dag, må der i almindelighed  

 være tale om en daglig arbejdsindsats på mindst 3-4 timer.
Er der ikke tale  

 om daglig medvirken eller medvirken i hele indkomståret, må der normalt  

 kræves en væsentlig større daglig arbejdsindsats.
VI.
Slutopgørelsen.
49. Efter kalenderårets udløb foretages på sædvanlig  

 måde ansættelse af den skattepligtige indkomst og formue.
På grundlag heraf  

 beregnes indkomstskat til staten, amtskommunen og kommunen,  

 folkepensionsbidrag, kirkelige afgifter og formueskat (slutskatten), jfr.  

 afsnit V foran.
 I den beregnede slutskat modregnes i henhold til lovens § 60 følgende  

 beløb vedrørende samme indkomstår:
ad. b.
Det drejer sig om tilfælde, hvor der fejlagtigt ikke er sket  

 indeholdelse af A-skat, eller hvor indeholdelse er sket med et for lavt  

 beløb.
Modregning skal her ske, selv om beløbet ikke er indbetalt af  

 skatteyderen.
ad c.
Modregning af foreløbig skat i henhold til skattebillet finder sted,  

 uanset om skatten er betalt eller ikke.
ad d.
Det drejer sig om tilfælde, hvor der i den skattepligtige indkomst  

 er medregnet aktieudbytte m.v., hvori der er indeholdt udbytteskat.
Af  

 sådanne udbytteindtægter modregnes ved slutopgørelsen 30 pct.
ad e.
Efter § 59 kan skatteyderen indtil den 1. marts i det år, hvori  

 slutligningen finder sted, indbetale foreløbig skat ud over, hvad der  

 indeholdes eller opkræves ved skattebillet.
 Er der forinden slutopgørelsen sket tilbagebetaling af foreløbig skat  

 efter § 55, fragår det tilbagebetalte beløb i de foreløbige skatter, der skal  

 modregnes i slutskatten.
 I § 60, stk. 2, findes særlige regler om opgørelsen af de skatter, der  

 skal modregnes, når skatteyderen benytter et andet indkomstår end  

 kalenderåret.
 50. Hvis slutskatten overstiger de efter § 60  

 modregnede beløb, skal det overstigende beløb (restskatten) indbetales, jfr.  

 § 61. Betalingen sker i 3 rater med forfaldstider den 1. september, 1.  

 oktober og 1. november i det år, hvori ansættelsen til slutskat finder sted,  

 og med sidste rettidige betalingsdag den 20. i forfaldsmåneden.
Sammen med restskatten skal der betales et tillæg tilfaldende statskassen  

 på 8 pct. af restskatten.
Dette tillæg kan ikke fradrages ved  

 indkomstopgørelsen, jfr. § 23, stk. 1. Af hver rate af restskat med tillæg  

 opkræves kun det hele kronebeløb.
 Udgør restskatten med tillæg samt eventuelle skyldige morarenter i alt  

 under 100 kr., opkræves beløbene ikke.
51. Hvis slutskatten er mindre end de efter § 60  

 modregnede beløb, tilbagebetales det overskydende beløb (overskydende skat),  

 jfr. § 62. Tilbagebetalingen skal ske i tiden fra den 1. august til den 1.  

 oktober i det år, hvori ansættelsen til slutskat finder sted.
I  

 tilbagebetalingsbeløbet modregnes eventuelle skatterestancer med påløbne  

 morarenter.
Der ydes i forbindelse med tilbagebetalingen en godtgørelse til  

 skatteyderen på 8 pct. af den overskydende skat.
I det omfang denne modsvares  

 af beløb, der i henhold til § 59 er indbetalt i tiden fra den 1. januar til  

 den 1. marts i det år, hvori ansættelsen til slutskat finder sted, beregnes  

 godtgørelsen dog kun med 4 pct.
Overstiger den overskydende skat 100.000 kr.,  

 beregnes der kun godtgørelse af de 100.000 kr.
Overskydende skat skal ikke  

 medregnes ved indkomstopgørelsen.
Det skal derimod den nævnte godtgørelse,  

 jfr. lovens § 23, stk. 2 og 3.
 Af det beløb, der efter det foran anførte tilkommer den skattepligtige,  

 udbetales kun det hele kronebeløb.
 Udgør den overskydende skat med tillæg af godtgørelse og efter fradrag af  

 eventuelle skyldige morarenter mindre end 25 kr., finder der ikke  

 tilbagebetaling sted.
52. Lovens § 62A indeholder bestemmelser om, hvorledes  

 der skal forholdes, når der efter den almindelige slutligning og  

 slutskatteberegning træffes afgørelser, der medfører ændringer af  

 slutskatten.
En sådan ændring kan navnlig skyldes, at der af vedkommende  

 skatteråd eller af landsskatteretten træffes afgørelse om forhøjelse eller  

 nedsættelse af indkomst- eller formueansættelsen.
Medfører afgørelsen, at der sker en forhøjelse af slutskatten, forfalder  

 efter stk. 1 det for lidt erlagte beløb med tillæg efter § 61, stk. 3, til  

 betaling den 1. i den måned, der følger nærmest efter, at der er forløbet 3  

 måneder fra afgørelsen, og med sidste rettidige betalingsdag den 20. i  

 forfaldsmåneden.
Træffes afgørelsen f.eks. den 14. maj 1972, er  

 forfaldstidspunkt den 1. september 1972.
Medfører afgørelsen en nedsættelse af slutskatten, tilbagebetales efter  

 stk. 2 det for meget erlagte skattebeløb med godtgørelse efter § 62, stk. 3,  

 senest den 20. i den måned, der følger nærmest efter, at der er forløbet 3  

 måneder fra afgørelsen.
Er afgørelsen eksempelvis truffet den 25. august  

 1972, skal tilbagebetalingen ske senest den 20. december 1972.
Skyldes nedsættelsen en ændring af skatteansættelsen eller berigtigelsen  

 af en fejlberegning, ydes der renter af det tilbagebetalte beløb med 0,5 pct.  

 pr. påbegyndt måned fra den 1. september i det år, hvori den oprindelige  

 skatteansættelse er foretaget.
Er en afgørelse om nedsættelse af  

 indkomstansættelsen for indkomståret 1970 f.eks. truffet den 25. august 1972,  

 og sker tilbagebetaling den 28. november 1972, skal der herefter ydes renter  

 med 0,5 pct. pr. påbegyndt måned for tiden 1. september 1971 til 28. november  

 1972 eller med i alt 7,5 pct. af det skattebeløb, der skal tilbagebetales.
I  

 det omfang tilbagebetalingen vedrører beløb, der som følge af en forhøjelse  

 er opkrævet efter stk. 1, beregnes renten dog fra forfaldsdagen for disse  

 beløb.
Foruden den her omhandlede rente skal der som anført ydes godtgørelse  

 efter § 62, stk. 3, med i reglen 8 pct. af det skattebeløb, der  

 tilbagebetales.
Hvis der f.eks. den 14. maj 1972 sker en forhøjelse af  

 slutskatten vedrørende indkomståret 1970, således at den yderligere slutskat  

 med tillæg efter § 61, stk. 3, forfalder til betaling den 1. september 1972,  

 og der den 1. oktober 1973 på ny sker en nedsættelse af ansættelsen for  

 indkomståret 1970 således at der sker tilbagebetaling af hele den opkrævede  

 yderligere slutskat eller en del af denne, beregnes renten heraf for tiden  

 fra den 1. september 1972 (ikke fra den 1. september 1971) og indtil  

 tilbagebetalingen.
53. Efter de tidligere gældende regler er renter i  

 anledning af for sen indbetaling af skat (morarenter) opkrævet sammen med de  

 skattebeløb, de vedrører.
Efter § 63, stk. 1, 2. pkt., skal sådanne renter,  

 der påhviler den skattepligtige, opgøres een gang om året og opkræves til  

 samme terminer som restskatten, jfr. § 61, stk. 4. Hele morarentebeløbet  

 anses dog for faldent til betaling samtidig med 1. rate af restskatten,  

 d.v.s. den 1. september i det pågældende år.
Dette har betydning i tilfælde,  

 hvor der samtidig skal ske tilbagebetaling af f.eks. overskydende skat til  

 den skattepligtige, idet der så kan ske modregning af hele morarentebeløbet i  

 den overskydende skat.
VII.
Selvangivelse m.v.
54. Efter kalenderårets udløb skal der indgives  

 selvangivelse vedrørende indkomst og formue.
Finansministeren kan dog i  

 henhold til kildeskattelovens § 81, fastsætte regler om, at selvangivelsen  

 under nærmere angivne betingelser kan erstattes af en erklæring, der kun  

 omfatter visse af skatteyderens indkomst- og formueforhold.
Sådanne regler er  

 ikke fastsat.
Hvor ægtefæller sambeskattes, uden at hustruen i indkomståret har haft  

 indtægter, hvoraf hun skal ansættes særskilt efter § 4, stk. 2, påhviler  

 selvangivelsespligten alene manden, medens hustruen i disse tilfælde kun skal  

 indsende en erklæring om, at hun ikke har haft sådanne indtægter.
Hustruen er  

 med hensyn til erklæringen ansvarlig efter kontrolloven, jfr.  

 kildeskattelovens § 80, stk. 2. Om hustruens adgang til at gøre sig bekendt  

 med mandens selvangivelse og hans skatteansættelse og til eventuelt at  

 medunderskive mandens selvangivelse gælder reglerne i ligningslovens § 29.  

 Har hustruen i indkomståret haft indtægter, hvoraf hun skal ansættes særskilt  

 efter § 4, stk. 2, skal hun indsende egen selvangivelse vedrørende disse  

 indtægter, jfr. § 80, stk. 1, 1. punktum.
Det samme gælder med hensyn til  

 særlig indkomst, hvoraf hustruen skal beskattes særskilt efter lov om særlig  

 indkomstskat m.v. § 1, stk. 2. For det indkomstår, hvori sambeskatning  

 indtræder eller ophører, skal der i hustruens selvangivelse foruden hendes  

 særskilte indtægter i sambeskatningsperioden tillige opføres hendes indtægter  

 i det pågældende indkomstår henholdsvis før og efter sambeskatningsperioden.  

 For ægtemanden gælder samme adgang til at blive bekendt med hustruens  

 selvangivelse og hendes særskilte skatteansættelse, som efter ligningslovens  

 § 29 gælder for hustruen med hensyn til mandens selvangivelse og  

 skatteansættelse, jfr. § 80, stk. 1, 2. og 3. punktum.
Skatteansættelsen for en gift person kan påklages ikke blot af den  

 pågældende selv, men også af den anden ægtefælle, jfr. § 80, stk. 3, 1.  

 punktum.
Beslutninger vedrørende en ægtefælles skatteansættelse eller  

 skatteberegning, som kan have betydning for den anden ægtefælles  

 skattetilsvar, kan ikke træffes, før den anden ægtefælle har haft adgang til  

 at udtale sig om sagen og til at deltage i eventuelle forhandlinger derom med  

 vedkommende myndighed, jfr. lovens § 80, stk. 3, 2. og 3. punktum.
 Som tidligere nævnt skal børn, der er under 15 år ved indkomstårets  

 begyndelse, ikke indgive selvangivelse eller skatteansættes, medmindre de har  

 haft skattepligtig indkomst eller ejer skattepligtig formue ved indkomstårets  

 udløb, jfr. § 82.
VIII.
Andre bestemmelser.
 55. Er skattebeløb efter kildeskatteloven ikke  

 indbetalt rettidigt, er der efter omtrent samme regler som hidtil adgang til  

 at inddrive restancebeløbene ved udpantning eller ved løntilbageholdelse hos  

 den skattepligtiges arbejdsgiver.
56. Reglerne om udpantning findes i lovens § 72. Efter  

 at børn nu altid skal ansættes selvstændigt til skat, jfr. § 5, stk. 1, er  

 den almindelige adgang til at foretage subsidiære udpantning også i ejendele  

 tilhørende børn, hvis indkomst og formue er medregnet ved familieoverhovedets  

 skatteansættelse, ophævet.
Efter § 5, stk. 2, skal dog i visse tilfælde et  

 barns formue beskattes hos dets forældre, og i så fald vil der efter § 72,  

 stk. 2, kunne foretages subsidiært udpantning i den formue, der således er  

 medregnet ved forældrenes skatteansættelse.
 57. Reglerne i § 73, om lønindeholdelse for  

 skatterestancer efter skriftligt pålæg til den pågældendes arbejdsgiver  

 svarer nogenlunde til de tidligere gældende regler i kommuneskattelovens §  

 42. Der er dog anledning til at fremhæve følgende ændringer i reglerne på  

 dette område:
a.
Efter de tidligere gældende regler kunne der til dækning af  

 skatterestancer tilbageholdes indtil 25 pct. af lønudbetalingen for  

 familieforsørgere og indtil 40 pct. for andre skatteydere.
Overgrænsen for  

 tilbageholdelse er nu ved § 73 fastsat til 15 pct. af lønudbetalingen efter  

 fradrag af indeholdt A-skat.
Grænsen bliver således den samme for gifte og  

 ugifte skatteydere.
De 15 pct. beregnes som anført af den del af  

 lønudbetalingen, der resterer, efter at der heri er foretaget indeholdelse af  

 den almindelige A-skat.
b.
Efter de tidligere gældende regler var der tillige adgang til at  

 foretage løntilbageholdelse hos den skattepligtiges ægtefælles arbejdsgiver.  

 Denne adgang er nu ophævet.
 Der kan efter § 73, stk. 1, foretages indeholdelse for skatterestancer i  

 A-indkomst, der hidrører fra partsfiskeri.
c.
I § 73, stk. 8, er det ved en ny regel bestemt, at hvis en skatteyder  

 ikke er beskæftiget hos den pågældende arbejdsgiver på det tidspunkt, hvor  

 begæringen om lønindeholdelse modtages, skal arbejdsgiveren inden 5 dage  

 underrette vedkommende skattemyndighed herom.
Ved samme bestemmelse  

 opretholdes reglen om, at såfremt skatteyderen forlader tjenesten, efter at  

 begæringen om lønindeholdelse er modtaget, skal arbejdsgiveren inden 5 dage  

 underrette skattemyndigheden herom.
d.
Medens arbejdsgiveren efter de tidligere gældende regler skulle  

 indbetale det indeholdte skattebeløb til vedkommende kommunes kasse, er det i  

 § 73, stk. 9, bestemt, at finansministeren giver regler om indbetaling og  

 afregning til det offentlige af beløb, der er indeholdt efter § 73. Disse  

 regler er fastsat ved finansministeriets bekendtgørelse af 17. december 1969.
IX.
Forskudt indkomstår.
58. I §§ 91-98 gives regler vedrørende ophør af  

 skattepligten. §§ 99-100 omhandler indtræden af sambeskatningen mellem  

 ægtefæller.
Endelig indeholder §§ 101-113 en række bestemmelser omhandler  

 anvendelsen af reglerne om beskatningen ved dødsfald og af dødsboer i  

 tilfælde, hvor indkomståret er forskudt.
I.
Ophør af skattepligt.
 59. Ved ophør af skattepligten skal der normalt  

 foretages en afsluttende ansættelse af indkomst og formue.
Reglerne vedrørende ophør af en persons skattepligt gælder, hvor fuld  

 skattepligt ophører ved fraflytning her fra landet, hvor betingelserne for  

 begrænset skattepligt bortfalder, og ved dødsfald.
Først omtales nedenfor  

 under A de tilfælde, hvor det forskudte indkomstår udløber inden udgangen af  

 det kalenderår, som det træder i stedet for (indkomståret er "forskudt  

 bagud"). Dernæst omtales under B de i praksis sjældent forekommende  

 tilfælde, hvor indkomståret udløber efter udgangen af det kalenderår, som det  

 træder i stedet for (indkomståret er "forskudt fremad"). Efter § 98  

 foretages indkomstopgørelsen og skatteberegning ved den afsluttende  

 ansættelse normalt efter de regler, der gælder for det kalenderår, hvori  

 skattepligten er ophørt.
A.
Indkomståret forskudt bagud.
 Hvor skattepligten i disse tilfælde ophører før den 1. januar i det  

 forskudte indkomstår, foretages den afsluttende ansættelse på grundlag af  

 indkomsten i den periode, der løber fra begyndelsen af det sidste afsluttede  

 forskudte indkomstår til datoen for skattepligtens ophør, jfr. § 92.
 Eksempel 1.
 Skatteydernes indkomstår løber fra den 1. august til den 31. juli.
 Skattepligten ophører den 1. november 1971.
 Den periode, der skal lægges til grund ved den afsluttende  

 indkomstansættelse, løber herefter fra den 1. august 1970 til den 1. november  

 1971 og er altså på 15 måneder.
 Ophører skattepligten den 1. januar eller senere i det forskudte  

 indkomstår, foretages den afsluttende ansættelse på grundlag af indkomsten i  

 perioden fra slutningen af det sidst afsluttede forskudte indkomstår til  

 datoen for skattepligtens ophør, jfr. § 93.
 Eksempel 2.
 Skatteyderens indkomstår løber fra den 1. august til den 31. juli.
 Skattepligten ophører den 1. marts 1972.
 Den periode, der skal lægges til grund ved den afsluttende  

 indkomstansættelse, løber herefter fra den 1. august 1971 til den 1. marts  

 1972 og er altså på 7 måneder.
Når indkomsten i den afsluttende periode er opgjort, omregnes den i  

 henhold til § 94 således, at den kommer til at svare til et helt års indkomst  

 ("helårsindkomsten"). Desuden foretages der en omregning af  

 indkomsten, så at den kommer til at svare til perioden fra begyndelsen af det  

 kalenderår, hvori skattepligten er ophørt, og til datoen for ophøret.
Denne  

 indkomst benævnes "delårsindkomsten". Indkomstskatterne beregnes på  

 grundlag af helårsindkomsten med sædvanlige beregningsfradrag.
Af de  

 beregnede skattebeløb betales herefter så stor en del, som svarer til  

 forholdet mellem delårsindkomsten og helårsindkomsten.
 Eksempel 3.
Indkomståret løber fra 1. august til 31. juli.
Skattepligten ophører den  

 1. november 1971.
Hvor der ikke i indkomsten indgår engangsindtægter eller engangsudgifter,  

 jfr. straks nedenfor, er det for så vidt ikke nødvendigt at opgøre  

 delårsindkomsten.
Man kan i disse tilfælde nå det rette resultat blot ved at  

 beregne skatten af helårsindkomsten og udregne den del deraf, som svarer til  

 forholdet mellem delperioden - i foranstående eksempel 10 måneder - og et  

 helt år.
Hvis der i opgørelsen af indkomsten i den afsluttende periode indgår  

 indtægter eller udgifter, der ikke hører til den normale løbende indkomst,  

 skal der, jfr. § 95, ved omregningen til helårs- og delårsindkomst ses bort  

 fra disse beløb.
Sådanne "engangsindtægter" eller  

 "engangsudgifter" tillægges, henholdsvis fradrages efter  

 omregningen, og derved fremkommer "den regulerede helårsindkomst"  

 og "den regulerede delårsindkomst".
 Skatten beregnes på grundlag af den regulerede helårsindkomst, og af  

 beløbene betales den del, der svarer til forholdet mellem den regulerede  

 delårsindkomst og den regulerede helårsindkomst.
 Eksempel 4.
Indkomståret løber fra 1. august til 31. juli.
Skattepligten ophører den  

 1. november 1971.
 Eksempel 5.
Indkomståret løber fra 1. august til 31. juli.
Skattepligten ophører den  

 1. november 1971.
B.
Indkomståret forskudt fremad.
Hvor det forskudte indkomstår udløber efter udgangen af det kalenderår,  

 som det træder i stedet for, foretages den afsluttende ansættelse, når  

 skattepligten ophører inden 1. januar i indkomståret, på grundlag af  

 indkomsten i perioden fra slutningen af det sidst afsluttede forskudte  

 indkomstår til datoen for skattepligtens ophør.
Skatteberegningen foretages  

 herefter på samme måde som anført foran under A.
 Eksempel 6.
Indkomståret løber fra 1. februar til 31. januar.
Skattepligten ophører  

 den 1. oktober 1970.
Ophører skattepligten den 1. januar eller senere i indkomståret, beregnes  

 skat såvel for det senest afsluttede kalenderår som for det kalenderår, hvori  

 skattepligten ophører.
For hvert år anvendes de for det pågældende år  

 gældende beregningsregler.
 Eksempel 7.
 Indkomståret løber fra 1. februar til 31. januar.
 Skattepligten ophører 15. januar 1971.
C.
Formueskat.
Reglerne om beskatning af formuen i forbindelse med ophør af skattepligt  

 ved dødsfald behandles nedenfor under III.
Hvor der i øvrigt sker ophør af  

 skattepligt, opgøres formuen til værdien på tidspunktet for skattepligtens  

 ophør, og den eventuelle formueskat beregnes heraf.
Formueskatten svares med  

 så stor en del af helårsskatten, som forholdsmæssigt svarer til det antal  

 dage af kalenderåret, hvori den selvstændige skattepligt har bestået, jfr. §  

 39, stk. 2.
Skatteberegningen foretages efter de regler, der gælder for det  

 kalenderår, som skattepåligningen vedrører.
I det i § 96, stk. 2, omhandlede  

 tilfælde, hvor der på grundlag af den afsluttende ansættelse skal svares skat  

 for to forskellige kalenderår, foretages beregningerne efter de for hvert år  

 gældende regler.
II.
Indtræden af sambeskatning.
60. Ægtefæller skal ligesom tidligere have samme  

 indkomstår.
Det vil derfor ved indgåelse af ægteskab være nødvendigt, at en  

 af ægtefællerne omlægger sit indkomstår, når kun den ene af dem har forskudt  

 indkomstår inden giftermålet, eller deres indkomstår har været forskudt til  

 forskellige afslutningstidspunkter.
Det foreskrives derfor, at ægtefællerne skal træffe bestemmelse om,  

 hvilket af de hidtil benyttede indkomstår de fremtidig vil anvende.
Hvis de  

 ikke senest ved den første selvangivelse efter ægteskabets indgåelse giver  

 medeelelse om, hvilket indkomstår de har valgt, fastsætter  

 ligningsmyndigheden, hvilket af indkomstårene de skal anvende.
 Det ændrede indkomstår skal første gang anvendes ved beskatningen for det  

 kalenderår, der begynder efter ægteskabets indgåelse.
 En ægtefælle, som i forbindelse med ægteskabets indgåelse ændrer sit  

 indkomstår, således at det fremtidig afsluttes senere på året end hidtil,  

 skal for det kalenderår, hvori ægteskabet er indgået, opgøre sin indkomst for  

 dette år på grundlag af en forlænget periode.
Hvor den pågældende ægtefælle hidtil har anvendt et indkomstår, der var  

 forskudt bagud, men overgår til at anvende kalenderåret, opgøres indkomsten  

 således på grundlag af perioden fra begyndelsen af det hidtil anvendte  

 indkomstår til udgangen af det kalenderår, hvori ægteskabet er indgået, og  

 indkomsten omregnes til et års indkomst efter de i §§ 94 og 95 angivne  

 principper.
Der betales herefter skat beregnet af helårsindkomsten eller den  

 regulerede helårsindkomst.
 Eksempel 8.
Før ægteskabet løber mandens indkomstår fra 1. august til 31. juli og  

 hustruens fra 1. januar til 31. december.
De indgår ægteskab i 1971 og vælger  

 at anvende kalenderåret.
For indkomståret 1971 opgør hustruen herefter  

 indkomsten på grundlag af perioden 1. januar 1971 til 31. december 1971,  

 medens manden opgør sin indkomst på grundlag af perioden fra 1. august 1970  

 til 31. december 1971.
 Indkomsten i sidstnævnte periode omregnes til et års indkomst.
 Hvis indkomståret ikke lægges så meget frem, at det følger kalenderåret,  

 men dog lægges frem til afslutning på et senere tidspunkt end hidtil, er  

 fremgangsmåden ganske tilsvarende.
 Eksempel 9.
Før ægteskabet løber mandens indkomstår fra 1. august til 31. juli og  

 hustruens fra 1. november til 31. oktober. Ægteskab indgås i 1971, og  

 ægtefællerne vælger at anvende hustruens hidtidige indkomstår.
For  

 indkomståret 1971 opgør hustruen herefter indkomsten på grundlag af perioden  

 fra 1. november 1970 til 31. oktober 1971, medens manden opgør indkomsten på  

 grundlag af perioden fra 1. august 1970 til 31. oktober 1971. Indkomsten i  

 sidstnævnte periode omregnes til et års indkomst.
Vælger ægtefællerne at anvende et indkomstår, der medfører, at den ene af  

 dem skal lægge sit indkomstår tilbage i forhold til det af ham hidtil  

 anvendte, skal dette indkomstår første gang anvendes ved beskatningen for det  

 kalenderår, der følger efter det, hvori ægteskabet er indgået.
Indkomsten må  

 i disse tilfælde opgøres efter sædvanlige principper for tilbagelægning af  

 indkomståret, således at engangsindtægter og -udgifter, der vedrører den  

 periode, som indgår i to efter hinanden følgende indkomstopgørelser, kun  

 medtages i den ene af dem.
I mangel af særskilt opgørelse for den nævnte  

 periode må indkomsten opgøres skønsmæssigt, eventuelt ved beregning i forhold  

 til indkomsten i en anden periode.
Der beregnes et helt års skat af den  

 ansatte indkomst.
 Eksempel 10.
 Før ægteskabet løber mandens indkomstår fra 1. august til 31. juli og  

 hustruens fra 1. januar til 31. december. Ægteskab indgås 1. oktober 1971, og  

 ægtefællerne vælger fremtidig at bruge mandens hidtidige indkomstår.
 For indkomståret 1972 opgøres både mandens og hustruens indkomst på  

 grundlag af perioden 1. august 1971 til 31. juli 1972. Hvis fordelingen af  

 hustruens indkomst i kalenderåret 1971 på tiden før og efter 1. august ikke  

 er opgjort, ansættes hun normalt af indkomsten fra 1. januar til 31. juli  

 1972 ganget med 12/7.
Hustruens indkomst fra indkomstkilder af den art, som efter § 4 skal  

 beskattes hos manden i den tid, sambeskatning finder sted, medregnes i  

 mandens indkomstopgørelse i det omfang, indtægten erhverves efter ægteskabets  

 indgåelse.
Hvor mandens indkomstår i forbindelse med ægteskabets indgåelse  

 lægges fremad (afslutningsdagen lægges senere end hidtil), behandles sådan  

 indtægt ved omregningen af mandens indkomst til årsindkomst som en  

 engangsindtægt, jfr. § 95.
III.
Beskatningen efter dødsfald.
 61. §§ 102-107 og 112 omhandler beskatningen af afdøde  

 og §§ 108-111 og 113 beskatningen af dødsboer.
A.
Afsluttende beskatning for afdøde.
62. Når en person, der anvender et forskudt  

 indkomstår, afgår ved døden, overgår skattepligten af indtægt og formue i det  

 indkomstår, hvori dødsfaldet finder sted, til den efterlevende ægtefælle,  

 hvis denne i umiddelbar forbindelse med dødsfaldet overtager fællesboet til  

 hensidden i uskiftet bo.
I så fald opstår der ikke særlige problemer i  

 anledning af, at afdøde havde forskudt indkomstår.
 Skiftes boet derimod i umiddelbar forbindelse med dødsfaldet, skal der  

 under visse omstændigheder ske en afsluttende afsættelse for afdøde og en  

 ansættelse af hans bo, og der er derfor fastsat nærmere regler for de  

 tilfælde, hvor afdøde anvendte et forskudt indkomstår.
 Efter § 14 skal afdødes skat for det indkomstår, hvori dødsfaldet har  

 fundet sted, som hovedregel anses for endeligt afgjort med betalingen af de  

 foreløbige skatter for "mellemperioden". Hvis afdøde anvendte  

 kalenderåret som indkomstår, vil det være de foreløbige skatter i tiden fra  

 begundelsen af det kalenderår, hvori dødsfaldet har fundet sted, og indtil  

 dødsfaldet.
 Havde afdøde forskudt indkomstår, udgør "mellemperioden" den  

 indkomstperiode, der efter bekendtgørelsen lægges til grund for den  

 afsluttende ansættelse, jfr. § 102. Det betyder, at det er skatterne for  

 denne indkomstperiode, der som regel anses for endeligt afgjort med den  

 foreløbige skattebetaling.
Videre bestemmer § 102, at de foreløbige skattebeløb, der tjener til  

 afgørelse af skattebetalingen, er de foreløbige B-indkomstskattebeløb, som  

 forfaldt i det kalenderår, hvori dødsfaldet fandt sted, samt A-skattebeløb,  

 som skulle indeholdes af indtægten i samme kalenderår.
Til de foreløbige  

 skattebeløb må også medregnes 30 pct. af aktieudbytte, som skal medregnes ved  

 en eventuel afsluttende ansættelse, jfr. § 60, stk. 2, jfr. stk. 1 d).
 I de særlige i § 96, stk. 2, omhandlede tilfælde, hvor indkomståret er  

 forskudt fremad, beregnes der skat for to kalenderår på grundlag af den  

 afsluttende ansættelse, og i disse tilfælde er det de foreløbige skattebeløb  

 for de samme to kalenderår, der kommer i betragtning.
 Eksempel 11.
 Indkomståret løber fra 1. februar til 31. januar, og dødsfaldet sker den  

 20. januar 1972.
 hvorefter der ikke kan kræves tilbagebetaling, jfr. § 14, stk. 2.
§ 103  vedrører adgangen for skattemyndighederne eller  

 boet (og i særlige tilfælde den efterlevende ægtefælle) til at kræve  

 afsluttende ansættelse for mellemperioden.
Det bestemmes, at det ved  

 afgørelsen heraf er de efter § 102 opgjorte foreløbige skatter, der skal  

 sammenlignes med den beregnede almindelige indkomstskat i henhold til den  

 afsluttende ansættelse med tillæg af eventuel særlig indkomstskat for den  

 samme periode.
Der skal efter § 14, stk. 4, i forbindelse med opgørelsen af aktiver og  

 passiver ved dødsfaldet angives en afskrivning på driftsmidler med samme  

 afskrivningsprocent, som blev anvendt i det denest afsluttede indkomstår  

 forud for dødsfaldet.
Den helårlige afskrivning skal imidlertid afpasses,  

 således at den kommer til at svare til den del af et år, mellemperioden  

 omfatter.
Hvor den afsluttende ansættelse foretages efter reglerne i §§ 92-95  

 på grundlag af en anden indkomstperiode end den ved dødsfaldet forløbne del  

 af kalenderåret, skal afskrivningen efter § 104 beregnes forholdsmæssigt for  

 denne indkomstperiode.
Afskrivningen beregnes af saldoværdien, som denne er  

 efter forhøjelse med anskaffelsessummen for aktiver, der er anskaffet, og  

 nedsættelse med afhændelsessummen for aktiver, der er afhændet i hele  

 indkomstperioden.
 Eksempel 12.
 Indkomståret løber fra 1. juli til 30. juni, og dødsfaldet sker den 31.  

 oktober 1971.
 Den afsluttende ansættelse sker på grundlag af indkomstperioden 1. juli  

 1970 til 31. oktober 1971.
 Afskrivning er i indkomståret 1. juli 1969 til 30. juni 1970 foretaget med  

 24 pct.
I § 14, stk. 9, sidste pkt., er det bestemt, at overskydende skat for  

 indkomståret forud for det, hvori dødsfaldet fandt sted, ligesom eventuel  

 overskydende skat på grundlag af den afsluttende ansættelse skal tilfalde den  

 længstlevende ægtefælle uden om boet, når dette sluttes, fordi afdøde intet  

 efterlod sig, eller ved udlæg til den, der har bekostet begravelsen.
Når  

 indkomståret er forskudt bagud, og dødsfaldet er sket i tiden mellem  

 indkomstårets udløb og 1. januar, skal den samme regel ifølge § 106 gælde for  

 eventuel overskydende skat vedrørende det indkomstår, der ligger til grund  

 for ansættelsen for det sidste kalenderår forud for dødsfaldet.
 Eksempel 13.
Indkomståret løber fra 1. juli til 30.juni.
Dødsfaldet har fundet sted den  

 1. august 1971, og boet udlægges til enken for begravelsesomkostningerne.  

 Viser det sig derefter, at der for kalenderåret 1970 er en overskydende skat  

 på 1.000 kr., vil enken kunne gøre krav på, at beløbet udbetales til hende  

 uden om boet.
B.
Dødsboers beskatning.
63. Efter § 22, stk. 3, skal dødsboer anvende samme  

 indkomstår som afdøde, medmindre ligningsdirektoratet træffer afvigende  

 bestemmelse.
I § 111 bestemmes det dog, at hvis et uskiftet bo skiftes i  

 længstlevendes levende live, anvendes samme indkomstår, som længstlevende  

 anvender.
 Indkomstskattepligten for et dødsbo omfatter efter § 17, stk. 1,  

 indkomsten fra dødsfaldet til skæringsdagen i den endelige boopgørelse.
Den første indkomstansættelse omfatter derfor normalt indtægten i perioden  

 fra dødsfaldet til udløbet af det indkomstår, hvori dødsfaldet fandt sted.
Da  

 skatten af dødsboer er en proportionalskat, skal der ikke foretages omregning  

 til et helt års indkomst, jfr. at § 35, stk. 3, alene omhandler  

 skatteberegningen for personer.
Det i § 38 omhandlede bofradrag beregnes fra  

 begyndelsen af den efter dødsfaldet følgende måned til udgangen af  

 indkomståret.
Hvor dødsfaldet er sket før den 1. januar i det bagud forskudte  

 indkomstår, ansættes boet ikke til indkomstskat for det kalenderår, hvori  

 dødsfaldet er sket.
For det efterfølgende kalenderår foretages  

 indkomstansættelsen i så fald på grundlag af indkomsten i perioden fra  

 dødsfaldet til udløbet af det forskudte indkomstår.
Boet ansættes imidlertid  

 til formueskat for det kalenderår, hvori dødsfaldet er sket.
I § 109, stk. 1,  

 sidste pkt., bestemmes det, at formueansættelsen i sådanne tilfælde skal  

 foretages på grundlag af formuens værdi ved dødsfaldet.
Formueskatten  

 pålignes for et helt år.
Hvor indkomståret er forskudt fremad, og dødsfaldet er sket den 1. januar  

 eller senere i indkomståret, ansættes boet til at betale indkomstskat for det  

 forudgående kalenderår på grundlag af indkomsten i perioden fra dødsfaldet  

 til udløbet af det forskudte indkomstår.
Indkomsten i det efterfølgende  

 indkomstår danner grundlag for indkomstansættelsen for det kalenderår, hvori  

 dødsfaldet er sket.
For kalenderåret forud for det, hvori dødsfaldet er sket,  

 svarer boet efter § 18, stk. 2, formueskat for et helt år på grundlag af  

 formuens værdi ved udgangen af det indkomstår, hvori dødsfaldet er sket.
 I § 108 fastsættes, at der skal foretages en afsluttende  

 indkomstansættelse for dødsboer, hvis endelige skæringsdag ligger mellem  

 afslutningen af boet sidste almindelige indkomstår og 1. januar.
Den afsluttende ansættelse omfatter indkomsten i perioden fra  

 indkomstårets udløb til skæringsdagen.
Ved den afsluttende ansættelse, der  

 supplerer den almindelige ansættelse for året, foretages indkomstopgørelsen  

 og skatteberegningen efter de samme regler, som gælder for det sidste  

 almindelige indkomstår, og der gives ved skatteberegningen bofradrag i  

 forhold til længden af den afsluttende periode.
Denne regel får kun  

 betydning, når boets indkomstår er forskudt bagud.
 Hvor indkomståret er forskudt bagud, skal boet ikke svare formueskat for  

 det indkomstår, der træder i stedet for det kalenderår, hvori skæringsdagen  

 for den endelige boopgørelse ligger.
 Eksempel 14.
Indkomståret løber fra 1. juli til 30. juni.
Dødsfaldet sker den 15.  

 november 1971. Der skal foretages afsluttende ansættelse for afdøde, og  

 dødsboet er skattepligtigt.
Boet sluttes pr. 1. oktober 1973.
 Skattebetalingen for 1971:
 Afdødes afsluttende ansættelse foretages på grundlag af indkomsten i  

 perioden 1. juli 1970-15. november 1971. Skatten heraf beregnes efter §§ 94  

 og 95 og vedrører tiden 1. januar-15. november 1971.
 Foreløbige formueskattebeløb betalt i tiden 1. januar-15. november 1971  

 godskrives boet, som betaler formueskat for hele året 1971 beregnet af  

 formuen pr. 15. november 1971.
 Skattebetalingen for 1972:
 Boet betaler skat af indkomsten i perioden 15. november 1971-30. juni  

 1972. Endvidere betaler boet formueskat beregnet af formuen pr. 30. juni  

 1972.
 Skattebetalingen for 1973:
 Boet betaler skat af indkomsten i perioden 1. juli 1972-30. juni 1973 samt  

 af indkomsten i perioden 1. juli-1. oktober 1973. Boet betaler ikke  

 formueskat for dette år.
 Er indkomståret forskudt fremad, og ligger skæringsdagen i den endelige  

 boopgørelse den 1. januar eller senere i indkomståret, skal boet efter  

 bestemmelsen i § 109, stk. 2, svare formueskat for kalenderåret forud for  

 det, hvori skæringsdagen ligger, efter formuens værdi på skæringsdagen.
 Eksempel 15.
 Indkomståret er forskudt fremad og løber fra 1. marts til 28. februar.  

 Skæringsdagen i den endelige boopgørelse er den 20. februar 1972. Den  

 skattepligtige formue for 1971 opgøres pr. 20. februar 1972. Boet svarer ikke  

 formueskat for 1972.
 Skattedepartementet, den 27. oktober  

 1971.
Hans P.
Gøtrik.
 /Niels Opstrup.
