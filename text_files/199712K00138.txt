Nr LSF 138 Forslag til Lov om ændring af færdselsloven(* 1), godskørselsloven, lov om  

 vægtafgift af motorkøretøjer m.v. og lov om afgift efter brændstofforbrug for  

 visse personbiler (Skærpet kontrol af tunge køretøjer m.v.) Fremsat af trafikministeren (Bjørn Westh) den 11. december 1997 § 1 I færdselsloven, jf. lovbekendtgørelse nr. 735 af 24. august 1992, som  

 ændret bl.a. ved lov nr. 98 af 9. februar 1994, lov nr. 382 af 18. maj 1994,  

 lov nr. 317 af 17. maj 1995, lov nr. 1123 af 20. december 1995 og senest ved  

 lov nr. 468 af 10. juni 1997, foretages følgende ændringer:
 1. § 2, nr. 13, affattes således:
 »13. Motorkøretøj:
motordrevet køretøj, der hovedsageligt er indrettet til selvstændigt at  

 benyttes til personbefordring eller godstransport.
Knallert anses dog ikke  

 som motorkøretøj.
Motordrevet køretøj, som er indrettet til at trække andet  

 køretøj eller arbejdsredskab, og som er konstrueret til en hastighed af over  

 40 km i timen, og motordrevet køretøj, som er indrettet til andet formål, og  

 som er konstrueret til en hastighed af over 30 km i timen, anses ligeledes  

 for motorkøretøj.
Motorkøretøjer inddeles i bil og motorcykel.«.
 2. § 2, nr. 14, affattes således:
 »14. Motorredskab:
motordrevet køretøj, som hovedsagelig er indrettet som arbejdsredskab, og  

 som er konstrueret til en hastighed af højst 30 km i timen.
Motordrevet  

 køretøj, der er bestemt til at føres af en gående, anses som  

 motorredskab.«.
 3. § 2, nr. 24, affattes således:
 »24. Traktor:
 motordrevet køretøj, som hovedsagelig er indrettet til at trække andet  

 køretøj eller arbejdsredskab, og som er konstrueret til en hastighed af højst  

 40 km i timen.«.
 4. I § 86, stk. 1, indsættes efter 1. pkt.:
 »Tilsvarende gælder for kørsel med blokvogn i ubelæsset stand,  

 såfremt blokvognen overskrider de i medfør af §§ 84 og 85 fastsatte  

 bestemmelser om køretøjers bredde, længde og højde samt køretøjers største  

 tilladte totalvægt og akseltryk.«.
 5. I § 118, stk. 5, indsættes som 2. pkt.:
 »Ved bødens udmåling skal det betragtes som en skærpende  

 omstændighed, hvis overtrædelsen vedrører forskrifter om  

 hastighedsbegrænseres funktion udstedt i medfør af § 68 eller forskrifter om  

 køretøjers største tilladte totalvægt og akseltryk udstedt i medfør af §  

 85.«.
 6. I § 118, stk. 6, indsættes efter 1. pkt.:
 »Der kan i den forbindelse fastsættes bestemmelser om, at der ved  

 udmåling af bøden skal tages særligt hensyn til den generelle  

 risikoforøgelse, som den pågældende overtrædelse medfører.«.
 7. § 119 a, stk. 1, affattes således:
»Såfremt en sag om 1) spiritus- eller promillekørsel, 2) indgreb m.v. i en hastighedsbegrænsers funktion efter § 125 a, 3) overskridelse af de tilladte hastighedsbestemmelser efter § 126, stk.  

 1, nr. 2 eller 3, eller, 4) overtrædelse af forskrifterne om største tilladte totalvægt efter §  

 126, stk. 1, nr. 4, ikke skønnes at ville medføre højere straf end bøde, kan  

 anklagemyndigheden i stedet for at indlevere anklageskrift til retten  

 tilkendegive sigtede, at sagen kan afgøres uden retslig forfølgning, såfremt  

 sigtede erkender sig skyldig i overtrædelsen og erklærer sig rede til inden  

 for en nærmere angivet frist, der efter begæring kan forlænges, at betale en  

 i tilkendegivelsen angivet bøde samt vedtager betinget eller ubetinget  

 frakendelse af førerretten i et i tilkendegivelsen nærmere angivet  

 tidsrum.«.
 8 . § 119 a, stk. 3, affattes således:
»Stk. 3. En sag om 1) spiritus- eller promillekørsel, 2) indgreb m.v. i en hastighedsbegrænsers funktion efter § 125 a, 3) overskridelse af de tilladte hastighedsbestemmelser efter § 126, stk.  

 1, nr. 2 eller 3, eller, 4) overtrædelse af forskrifterne om største tilladte totalvægt efter §  

 126, stk. 1, nr. 4, hvori der ikke opstår spørgsmål om anvendelse af højere straf end bøde,  

 kan, når retten ikke finder grund til at betvivle tiltaltes skyld, afgøres  

 ved, at den tiltalte i retten vedtager at erlægge en nærmere bestemt bøde og  

 vedtager frakendelse af førerretten i et nærmere angivet tidsrum.«.
 9. Efter § 120 indsættes før overskriften til § 121:
» § 120 a.
Politiet kan tilbageholde køretøjer i tilfælde af  

 overtrædelse af forskrifter om hastighedsbegrænseres funktion udstedt i  

 medfør af § 68 om køretøjers indretning og udstyr m.v., forskrifter udstedt i  

 medfør af § 85 om køretøjers største tilladte totalvægt og akseltryk, Rådets  

 forordning (EØF) nr. 3820/85 om harmonisering af visse bestemmelser på det  

 sociale område inden for vejtransport og Rådets forordning (EØF) nr. 3821/85  

 om kontrolapparatet inden for vejtransport med senere ændringer, forskrifter,  

 som er udstedt til supplerende gennemførelse af de nævnte forordninger, samt  

 AETR-overenskomsten.
 Stk. 2. Med hensyn til iværksættelse af tilbageholdelsen efter  

 stk. 1 finder reglerne i retsplejelovens §§ 824 og 825 om beslaglæggelse af  

 ting, der findes at burde konfiskeres, tilsvarende anvendelse.  

 Tilbageholdelse kan ske, indtil køretøjet eller forholdene i øvrigt er bragt  

 i overensstemmelse med de i stk. 1 nævnte bestemmelser.«.
 10. § 122 a, stk. 2, affattes således:
»Stk. 2. Parkeringsafgift pålagt i medfør af stk. 1 fordeles  

 efter trafikministerens nærmere bestemmelser mellem staten og den kommune,  

 der udfører kontrollen.
Reglerne i § 12, stk. 2, 1. pkt., og stk. 3-5 finder  

 tilsvarende anvendelse«.
 11. Efter § 122 a indsættes før overskriften til § 123:
 »Lønindeholdelse, modregning m.v.
§ 122 b.
Ubetalt parkeringsafgift kan med tillæg af omkostninger,  

 herunder rykkergebyr, inddrives af inddrivelsesmyndigheden, jf. stk. 2, ved  

 indeholdelse i løn m.v. hos den pågældende efter reglerne om inddrivelse af  

 personlige skatter i kildeskatteloven samt ved modregning i overskydende  

 skat, i tilbagebetaling af vægtafgift, jf. § 6, stk. 5, i lov om vægtafgift  

 af motorkøretøjer m.v. og i tilbagebetaling af afgift af bilens  

 brændstofforbrug, jf. § 4, stk. 5, i lov om afgift efter brændstofforbrug for  

 visse personbiler.
 Stk. 2. Inddrivelsen efter stk. 1 foretages af politiet for så  

 vidt angår parkeringsafgifter, som politiet opkræver, jf. § 121, og af  

 kommunen for så vidt angår parkeringsafgifter, som kommunen opkræver, jf. §  

 122 a.
 Stk. 3. Trafikministeren kan fastsætte nærmere regler om  

 fremgangsmåden i forbindelse med lønindeholdelse og modregning.
Stk. 4 . Inddrivelsesmyndigheden kan indhente de oplysninger hos  

 skattemyndighederne og andre offentlige myndigheder, som er nødvendige for at  

 varetage inddrivelsen af de i stk. 1 nævnte beløb, herunder oplysninger om  

 indkomst- og formueforhold.
Oplysningerne kan overføres elektronisk.
Stk. 5. Fogedretten træffer efter begæring afgørelse om  

 indsigelser, som skyldneren fremsætter over for inddrivelsesmyndigheden om  

 berettigelsen af et meddelt pålæg om lønindeholdelse og om berettigelsen af  

 en gennemført modregning i overskydende skat, i tilbagebetaling af vægtafgift  

 og i tilbagebetaling af afgift efter bilens brændstofforbrug.
Begæringen  

 fremsættes over for inddrivelsesmyndigheden, som indbringer indsigelsen for  

 fogedretten.
Afgørelsen træffes efter reglerne i retsplejelovens §§ 499-503.
 Stk. 6. Afgørelse efter stk. 5 træffes af fogedretten i den  

 retskreds, hvor skyldnerens bopæl er beliggende.
 Stk. 7. Fristen for begæring om indbringelse af indsigelser efter  

 stk. 5 er 4 uger, fra skyldneren har modtaget meddelelse om lønindeholdelse  

 eller modregning.
Stk. 8. Overskrides den i stk. 7 nævnte frist, afviser fogedretten  

 sagen.
Fogedretten kan dog undtagelsesvis indtil 1 år efter meddelelsen om  

 lønindeholdelse eller modregning tillade, at en indsigelse behandles.  

 Fogedrettens afgørelse om indsigelser kan kæres til landsretten efter  

 reglerne i retsplejelovens kapitel 53.
§ 122 c.
I forskrifter om fremgangsmåden i forbindelse med  

 lønindeholdelse og modregning for ubetalt parkeringsafgift m.v. udstedt i  

 medfør af § 122 b, stk. 3, kan der fastsættes straf af bøde for overtrædelse  

 af bestemmelserne i forskrifterne.
 Stk. 2. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.«.
 12. § 124 f ophæves.
 13. § 124 i ophæves.
 14. I § 124 j, stk. 1, indsættes efter »historisk  

 korrekte emaljenummerplader,»: »blokvognsnummerplade,».
 15. Efter § 125 indsættes efter overskriften til § 126:
» § 125 a.
Retten til at føre de i § 125 nævnte køretøjer skal  

 frakendes føreren af et sådant køretøj, hvis føreren har foretaget et  

 uautoriseret, konstruktivt indgreb i køretøjets hastighedsbegrænser eller  

 dens forbindelser eller føreren vidste eller burde have vidst, at der er  

 foretaget et sådant indgreb.
Det samme gælder, hvis føreren har betjent  

 køretøjet på en sådan måde, at hastighedsbegrænseren gøres uvirksom.
Stk. 2. Frakendelsen sker ubetinget.
Under særlig formildende  

 omstændigheder kan frakendelse dog ske betinget.«.
 16. I § 126, stk. 1, nr. 2, ændres »§§ 42 og 43«  

 til: »§ 42 og kap. 15.«.
 17. I § 126, stk. 1, indsættes efter nr. 2 som nye numre:
»3) under kørsel i et af de i § 43 nævnte køretøjer, under kørsel med  

 blokvogn eller mobilkran, jf. § 86, stk. 1, samt ved slæbning af køretøjer,  

 jf. § 70, stk. 4, har overskredet de for sådanne køretøjer tilladte  

 hastigheder, eller en lavere hastighedsgrænse fastsat i medfør af kap. 15,  

 med mere end 40%, 4) under kørsel med et køretøj med en tilladt totalvægt på over 3500 kg  

 har gjort sig skyldig i overtrædelse af de i medfør af § 85 fastsatte  

 forskrifter om største tilladte totalvægt med mere end 30%,».
 Nr. 3 og 4 bliver herefter nr. 5 og 6.
 18. § 126, stk. 2, nr. 2, affattes således:
 »2) har gjort sig skyldig i flere forhold, der hver for sig er  

 omfattet af stk. 1, nr. 1-5,».
 19. § 134 a, stk. 1 , affattes således:
 »Trafikministeren kan bemyndige Færdselsstyrelsen eller en anden  

 under Trafikministeriet oprettet styrelse eller tilsvarende institution til  

 at udøve de beføjelser, der i denne lov er tillagt trafikministeren.«.
§ 2 I lov om godskørsel, jf. lovbekendtgørelse nr. 259 af 12. april 1995, som  

 ændret ved § 32 i lov nr. 386 af 22. maj 1996, foretages følgende ændringer:
 1. I § 4 indsættes efter stk. 2 som nyt stykke:
 » Stk. 3 . Selskabets bestyrelses- og direktionsmedlemmer skal  

 opfylde betingelserne i § 3, stk. 1, nr. 1, 3-5, 7 og 8, 2. led.«.
 Stk. 3-4 bliver herefter stk. 4-5.
 2. I § 4, stk. 4, der bliver stk. 5, ændres »stk. 1 og  

 3« til: »stk. 1 og 4«.
 3. § 8, stk. 2, affattes således:
» Stk. 2. Færdselsstyrelsen fungerer som sekretariat for  

 Vejtransportrådet.
Trafikministeren kan fastsætte regler om, at  

 Færdselsstyrelsen bemyndiges til at træffe afgørelse efter loven.
Ministeren  

 kan herunder bestemme, at afgørelser, der er truffet af Færdselsstyrelsen,  

 ikke kan indbringes for højere administrativ myndighed.
Sådanne bestemmelser  

 er ikke, medmindre ministeren bestemmer andet, til hinder for, at  

 Vejtransportrådet på eget initiativ kan tage en afgørelse, der er truffet af  

 Færdselsstyrelsen, op til nærmere undersøgelse og afgørelse.«.
 4. Efter § 8 indsættes før overskriften til § 9:
» § 8 a.
Færdselsstyrelsen kan indhente alle nødvendige  

 oplysninger, herunder udtalelser fra myndigheder og organisationer i  

 forbindelse med behandling og afgørelse af sager og ved forberedelse af sager  

 for Vejtransportrådet.«.
 5. I § 12, stk. 1, indsættes som 2. pkt.:
 »Tilbagekaldelse sker på tid fra 1 til 5 år eller indtil  

 videre.«.
 6. I § 12 indsættes efter stk. 3 som nyt stykke:
» Stk. 4. En tilladelse kan herudover tilbagekaldes, såfremt  

 indehaveren eller den, der optræder i virksomhedens interesse, groft eller  

 gentagne gange har overtrådt anden lovgivning, herunder særligt  

 færdselslovgivningen samt reglerne om køre- og hviletid.
Tilbagekaldelse sker  

 på tid fra 1 til 5 år eller indtil videre.«.
 Stk. 4 bliver herefter stk. 5.
 7 . I § 12, stk. 4, der bliver stk. 5, ændres »stk.  

 1-3« til: »stk. 1-4«.
 8 . I § 13, stk. 1, 1. pkt ., ændres »§ 12, stk. 2 og  

 3, og § 12, stk. 4, jf. stk. 2 og 3« til: »§ 12«.
 9. I § 13, stk. 4, ændres »§ 12, stk. 2« til:  

 »§ 12, stk. 1-2 og 4-5«.
 10. I § 13, stk. 5, ændres »§ 12, stk. 2 og 3, og §  

 12, stk. 4, jf. stk. 2 og 3« til: »§ 12«.
§ 3 I lov om vægtafgift af motorkøretøjer m.v., jf. lovbekendtgørelse nr. 817  

 af 12. september 1996, som ændret senest ved § 2 i lov nr. 363 af 2. juni  

 1997, foretages følgende ændring:
 1. I § 6, stk. 5, indsættes efter »jf. færdselslovens  

 § 121«: », § 122 a og § 122 b«.
§ 4 I lov nr. 360 af 2. juni 1997 om afgift efter brændstofforbrug for visse  

 personbiler foretages følgende ændring:
 1. I § 4, stk. 5, indsættes efter »jf. færdselslovens  

 § 121«: », § 122 a og § 122 b«.
§ 5 Stk. 1 . Loven træder i kraft den 1. april 1998, jf. dog stk. 3.
 Stk. 2. Færdselslovens §§ 122 b og 122 c, som er affattet ved  

 denne lovs § 1, nr. 11, finder også anvendelse på fordringer, der er  

 forfaldne før lovens ikrafttræden.
 Stk. 3. Bestemmelserne i § 1, nr. 12 og 13 har virkning fra 1.  

 januar 1998.
Bemærkninger til lovforslaget Almindelige bemærkninger Indledning Med lovforslaget tages en række initiativer for at skærpe indsatsen over  

 for overtrædelser af færdselslovens bestemmelser om hastighed, vægt og brug  

 af hastighedsbegrænsere begået under kørsel med »tunge køretøjer«.
 Samtidig skærpes indsatsen overfor overtrædelser af de køretøjsbestemte  

 hastighedsgrænser, som ikke kun vil omfatte førere af tunge køretøjer, men  

 førere af alle køretøjer, der er omfattet af særlige køretøjsbestemte  

 hastighedsgrænser.
 Endvidere har lovforslaget til hensigt at gøre reglerne vedrørende  

 tilbagekaldelse af tilladelser (godkendelser) i henhold til godskørselsloven  

 mere effektive med det formål at nedbringe antallet af lovovertrædelser i  

 forbindelse med lastbilkørsel væsentligt.
Herudover foreslås der ændringer i færdselsloven om bemyndigelse til  

 trafikministeren om fordeling af indtægter hidrørende fra kommunal  

 parkeringskontrol, indførelse af regler om lønindeholdelsesadgang vedrørende  

 ubetalte parkeringsafgifter samt ændringer af bestemmelserne om blokvogne.  

 Samtidig ændres definitionen af en traktor som følge af et EF-direktiv,  

 således at traktorer kan være konstrueret til en hastighed af højst 40 km/t  

 mod de nuværende 30 km/t.
Endelig ophæves bestemmelserne om brugerbetaling  

 ved typegodkendelse og godkendelse af køretøjers indretning og udstyr.
1. Forstærket indsats vedrørende tunge køretøjer I sommeren 1996 nedsatte trafikministeren en styregruppe, der gennem et  

 udredningsarbejde skulle beskrive og analysere problemstillingen vedrørende  

 et stigende antal fejl og mangler ved lastbiler, som var konstateret blandt  

 andet ved færdselspolitiets målrettede kontroller.
Trafikministeren  

 besluttede at inddrage buskørselsområdet i arbejdet.
Styregruppen afgav i maj  

 1997 »Rapport om trafiksikkerhedsmæssige forhold i relation til  

 lastbiler og busser«.
I rapporten konkluderer styregruppen bl.a., at det  

 på en lang række områder er nødvendigt at skærpe sanktionerne for at  

 tilskynde til overholdelse af den gældende lovgivning på området.
Det er regeringens opfattelse, at en lang række af styregruppens forslag  

 til skærpede sanktioner bør indarbejdes i lovgivningen.
Herudover finder  

 regeringen, at der bør tages en række andre initiativer til at sikre, at  

 bestemmelserne for tunge køretøjer overholdes.
 På færdselslovområdet går hovedindsatsområderne på følgende tiltag:
Udmåling af skærpede bøder i tilfælde af overtrædelse af forskrifter  

 vedrørende overlæs og hastighedsbegrænsere, idet det anses som en grov  

 forseelse at udføre kørsel med overlæs eller ikke funktionsdygtige  

 hastighedsbegrænsere.
De foreslåede skærpelser vedrører førere samt ejere og  

 brugere af køretøjet.
Tilbageholdelse af et køretøj ved overtrædelse af forskrifter om  

 hastighedsbegrænseres funktion, idet udviklingen har vist, at der i nogle  

 tilfælde foretages indgreb i disse med henblik på at få køretøjets hastighed  

 hævet.
Endvidere skal der kunne ske tilbageholdelse af køretøjer i  

 forbindelse med overtrædelse af forskrifter om køretøjers største tilladte  

 totalvægt og akseltryk.
Der vil også kunne ske tilbageholdelse af et køretøj  

 i forbindelse med overtrædelse af køre- og hviletidsbestemmelserne, eller  

 hvis kontrolapparatet ikke er funktionsdygtigt, eller ikke er i  

 overensstemmelse med gældende regler.
Endelig vil føreren kunne få frakendt førerretten, hvis føreren har  

 foretaget et uautoriseret, konstruktivt indgreb i køretøjets  

 hastighedsbegrænser, eller føreren vidste eller burde have vidst, at der var  

 foretaget et sådant indgreb.
Det samme gælder, hvis føreren har betjent  

 køretøjet på en sådan måde, at hastighedsbegrænseren gøres uvirksom.
 Der vil i tilfælde af overtrædelse af hastighedsgrænserne for de  

 hastighedsbestemte køretøjskategorier kunne ske betinget frakendelse af  

 førerretten ved hastighedsoverskridelser med mere end 40 % eller ved kørsel  

 med mere end 30 % overlæs.
 Efter den eksisterende lov om godskørsel kan der ske  

 tilbagekaldelse af en tilladelse til godskørsel, såfremt indehaveren af  

 tilladelsen eller den, der optræder i virksomhedens interesse, groft eller  

 gentagne gange har overtrådt vilkårene for tilladelsen, bestemmelserne i  

 godskørselsloven eller forskrifter udstedt i medfør af loven (bekendtgørelse  

 om godskørsel).
Er der tale om grove eller gentagne overtrædelser af anden lovgivning end  

 godskørselslovgivningen, kan der derimod ikke umiddelbart ske  

 tilbagekaldelse.
Der skal således opfyldes endnu et kriterium, idet den eller  

 de begåede lovovertrædelser som helhed skal være diskvalificerende for  

 vognmanden, hvilket skal forstås således, at vognmanden ikke kan antages at  

 have udøvet sin virksomhed på forsvarlig måde og i overensstemmelse med god  

 skik inden for branchen.
 Det er ganske vist vognmanden, der skal løfte bevisbyrden for, at der har  

 været handlet i overensstemmelse med god skik inden for branchen, idet han  

 efter loven skal gøre dette antageligt, men der skal efter gældende praksis  

 foreligge et meget stort antal og/eller meget grove overtrædelser af f.eks.  

 køre- og hviletidsreglerne, før der sker tilbagekaldelse efter denne  

 bestemmelse.
Ved de foreslåede ændringer skal der umiddelbart kunne ske tilbagekaldelse  

 af en tilladelse ved en grov overtrædelse eller gentagne overtrædelser af  

 anden lovgivning end godskørselslovgivningen, idet der først og fremmest skal  

 være fokus på overtrædelser af færdselslovgivningen og reglerne om køre- og  

 hviletid.
Det vil herefter være tilstrækkeligt for tilbagekaldelse, at der  

 har kunnet konstateres en grov overtrædelse eller gentagne overtrædelser af  

 f.eks. køre- og hviletidsreglerne.
Et andet element i lovforslaget vedrører beslutningskompetencen.
Efter de  

 eksisterende bestemmelser behandles alle tilbagekaldelsessager af  

 Vejtransportrådet, efter at rådets sekretariat, Færdselsstyrelsen, har  

 forberedt sagen, indhentet oplysninger/udtalelser fra  

 myndigheder/organisationer og sammenholdt med praksis i tilsvarende sager.
I  

 henhold til lovforslaget skal der kunne fastsættes bestemmelser om, at  

 Færdselsstyrelsen kan træffe afgørelse om tilbagekaldelse af tilladelser og  

 godkendelser.
 Endelig indeholder forslaget en præcisering vedrørende bestyrelses- og  

 direktionsmedlemmers opfyldelse af lovgivningens krav om god skik inden for  

 branchen m.v., høringsforskrifter samt en ændring vedrørende lettere adgang  

 til domstolsprøvelse.
 Sammenfattende sigter de foreslåede ændringer mod en forbedring af  

 færdselssikkerheden og en højere standard inden for vognmandserhvervet samt  

 en reduktion af lovovertrædelser inden for erhvervet og som konsekvens heraf  

 en væsentlig nedbringelse af de mange alvorlige færdselsuheld, hvor lastbiler  

 er indblandet.
 Udover de foreslåede ændringer til færdselsloven og godskørselsloven vil  

 der ske ændringer i underliggende bekendtgørelser.
I styregruppens rapport er der herudover peget på en række andre  

 initiativer, der tilsammen skal medvirke til at nedbringe det store antal  

 ulykker, hvor lastbiler og busser er inddraget.
Der er bl.a. peget på  

 forstærket uddannelsesmæssig indsats, information, holdningskampagner,  

 erhvervets egne virksomhedsprogrammer med henblik på forbedring af  

 trafiksikkerheden samt bedre statistikker og analyser af trafikuheld, hvor  

 tunge køretøjer er indblandet.
Der er endvidere nedsat en embedsmandsgruppe  

 vedrørende eventuel indførelse af et medvirkenansvar for transportkøbere.
2. Gældende regler om hastighedsbegrænsere, vægt samt køre- og  

 hviletid Ifølge Rådets direktiv 92/6/EØF om montering og anvendelse af  

 hastighedsbegrænsende anordninger i visse klasser af motorkøretøjer i  

 fællesskabet, som er gennemført i dansk ret ved bekendtgørelse nr. 116 af 14.  

 februar 1994 om installation og plombering af hastighedsbegrænsere i  

 lastbiler og busser, skal alle lastbiler, der har en tilladt totalvægt på  

 over 12 tons, og busser, der har en tilladt totalvægt på over 10 tons, have  

 installeret en hastighedsbegrænser, hvis de er indregistreret første gang den  

 1. januar 1988 eller senere.
For lastbilers vedkommende skal  

 hastighedsbegrænserne være indstillet således, at lastbilen ikke kan køre  

 mere end 90 km/t.
Hastighedsbegrænseren skal for bussers vedkommende være  

 indstillet til 100 km/t.
Baggrunden for, at disse tal ligger noget over de  

 gældende hastighedsgrænser i Danmark er, at EF har harmoniseret området,  

 således at de tunge køretøjer uden ændring af hastighedsbegrænserne kan køre  

 i de EU-lande, hvor hastighedsgrænserne er højere end i Danmark.
Hastighedsbegrænseren medfører, at brændstofmængden reduceres.
Så snart  

 køretøjets hastighed når den hastighed, som hastighedsbegrænseren er  

 indstillet til, vil køretøjet ikke kunne overskride denne.
Hastighedsbegrænseren og dens forbindelser skal være beskyttet mod  

 uautoriseret justering eller energiafbrydelse ved at kræve specialværktøj til  

 dette og/eller ved hjælp af plombering.
Installation, justering og plombering  

 samt senere indgreb og reparation af de påbudte hastighedsbegrænsere må kun  

 foretages af et autoriseret værksted.
 Reglerne om køretøjers største tilladte totalvægt og akseltryk er med  

 hjemmel i færdselslovens § 85, stk. 1, fastsat i Justitsministeriets  

 bekendtgørelse nr. 567 af 24. juni 1992 om køretøjers største bredde, længde,  

 højde, vægt og akseltryk, som senest ændret ved Trafikministeriets  

 bekendtgørelse nr. 700 af 4. september 1997.
 Køre- og hviletidsbestemmelserne fremgår af Arbejdsministeriets (nu  

 Trafikministeriets) bekendtgørelse nr. 1018 af 15. december 1993 om  

 arbejderbeskyttelse i vejtransport samt af Rådets forordning 3820/85/EØF om  

 harmonisering af visse bestemmelser på det sociale område indenfor  

 vejtransport og Rådets forordning 3821/85/EØF om kontrolapparatet inden for  

 vejtransport med senere ændringer samt overenskomst om arbejdet for  

 besætninger på køretøjer i international vejtransport (AETR-overenskomsten).  

 Reglerne omfatter dels køretøjer, hvis totalvægt er 3.5 tons eller derover,  

 og som er indrettet til godstransport, dels køretøjer indrettet til  

 befordring af flere end 9 personer.
3. Administrative og økonomiske konsekvenser Lovforslaget tilsigter en skærpelse af bødeniveauet for visse  

 overtrædelser af færdselsloven.
Endvidere indføres en hjemmel for politiet  

 til at tilbageholde køretøjer.
 Forslaget medfører ikke kommunaløkonomiske konsekvenser, der er omfattet  

 af Det Udvidede Totalbalanceprincip.
 Lovforslaget indeholder væsentlige skærpelser af reaktionen ved større  

 hastighedsovertrædelser, for så vidt angår de hastighedsbestemte  

 køretøjskategorier.
Lovforslaget forudsætter ikke, at der iværksættes en forøget  

 kontrolindsats fra politiets side, idet tilbageholdelse kan ske i forbindelse  

 med politiets færdselskontrol.
Politiets samlede ressourceforbrug til  

 færdselskontrol skal således ligge på det i dag forudsatte niveau, således  

 som angivet i bl.a. flerårsaftalen om politiet.
 Det er behæftet med nogen usikkerhed at angive antallet af sager, hvor  

 bilister efter lovens ikrafttræden overskrider en køretøjsbestemt  

 hastighedsgrænse med mere end 40 %, således at førerretten skal frakendes  

 betinget.
Den skærpede kontrol af tung køretøjer, herunder især de øgede muligheder  

 for såvel betinget som ubetinget frakandelse, må antages at kunne indebære en  

 større arbejdsbelastning for politi, anklagemyndighed og domstole.
Samtidig  

 må de skærpede sanktioner dog antages at få en præventiv effekt.
Det er  

 således ikke muligt præcist at angive hvilken merbelastning for retsvæsenet  

 de skærpede sanktioner vil medføre.
Den eventuelle merbelastning forudsættes imidlertid at skulle varetages  

 inden for rammerne af de ressourcer, der idag er afsat til kontrolindsatsen  

 på færdeselslovens område.
Under denne forudsætning vil lovforslaget ikke  

 nødvendiggøre tilførsel af yderligere ressourcer med henblik på håndhævelse.
 I øvrigt bemærkes, at forslaget vil have afledede effekter i form af færre  

 udgifter ved trafikskader, samfundsmæssige besparelser som følge af reduceret  

 materielskade, mindre udgifter for staten til trafikofre og mindre udgifter  

 for kommunerne og amtskommunerne til sygebehandling m.v.
Forslaget har ingen administrative konsekvenser af økonomisk art.
Derimod  

 skønnes den del af forslaget, der vedrører restanceinddrivelse, at kunne  

 indbringe et merprovenu det første år efter lovens ikrafttræden på ca. 20  

 mio. kr. af de udestående restancer i form af inddrevne beløb.
Derefter  

 forventes det, at det årlige merprovenu vil blive mindre i årene efter.
 Forslaget vil ikke have administrative konsekvenser for Færdselsstyrelsen,  

 idet styrelsen allerede i vidt omfang foretager den indsamling af oplysninger  

 og forberedelse af sager, der kan føre til tilbagekaldelse af  

 vognmandstilladelser og godkendelser.
4. Forslagets erhvervsøkonomiske konsekvenser Forslaget har den direkte erhvervsøkonomiske konsekvens, at en række  

 virksomheder, der konsekvent udfører godskørsel i strid med lovgivningen,  

 herunder særligt færdselslovgivningen og reglerne om køre- og hviletid, i  

 langt videre omfang end hidtil vil kunne miste deres vognmandstilladelse.  

 Forslaget har endvidere den indirekte erhvervsøkonomiske konsekvens, at  

 standarden inden for godskørselserhvervet på sigt vil blive højnet.
5. Forslagets miljømæssige konsekvenser Forslaget har ikke miljømæssige konsekvenser.
6. Forholdet til EU-retten Der er i EU's direktiv vedrørende adgang til godskørselserhvervet og  

 buskørselserhvervet fastsat minimumskrav vedrørende ansøgerens faglige  

 kvalifikationer, økonomisk baggrund og vandel samt regler om tilbagekaldelse  

 af meddelte tilladelser.
Kommissionen har fremsat forslag til stramning af  

 disse adgangskrav.
De eksisterende danske regler på dette område i  

 godskørselslovgivningen er skærpede i forhold til EU's minimumskrav, og  

 lovforslagets bestemmelser om øget mulighed for tilbagekaldelse af  

 tilladelser m.v. er i overensstemmelse med regeringens ønske om, at der skal  

 være en høj standard inden for erhvervet.
7. Høring Et udkast til lovforslaget har været forelagt de myndigheder og  

 organisationer, der berøres eller kan tænkes at blive berørt af forslaget.
 Lovforslaget er samtidig med fremsættelsen forelagt de myndigheder og  

 organisationer, der berøres eller kan tænkes at blive berørt af lovforslaget.
Bemærkninger til lovforslagets enkelte bestemmelser Til § 1 Til nr. 1, 2 og 3 Ved Europa-parlamentets og Rådets direktiv 97/54/EF er den konstruktivt  

 bestemte maksimalhastighed for traktorer hævet fra 30 km/t til 40 km/t.
Ved  

 at forøge den konstruktive maksimalhastighed åbnes der op for , at  

 køretøjerne i meget større antal vil kunne EF-typegodkendes.
Direktivet  

 indeholder ikke en pligt for medlemsstaterne til at forøge den tilladte  

 hastighed for traktorer under kørsel.
Direktivet skal være gennemført i  

 national ret senest den 23. september 1998.
Færdselsloven indeholder samtidig en bestemmelse om, at traktorer skal  

 være konstrueret, så de »kun med væsentlig konstruktiv forandring kan  

 ændres til større hastighed«.
Direktivet indeholder ikke en tilsvarende  

 bestemmelse, hvorfor den bør udgå.
Det vil indebære, at traktorerne kan  

 benytte de fra lastbiler kendte elektroniske hastighedsbegrænsere og dermed  

 køre med et lavere omdrejningstal ved deres maksimalhastighed, hvorved der  

 opnås en miljømæssig fordel (støj og forurening).
 Forslaget indebærer ikke en ændring af den tilladte hastighed for  

 traktorer under kørsel, som fortsat vil være 30 km/t.
På et senere tidspunkt kan det derimod overvejes at sætte den tilladte  

 hastighed under kørsel op fra de nuværende 30 km/t til 40 km/t, selvom  

 direktivet som nævnt ikke indebærer en pligt for medlemsstaterne hertil.
I  

 den forbindelse kan det overvejes at ændre de danske regler om traktorkørsel  

 for derved at eliminere mulige negative færdselssikkerhedsmæssige aspekter.  

 Trafikministeriet har i samarbejde med Færdselsstyrelsen og Rådet for  

 Trafiksikkerhedsforskning iværksat en analyse om hensigtsmæssigheden af at  

 indføre en eventuel ændring af færdselslovens bestemmelser om  

 hastighedsgrænsen for kørsel med traktorer.
For motorredskaber er der som for traktorer en bestemmelse i færdselsloven  

 om, at de skal være konstrueret, så de »kun med væsentlig konstruktiv  

 forandring kan ændres til større hastighed«.
Når bestemmelsen udgår af  

 definitionen af en traktor, vil det være naturligt tilsvarende at fjerne den  

 fra definitionen af et motorredskab.
De samme miljøhensyn som for traktorer  

 gør sig gældende her.
Ændringen af definitionen af motorkøretøjer er en konsekvens af de  

 foreslåede ændringer af definitionen af henholdsvis traktor og motorredskab,  

 samt en tidligere ændret definition af knallert.
Endelig er ordet  

 godsbefordring ændret til godstransport.
Til nr. 4 Efter de gældende bestemmelser for blokvognskørsel kræves politiets  

 tilladelse til kørsel med belæssede blokvogne, men ikke til kørsel med  

 ubelæssede blokvogne.
Før færdselsloven af 1976 krævedes politiets tilladelse  

 til kørsel med blokvogn i både belæsset og ubelæsset stand, men denne ordning  

 blev anset for unødigt rigoristisk og medførte betydelig administration for  

 politiet.
Kravet om politiets tilladelse til kørsel med tomme blokvogne blev  

 derfor ophævet.
Som følge af den tekniske udvikling findes der i dag flere større  

 blokvogne, som også i ubelæsset stand ikke opfylder gældende krav til  

 køretøjers vægt og dimensioner.
I praksis er det den tilladte bredde, der  

 overskrides.
 Af færdselssikkerhedsmæssige grunde anses det for uhensigtsmæssigt, at  

 kørsel med disse køretøjer foregår uden politiets tilladelse, når politiets  

 tilladelse kræves for andre køretøjer, der ikke opfylder kravene til  

 køretøjers vægt og dimensioner.
Til nr. 5 og 6 Efter de gældende bestemmelser kan der i forskrifter udstedt i medfør af  

 loven fastsættes straf af bøde for overtrædelse af regler i forskrifterne.  

 Endvidere kan der for overtrædelse af forskrifter, der er udstedt efter § 85,  

 stk. 1, pålægges ejeren eller brugeren af køretøjet et objektivt bødeansvar.
 Forslagene medfører, at det betragtes som en skærpende omstændighed, hvis  

 overtrædelsen vedrører kørsel med ikke-funktionsdygtige hastighedsbegrænsere  

 eller største tilladte totalvægt (overlæs). Stramningerne omfatter både fører  

 og den registrerede ejer eller bruger, der efter § 67, stk. 2 og 3, har  

 ansvaret for køretøjet.
Hvis en hastighedsbegrænser er ude af funktion, vil køretøjet kunne køre  

 mere end de 90 km/t eller 100 km/t, begrænseren skal være indstillet til,  

 hvilket vil forøge risikoen for alvorlige uheld.
På denne baggrund bør kørsel  

 med ikke-funktionsdygtige hastighedsbegrænsere anses for at være en grov  

 forseelse.
Bøderne bør afspejle denne potentielle risiko for overskridelse af  

 hastighederne, når hastighedsbegrænseren er ude af funktion.
Sanktionsniveauet for overtrædelse af bestemmelserne for  

 hastighedsbegrænsere ligger i dag på bøder op til 1.000 kr.
Kørsel med  

 ikke-funktionsdygtige hastighedsbegrænsere bør under hensyn til forseelsens  

 grovhed ved udmåling af bøden sidestilles med en hastighedsoverskridelse på  

 70 % eller derover.
Dette gælder både føreren og den registrerede ejer eller  

 bruger af køretøjet.
I gentagelsestilfælde foreslås udmålt en bøde på linie  

 med en 100 % overskridelse af hastighedsgrænserne.
Disse bødesatser er i dag  

 på henholdsvis 3.600 kr. og 6.800 kr.
Disse satser forventes at blive anvendt, uanset grunden til at  

 hastighedsbegrænseren ikke er funktionsdygtig.
Som nævnt, vil ikke  

 funktionsdygtige hastighedsbegrænsere medføre, at køretøjet kan køre mere end  

 90 km/t eller 100 km/t.
Bødesatsen bør derfor anvendes i alle tilfælde  

 uafhængigt af, om en hastighedsoverskridelse er konstateret eller ej.
Hvis  

 der samtidig konstateres en hastighedsoverskridelse, bør der også udmåles en  

 bøde herfor.
 Kørsel med overlæs vil endvidere medføre en forøget risiko for  

 færdselsuheld, idet bremselængden for et køretøj forøges, når køretøjets vægt  

 forøges.
 Ved fastlæggelsen af den generelle risikoforøgelse, som kørsel med overlæs  

 medfører, tages udgangspunkt i den procentvise overskridelse af de størst  

 tilladte værdier for det pågældende køretøjs totalvægt.
Sanktionsniveauet for kørsel med overlæs opgøres i dag efter  

 Rigsadvokatens bødekatalog ved en udmåling af bøden for føreren med 20 kr.  

 for hvert procentpoint, den faktiske vægt overstiger den tilladte totalvægt.  

 For ejere eller brugere er beløbet 50 kr. for hvert procentpoint.
En  

 overskridelse af den tilladte totalvægt på f.eks. 10 % vil udløse en bøde på  

 henholdsvis 200 kr. eller 500 kr.
Af hensyn til forseelsens  

 færdselssikkerhedsmæssige risiko bør sanktionen for kørsel med overlæs  

 skærpes væsentligt i forhold til den nuværende bødestørrelse.
Bødestørrelsen  

 for føreren bør lægges således, at f.eks. en 10 % overskridelse af  

 totalvægten bør sanktioneres med en bøde på minimum 1.000 kr., det vil sige  

 100 kr. for hvert procentpoint, den faktiske vægt overstiger den tilladte  

 totalvægt.
For ejer eller bruger af køretøjet bør bødestørrelsen lægges  

 således, at f.eks. en 10 % overskridelse af totalvægten bør sanktioneres med  

 en bøde på minimum 2.500 kr., det vil sige 250 kr. for hvert procentpoint.
I gentagelsestilfælde forhøjes bøden til ejer eller bruger med 1.000 kr.  

 pr. forstraf.
Endvidere skal der ske en yderligere forhøjelse ifølge  

 Rigsadvokatens bødekatalog ved flere end ti forstraffe.
 De anførte bødestørrelser er ikke til hinder for, at domstolene i konkrete  

 tilfælde med konkret begrundelse kan fravige disse.
 Skærpelsen af saktionsniveauet vil også blive indarbejdet i de relevante  

 forskrifter, når lovforslaget er vedtaget.
Til nr. 7 Efter færdselslovens § 119 a, stk. 1, kan sager om spiritus- eller  

 promillekørsel samt sager om overskridelse af de tilladte  

 hastighedsbestemmelser efter § 126, stk. 1, nr. 2, med mere end 70 % afgøres  

 udenretligt, såfremt det skønnes, at forholdet ikke vil medføre højere straf  

 end bøde, og såfremt den pågældende erkender sig skyldig i overtrædelsen, og  

 vedtager dels en bøde, dels en betinget eller ubetinget frakendelse af  

 førerretten.
Der foreslås indført bestemmelser om betinget frakendelse af førerretten  

 henholdsvis ved en overskridelse af de køretøjsbestemte og lokalt fastsatte  

 hastighedsgrænser med mere end 40 % begået ved kørsel med køretøjer omfattet  

 af de hastighedsbestemte køretøjskategorier, herunder blokvogne, mobilkraner  

 og slæbning af køretøjer, henholdsvis ved kørsel med overlæs på mere end 30 %  

 af den tilladte totalvægt.
Betinget frakendelse af førerretten ved kørsel med  

 overlæs omfatter alene køretøjer med en tilladt totalvægt på over 3500 kg.
 Endvidere foreslås, at der indføres en bestemmelse om ubetinget  

 frakendelse af førerretten ved indgreb m.v. i hastighedsbegrænseren efter §  

 125 a.
 Da der ved hastighedsovertrædelser på mere end 40 % og ved kørsel med  

 overlæs på mere end 30 % og ved indgreb m.v. i hastighedsbegrænseren ikke vil  

 skulle foretages en retlig vurdering af spørgsmålet om, hvorvidt disse  

 forseelser har fremkaldt fare for skade på person eller ting, foreslås det,  

 at også disse sager på samme betingelser, som de ovenfor nævnte sager, kan  

 afgøres udenretligt.
Til nr. 8 Forslaget er en konsekvens af forslaget i nr. 7, idet en sag, der afgøres  

 indenretligt, om indgreb m.v. i hastighedsbegrænsere, overtrædelser af  

 hastighedsgrænser og overlæs også skal kunne afgøres således, at tiltalte  

 vedtager en nærmere bestemt bøde og vedtager frakendelse af førerretten i et  

 nærmere angivet tidsrum.
Til nr. 9 Ved kørsel med ikke-funktionsdygtige hastighedsbegrænsere, kørsel med  

 overlæs og kørsel, hvor der sker overtrædelse af køre- og  

 hviletidsbestemmelserne er hovedsigtet med bestemmelsen, at køretøjet  

 tilbageholdes, indtil forholdene er bragt i orden.
Det er givet, at formålet med at sætte hastighedsbegrænseren ud af  

 funktion er at forøge køretøjets hastighed ud over de 90 km/t eller 100 km/t,  

 som hastighedsbegrænseren skal være indstillet til.
Denne forøgelse af  

 hastigheden medfører risiko for flere alvorlige uheld.
 I styregruppens rapport om trafiksikkerhedsmæssige forhold i relation til  

 lastbiler og busser er foreslået, at der sker en effektiv tilbageholdelse af  

 køretøjer i forbindelse med overtrædelse af forskrifter om største tilladte  

 totalvægt (overlæs) og af køre- og hviletidsbestemmelserne.
Baggrunden for de foreslåcde bestemmelser er blandt andet, at de  

 målrettede storvognskontroller, som Rigspolitichefens Færdselspoliti har  

 foretaget, har vist en stigende tendens i antallet af overtrædelser af  

 reglerne om største tilladte totalvægt og køre- og hviletidsbestemmelserne  

 samt af fejl ved kontrolapparatet.
Herudover viser resultaterne af  

 Færdselsstyrelsens virksomhedskontrol et stort antal overtrædelser af køre-  

 og hviletidsbestemmelserne.
 Ved konstaterede overtrædelser af reglerne om største tilladte totalvægt  

 kan tilbageholdelsen alene opretholdes, indtil der er foretaget omlæsning.
 Det er hensigten, at den nuværende bagatelgrænse skal fastholdes, jf.  

 Justitsministeriets cirkulære af 19. november 1979 om kontrol med køretøjers  

 akseltryk og totalvægt, hvorefter der rejses tiltale, hvis den tilladte  

 totalvægt overskrides med mere end 7 %.
Formålet med tilføjelsen af de foreslåcde bestemmelser om  

 hastighedsbegrænsere og kontrolapparatet er blandt andet at kunne  

 tilbageholde køretøjer, hvis hastighedsbegrænseren eller kontrolapparatet i  

 et køretøj ikke fungerer eller ikke er i overensstemmelse med gældende  

 regler.
Tilbageholdelsen kan opretholdes, indtil apparatet er gjort  

 funktionsdygtigt eller er bragt i overensstemmelse med gældende regler enten  

 af en autoriseret reparatør på stedet, eller ved at køretøjet bringes til et  

 autoriseret værksted.
Formålet med den foreslåede bestemmelse er endvidere at kunne tilbageholde  

 køretøjet, hvor føreren har overtrådt bestemmelserne om daglig køretid,  

 køretid uden pauser, samlet køretid inden for to på hinanden følgende uger,  

 hviletid, herunder den daglige hviletid og den ugentlige hviletid, således at  

 føreren enten på stedet skal hvile ud eller holde pause, eller således at der  

 tilkaldes en anden fører, der i overensstemmelse med de gældende regler kan  

 fortsætte kørslen.
Tilbageholdelsen kan opretholdes, indtil føreren er  

 udhvilet, har holdt pausen eller, der er tilkaldt en anden fører.
Til nr. 10 Efter den gældende bestemmelse tilfalder en parkeringsafgift, der i den  

 pågældende kommune alene kontrolleres af kommunalbestyrelsen, kommunen, mens  

 anden parkeringsafgift tilfalder staten.
Det fremgår af aftalen mellem regeringen og kommunerne om kommunernes  

 økonomi for 1998, at trafikministeren kan beslutte, at den enkelte kommune  

 kan overtage dele af P-kontrollen fra politiet.
Det vil således være  

 frivilligt for en kommune at deltage i ordningen.
Hvis alle kommuner  

 beslutter sig til at overtage P-kontrollen, vil det medføre et indtægtstab  

 for staten svarende til det mistede provenu ved politiets P-kontrol.
Henset  

 til at ordningen er frivillig for kommunerne, og at der således ikke kan  

 forventes en samlet tilmelding til ordningen, vil indtægterne ikke på  

 hensigtsmæssig måde kunne udlignes mellem staten og kommunerne via  

 bloktilskuddene.
Det foreslås derfor, at trafikministeren kan beslutte,  

 hvorledes indtægterne ved ordningen skal fordeles mellem staten og den  

 enkelte kommune, der beslutter at udføre kontrollen.
Dette vil ske efter  

 forhandlinger med de kommunale parter .
 Kommunal parkeringskontrol har hidtil kun været udført i Københavns og  

 Frederiksberg kommuner, hvor der blev fundet en særlig løsning på fordelingen  

 af indtægterne mellem staten og kommunerne ved ordningens start.
 Det kan i øvrigt oplyses, at der mellem trafikministeren,  

 justitsministeren og kommunerne er enighed om at udvide det område, hvor  

 kommunerne i medfør af § 122 a, stk. 1, skal kunne pålægge afgifter til flere  

 typer forseelser, og at der p.t. føres drøftelser med de kommunale parter om  

 fordelingen mellem staten og kommunerne af de afgifter, kommunerne opkræver.
 Ved kommunal overtagelse af parkeringskontrollen finder reglerne i  

 virksomhedsoverdragelsesloven anvendelse for de af politiet ansatte særlige  

 parkeringskontrollører.
Til nr. 11 Det foreslås, at der indføres lønindeholdelsesadgang for ubetalt  

 parkeringsafgift, rykkergebyr m.v., som opkræves enten af politiet eller  

 kommunen.
Forslaget bemyndiger politi eller kommune til at inddrive disse restancer  

 ved modregning i overskydende skat, i tilbagebetaling af vægtafgift og i  

 afgift efter bilens brændstofforbrug samt ved indeholdelse i løn m.v. hos den  

 pågældende efter reglerne om inddrivelse af personlige skatter i  

 kildeskatteloven.
Samtidig gives der skyldneren adgang til at få indbragt sin  

 sag for fogedretten.
Det bemærkes i den forbindelse, at fogedrettens afgørelser kan kæres til  

 Landsretten.
Har sagen en økonomisk værdi af højst 10.000 kr., kræves dog  

 tilladelse fra Procesbevillingsnævnet.
 Endvidere bemærkes, at såfremt skyldneren fremfører indsigelser vedrørende  

 sagens faktiske eller retlige omstændigheder, der nødvendiggør en omfattende  

 bevisførelse, vil fogedretten kunne nægte at fremme udlægsbegæringen.  

 Retsvirkningen heraf vil være, at den foretagne lønindeholdelse eller  

 modregning må tilbageføres, og at rekvirenten vil være henvist til at få  

 eksistensen og størrelsen af sit krav fastslået gennem et  

 anerkendelsessøgsmål ved de almindelige domstole.
 Forslaget bemyndiger endvidere trafikministeren til at fastsætte de  

 nærmere regler for fremgangsmåden i forbindelse med lønindeholdelse, idet det  

 er forudsat, at indeholdelsen sker efter reglerne herom i kildeskatteloven.
Efter kildeskattelovens § 73 kan der foretages lønindeholdelse for  

 indkomst- og formueskat til staten, folkepensionsbidrag, amtskommunal  

 indkomstskat, kommunal indkomstskat og kirkelige afgifter.
Indeholdelsen kan  

 ske i løn, provision og andet arbejdsvederlag samt - for så vidt ikke særlige  

 hensyn efter skattemyndighedens skøn taler derimod - også i ventepenge,  

 pensioner og lignende understøttelser, der udredes af statskassen, kommunale  

 kasser, andre offentlige kasser eller private kasser.
 Den bemyndigelse, som i forslaget gives til trafikministeren, vil blive  

 udmøntet i en bekendtgørelse, hvori der bl.a. fastsættes bestemmelser af  

 følgende indhold:
 Regler om meddelelse af pålæg om lønindeholdelse og regler om løbende  

 indbetaling fra den indeholdelsespligtige.
 Herudover fastsættes underretningspligt for den indeholdelsespligtige.  

 Såfremt skyldneren ophører med at være beskæftiget, har den pågældende  

 oplysningspligt om arbejdsmæssige og økonomiske forhold af betydning for  

 indeholdelsen.
 Kildeskattelovens regler om fortrinsret for skatterestancer vil ikke blive  

 berørt af forslaget, og lønindeholdelseskrav vedrørende bidragsydelser vil  

 også fortsat blive fyldestgjort efter skattekrav, men forud for krav i  

 henhold til dette lovforslag.
 Forslagets hjemmel til at fastsætte bødestraf vil blive udnyttet med  

 henblik på at kunne sanktionere i tilfælde, hvor der sker overskridelse af  

 den indeholdelsespligtiges (arbejdsgiverens) indeholdelsespålæg, pligt til  

 indbetaling, skyldnerens overtrædelse af oplysningspligt vedrørende skift i  

 arbejdssted og andre oplysninger af betydning for inddrivelsen.
Det foreslås endvidere, at politiet eller kommunen, i lighed med hvad der  

 er gældende på alle øvrige områder, får hjemmel til at indhente økonomiske  

 oplysninger om debitorerne inden for de øvrige områder hos skattevæsenet og  

 andre relevante offentlige myndigheder.
En sådan adgang er et væsentligt led  

 i inddrivelsesarbejdet, dels ved fastsættelse af afviklingsordninger o.lign.,  

 dels som forudsætning for udstedelse af pålæg om lønindeholdelse.
Til nr. 12 og 13 Med henblik på at lette administrationen for små og mellemstore  

 virksomheder, er det besluttet at afskaffe de betalinger, som  

 Færdselsstyrelsen opkræver for typegodkendelse og godkendelse af køretøjers  

 indretning og udstyr.
Betalinger for tilladelser på bus- og godsområdet  

 bortfaldt pr. 15. juli 1996.
I henhold til Færdselsstyrelsens oplysninger opkræves årligt 2,4 mio. kr.,  

 fordelt med 93 % for nationale godkendelser og 7 % for internationale  

 godkendelser.
For så vidt angår de nationale godkendelser er 1,4 mio. kr.  

 betaling for godkendelseserklæringer, dvs. erklæringer for køretøjer, der  

 ikke er typegodkendt.
Til denne kategori hører også køretøjer, hvorpå der er  

 foretaget ændringer i forhold til typegodkendelsen.
Betalingen for sådanne  

 godkendelser varierer fra 150 til 500 kr.
Det vurderes, at ca. 23 af  

 betalingerne hidrører fra mindre virksomheder og fra privatpersoner.
En afskaffelse af betalingen vurderes ikke at have nogen  

 adfærdsregulerende virkning, selv om den nuværende delvise brugerbetaling er  

 en belastning og udgør et irritationsmoment for virksomhederne.
Afskaffelse  

 af betalingen forventes ikke at ændre antallet af godkendelser.
Afskaffelse af betaling for internationale godkendelser vurderes ikke at  

 stride mod EU-direktiver.
De giver adgang til opkrævning af betaling, men  

 indeholder ikke krav derom.
 De indtægter, som Færdselsstyrelsen mister ved afskaffelse af betaling for  

 typegodkendelse og godkendelse af køretøjers indretning og udstyr, vil på  

 finansloven for 1998 blive kompenseret fra Erhvervsministeriets pulje til  

 lettelse af administrative byrder (gebyrreduktion m.v.).
Til nr. 14 I forbindelse med arbejdet med en ny bekendtgørelse om blokvogne - nr. 313  

 af 9. maj 1997 - blev Trafikministeriet opmærksom på, at der efter de  

 gældende regler om betaling for nummerplader ikke opkræves betaling for de  

 særlige nummerplader til blokvogne.
Blokvogne er ikke omfattet af registreringsbekendtgørelsen, idet  

 færdselsloven definerer blokvogn som et motordrevet køretøj eller dertil  

 koblet køretøj, hvis vægt, akseltryk, dimensioner eller øvrige konstruktion  

 udelukker køretøjet fra registrering.
Køretøjet skal være beregnet til  

 transport af særligt tungt eller omfangsrigt gods.
Blokvogne har som påhængskøretøjer kun een nummerplade.
Nummerplader til  

 blokvogne fremstilles som rektangulære plader med hvid bund og rød kant.  

 Ordet »BLOKVOGN« står i sort med versaler, og nedenunder anføres et  

 sekscifret løbenummer.
Det foreslås, at der opkræves samme betaling for en sådan  

 blokvognsnummerplade som for en enkelt nummerplade til f.eks. et registreret  

 påhængskøretøj.
Forslaget sikrer hjemmel til at kræve betaling for en sådan.
Til nr. 15 Efter § 68 a kan trafikministeren fastsætte bestemmelser om privates  

 adgang til at blive autoriserede til at installere, justere og plombere  

 hastighedsbegrænsere i biler.
 Det ses af politiet som et stigende problem, at hastighedsbegrænsere -  

 navnlig i lastbiler - er uvirksomme på grund af konstruktive indgreb eller  

 lignende manipulative initiativer med henblik på at sætte  

 hastighedsbegrænseren ud af funktion.
 Den eneste mulighed i dag for umiddelbart at konstatere, at et sådant  

 indgreb har fundet sted, er ved klare hastighedsovertrædelser, hvor politiet  

 enten har foretaget egentlige hastighedsmålinger, eller hvor en efterfølgende  

 undersøgelse af køretøjets fartskriver har vist, at hastighedsbegrænseren  

 ikke har været i lovlig stand.
Med henblik på effektivt at imødegå enhver form for indgreb i  

 hastighedsbegrænserne foreslås det, at bestemmelsen i § 125 om ubetinget  

 frakendelse af førerretten suppleres ved indsættelse af en ny bestemmelse om,  

 at uautoriserede indgreb af enhver art i køretøjets hastighedsbegrænser,  

 foretaget af føreren eller i tilfælde, hvor føreren vidste eller burde have  

 vidst det, betragtes som en så alvorlig forseelse, at føreren ikke længere  

 opfylder betingelserne for at have førerret.
Tilsvarende gælder, hvis føreren  

 har betjent køretøjet på en sådan måde, at hastighedsbegrænseren gøres  

 uvirksom.
Bestemmelsen indeholder dog mulighed for betinget frakendelse ved  

 særlig formildende omstændigheder.
Foruden sigtelse for overtrædelse af § 125 a, vil ejeren eller brugeren,  

 typisk den pågældende vognmand, kunne straffes med en bøde for overtrædelse  

 af § 67, stk. 2, som ansvarlig for, at køretøjet ikke er i lovlig stand  

 ifølge Færdselsstyrelsens detailforskrifter for køretøjer.
Det forventes, at  

 domstolene ved vurderingen af denne bødes størrelse tager i betragtning, at  

 bøden bør være proportional med den alvorlige sanktion, der pålægges føreren  

 af køretøjet efter denne bestemmelse.
 I medfør af forslaget til ændring af godskørselsloven, som er en del af  

 lovforslaget, vil en ejer eller bruger endvidere kunne få tilbagekaldt sin  

 tilladelse til godskørsel.
Til nr. 16 Forslaget er en konsekvens af forslaget i nr. 17 om skærpelse af  

 retsfølgen ved overskridelse af hastighedsgrænserne begået af førere af  

 køretøjer, der er omfattet af de køretøjsbestemte hastighedsgrænser i § 43,  

 samt førere af blokvogne, mobilkraner og ved slæbning af køretøjer.
Til nr. 17 Ved § 1, nr. 40, i lov nr. 468 af 10. juni 1997 om ændring af  

 færdselsloven indsattes en bestemmelse i § 126 om, at en overskridelse med  

 mere end 70 % af de generelle hastighedsgrænser i § 42, de køretøjsbestemte  

 hastighedsgrænser i § 43 samt lokale hastighedsgrænser fastsat af politiet i  

 medfør af § 92 skulle medføre betinget frakendelse af førerretten.
 Bestemmelsen, der i praksis navnlig tog sigte på biler og motorcykler,  

 trådte i kraft den 1. juli 1997. Ifølge Rigspolitichefens færdselspoliti har  

 lovændringen medført et fald i antallet af de grove hastighedsovertrædelser.
Med det foreliggende forslag lægges der op til, at der allerede ved en  

 overskridelse af de køretøjsbestemte (§ 43) og lokalt fastsatte  

 hastighedsgrænser (§ 42) med mere end 40% begået af førere af  

 busser/ledbusser, lastbiler, vogntog (bus og lastbil) samt biler med  

 påhængskøretøj, herunder campingvogn, skal ske betinget frakendelse af  

 førerretten.
Det samme gælder kørsel med blokvogn eller mobilkran, jf.  

 bekendtgørelse nr. 313 af 9. maj 1997 om blokvogne og mobilkraner, samt  

 slæbning af køretøjer, jf. bekendtgørelse nr. 328 af 23. november 1961 om  

 slæbning af motordrevne køretøjer m.v.
Endvidere er der indsat en bestemmelse  

 om, at retsfølgen også indtræder ved overtrædelse af de  

 hastighedsbestemmelser, der er fastsat i medfør af kap. 15.
Skærpelsen er således et udtryk for en yderligere indsats for større  

 færdselssikkerhed og skal ses i lyset af de alvorlige følger, som er  

 resultatet af færdselsulykker.
Ved kørsel i en lastbil, blokvogn, mobilkran  

 eller en bus indebærer selv en mindre procentvis overskridelse af de tilladte  

 hastigheder et langt højere risikomoment i forhold til kørsel i en personbil.  

 Det samme gælder ved slæbning af køretøjer.
 Det anses for færdselssikkerhedsmæssigt nødvendigt også at medtage de små  

 vogntog ved den forslåede skærpelse såsom biler med påhængskøretøjer,  

 herunder campingvogne, idet disse vogntog nemt bliver ustabile ved høje  

 hastigheder.
 Skærpelsen har endvidere til følge, at der udover betinget frakendelse af  

 førerretten ved hastighedsoverskridelser på mere end 40 % samtidig udløses et  

 krav om aflæggelse af en kontrollerende køreprøve.
 Den foreslåede retsfølge vil ved overtrædelse af de generelle  

 hastighedsbegrænsninger indtræde ved overskridelse af følgende hastigheder:
 For blokvogne og mobilkraner samt ved slæbning af køretøjer gælder særligt  

 lave hastigheder, jf. de ovenfor nævnte bekendtgørelser herom.
Ved forslaget til ændring af § 126, stk. 1, indsættes der samtidig en ny  

 bestemmelse om, at kørsel med overlæs på mere end 30 % af den tilladte  

 totalvægt skal medføre betinget frakendelse af førerretten.
Betinget  

 frakendelse af føreretten ved kørsel med overlæs omfatter alene køretøjer med  

 en tilladt totalvægt på over 3500 kg.
Bestemmelsen supplerer de forslag til  

 skærpelse af sanktionsniveauet, der fremgår af forslagene i nr. 5 og 6.
Overlæs kan bestå enten i overskridelse af det tilladte akseltryk eller i  

 overskridelse af den tilladte totalvægt.
En overskridelse af det højst  

 tilladte akseltryk har imidlertid ikke altid nogen direkte  

 færdselssikkerhedsmæssig effekt, idet lastbiler ofte vil være konstrueret til  

 højere akseltryk.
Overskridelse af akseltrykket medfører således alene et  

 stærkt forøget vejslid.
Derimod vil en overskridelse af totalvægten altid  

 have indflydelse på færdselssikkerheden.
En overskridelse af totalvægten med  

 30 % vil således for tunge køretøjer medføre en bremselængde, der forøges med  

 30 %.
Til nr. 18 Efter den gældende bestemmelse i § 126, stk. 2, nr. 2, sker der en  

 ubetinget frakendelse af førerretten, hvis føreren ved forskellige  

 lejligheder har gjort sig skyldig i forhold, der hver for sig er omfattet af  

 stk. 1, nr. 1 eller 3.
 Det foreslås at udvide bestemmelsen således, at der også sker ubetinget  

 frakendelse af førerretten ved overtrædelse af stk. 1, nr. 2, 4 og 5.
Endvidere foreslås det, at flere overtrædelser efter § 126, stk. 1, der  

 begås ved samme lejlighed, skal medføre en ubetinget frakendelse af  

 førerretten.
Det synes ikke rimeligt, at der skal være forskel på, om flere  

 overtrædelser er sket ved samme lejlighed eller ved forskellige lejligheder.
Til nr. 19 Ifølge den gældende bestemmelse i færdselslovens § 134 a kan  

 trafikministeren bemyndige en under Trafikministeriet oprettet styrelse eller  

 tilsvarende institution til at udøve de beføjelser, der i denne lov er  

 tillagt trafikministeren.
En række opgaver er herefter henlagt til Færdselsstyrelsen ved  

 bekendtgørelse nr. 215 af 22. marts 1994 om henlæggelse af beføjelser til  

 Færdselsstyrelsen.
Herudover er styrelsen i en række bekendtgørelser  

 bemyndiget til at dispensere fra den pågældende bekendtgørelse i et nærmere  

 angivet omfang.
 Der er imidlertid senere blevet rejst tvivl om, hvorvidt bemyndigelsen som  

 tilsigtet er generel, eller om der i udformningen af bemærkninger til  

 bestemmelsen er indlagt en begrænsning, der medfører, at ministeren fortsat  

 skal være endelig administrativ rekursinstans i et ikke nærmere afgrænset  

 antal sager.
Formålet med bestemmelsen har været at give trafikministeren en generel  

 bemyndigelse til at henlægge enkeltsager til en styrelse m.v. til endelig  

 afgørelse.
Efter Færdselsstyrelsens oprettelse og henlæggelsen af en række  

 opgaver hertil findes det nu hensigtsmæssigt at præcisere i loven, at  

 trafikministeren kan bemyndige Færdselsstyrelsen eller en anden styrelse  

 eller tilsvarende institution til at udøve de beføjelser, der efter loven er  

 tillagt trafikministeren.
Denne bestemmelse påtænkes administreret således,  

 at trafikministeren vil kunne henlægge alle enkeltsager til Færdselsstyrelsen  

 til endelig afgørelse.
Endvidere påtænkes bestemmelsen administreret således,  

 at trafikministeren også vil kunne henlægge alle enkeltsager til en under  

 Trafikministeriet oprettet styrelse eller tilsvarende institution.
Det kan i den forbindelse oplyses, at trafikministeren har modtaget ca.  

 150 henvendelser om året med anmodning om, at Færdselsstyrelsens afgørelser  

 kan indbringes for ministeren.
Kun i ganske få tilfælde har trafikministeren  

 besluttet at realitetsbehandle afgørelsen.
Der ses således ikke at være  

 retssikkerhedsmæssige konsekvenser ved, at sagerne afgøres endeligt af  

 Færdselsstyrelsen eller en anden styrelse eller tilsvarende institution.  

 Borgernes retssikkerhed er tilstrækkelig sikret ved, at de pågældende  

 styrelsers eller institutioners afgørelser kan indbringes for Folketingets  

 Ombudsmand.
Trafikministeren vil fortsat af egen drift kunne tage en sag op  

 til behandling.
Til § 2 Til nr. 1 og 2 Det fremgår af forarbejderne (lovbemærkningerne) til den gældende  

 godskørselslov, at der kan nægtes tilladelse til et selskab, hvor   

 personkredsen bag dette helt eller delvist ikke selv vil kunne få udstedt  

 tilladelse til godskørsel f.eks. på grund af, at de pågældende tidligere ikke  

 har drevet transportvirksomhed på forsvarlig måde eller i overensstemmelse  

 med god skik inden for branchen.
 Ved lovforslaget præciseres det, hvilke personer der bl.a. tænkes på med  

 »personkredsen« bag selskabet, idet samtlige bestyrelsesmedlemmer  

 og direktionen (medlemmer af direktionen) nu er fremhævet i selve lovteksten.  

 Det præciseres endvidere, at de pågældende skal være myndige og ikke under  

 værgemål efter værgemålslovens § 5 eller under samværgemål efter  

 værgemålslovens § 7, samt at de ikke må have anmeldt betalingsstandsning,  

 være under konkurs, eller have betydelig forfalden gæld til det offentlige,  

 og at disse i øvrigt skal have opfyldt lovens krav om vandel og god skik  

 inden for branchen i deres nuværende og tidligere virksomhed.
Herefter er der således ikke tvivl om, at en ansøgning om  

 vognmandstilladelse vil kunne afslås, såfremt blot een af de nævnte personer  

 ikke opfylder de nævnte krav.
Man vil herved kunne undgå, at en person, der  

 tidligere har fået tilbagekaldt eller nægtet fornyet en vognmandstilladelse  

 eller en godkendelse som ansvarlig leder, optræder i et nydannet selskab med  

 bestemmende indflydelse i bestyrelse eller direktion.
 Der er, som hidtil, tillige mulighed for at nægte tilladelse til andre i  

 personkredsen, f.eks. hvis en person, der er eneanpartshaver - uden at være  

 bestyrelses- eller direktionsmedlem - ikke opfylder de nævnte krav.
Til nr. 3 Det fremgår af § 8 i den gældende lov, at Vejtransportrådet træffer  

 afgørelser om meddelelse og tilbagekaldelse af tilladelser m.v.
Det fremgår  

 endvidere, at trafikministeren efter aftale med rådet kan fastsætte regler  

 om, at Færdselsstyrelsen bemyndiges til at træffe afgørelse efter loven.
Færdselsstyrelsen kan i dag i henhold til godskørselsbekendtgørelsen  

 træffe afgørelse i en række sager.
Det drejer sig bl.a. om meddelelse af  

 tilladelse til godskørsel og fornyelse heraf samt godkendelse af ansvarlig  

 leder, såfremt det er åbenbart, at ansøgeren opfylder betingelserne herfor.  

 Færdselsstyrelsen kan tilsvarende meddele afslag på ansøgninger om  

 tilladelser, såfremt det er åbenbart, at de nævnte betingelser ikke er  

 opfyldt.
 For så vidt angår Færdselsstyrelsens tilbagekaldelsesbeføjelser er disse  

 begrænset til de specifikke tilfælde, hvor tilladelsen udnyttes af en anden,  

 end den, der har fået den udstedt.
Da Vejtransportrådet kun mødes et meget begrænset antal gange årligt, kan  

 der være behov for, at Færdselsstyrelsen får øget mulighed for at træffe  

 afgørelser, herunder om tilbagekaldelser.
Dette gælder ikke mindst vedrørende  

 sager om overtrædelser af færdselslovgivningen, herunder om overlæs, og køre-  

 og hviletidsreglerne, som fortsat overtrædes i stort omfang, jf. det under  

 pkt. 1 i de almindelige bemærkninger anførte om politiets kontrol af  

 lastbiler (tungvognskontrol). Det findes således hensigtsmæssigt, at  

 trafikministeren kan udvide Færdselsstyrelsens kompetence på dette område.  

 Såvel Vejtransportrådet som Færdselsstyrelsen skal som hidtil kunne tage  

 initiativ til drøftelse af generelle problemstillinger.
Det vil i særlig grad  

 kunne blive aktuelt i fremtiden inden for områder, hvor trafikministeren  

 vælger at udnytte sin bemyndigelse til at lade Færdselsstyrelsen træffe  

 afgørelse.
På denne måde vil det fortsat kunne sikres, at Færdselsstyrelsen  

 har bedst mulig kendskab til branchens generelle vilkår.
Til nr. 4 Såvel ved Færdselsstyrelsens egen behandling af ansøgninger om tilladelser  

 og andre sager som styrelsens forberedelse af disse sager for  

 Vejtransportrådet er det af afgørende betydning, at styrelsen har alle  

 relevante oplysninger i den konkrete sag.
 Det er i denne proces af stor betydning, at Færdselsstyrelsen kan modtage  

 relevante oplysninger fra myndigheder og organisationer.
Ved lovforslaget præciseres det, at Færdselsstyrelsen bl.a. skal kunne  

 forelægge ansøgninger om tilladelse til vognmandskørsel og godkendelse som  

 ansvarlig leder for branche- og arbejdstagerorganisationer inden for  

 vejtransportområdet.
Disse organisationer sidder inde med stor viden om  

 forholdene på dette område, og deres udtalelser i konkrete sager kan derfor  

 være væsentlige bidrag til Færdselsstyrelsens sagsvurdering.
Til nr. 5 - 7 Der er i lovforslagets almindelige bemærkninger nærmere redegjort for  

 bestemmelserne i den eksisterende lov, hvorefter det ikke umiddelbart er  

 muligt at tilbagekalde en vognmandstilladelse i tilfælde af grove/gentagne  

 overtrædelser af anden lovgivning end godskørselslovgivningen.
Der er i forslag til ændring af færdselsloven, som er en del af dette  

 lovforslag, angivet skærpede sanktioner over for førere af lastbiler, hvis  

 udstyr ikke er forskriftsmæssigt, og/eller hvis benyttelse sker i strid med  

 færdselslovgivningen og køre- og hviletidsreglerne.
Disse skærpede sanktioner  

 kan i åbenlyse/grove tilfælde bestå i inddragelse af førerens kørekort.  

 Konstateres det således, at der har været foretaget indgreb i den lovpligtige  

 fartbegrænser i køretøjet, betragtes dette som en meget alvorlig sag, der som  

 udgangspunkt vil medføre kørekortsinddragelse.
Der er eller bør i sagens natur være en tæt forbindelse mellem føreren af  

 lastbilen og tilladelsesindehaveren (vognmanden), idet føreren udfører  

 godstransporten i vognmandens interesse.
Det bør derfor indgå i  

 overvejelserne hos den kompetente myndighed, i hvilket omfang førerens  

 grove/gentagne overtrædelser skal »smitte af« på vognmanden,  

 således at tilbagekaldelse af vognmandens tilladelse eller tilladelser  

 tillige gøres til genstand for overvejelse.
Det må i den forbindelse  

 understreges, at førerens overtrædelser kan føre til tilbagekaldelse af  

 tilladelserne, medmindre vognmanden godtgør, at de konkrete overtrædelser har  

 fundet sted, til trods for, at han har truffet alle nødvendige  

 foranstaltninger for at forhindre disse, herunder ved instruktion af  

 personalet i konkrete tilfælde.
Det må således afhænge af en konkret  

 vurdering, om der er gjort tilstrækkeligt fra vognmandens side i tilfælde,  

 hvor vognmanden henviser til at have udstedt en generel personaleinstruktion  

 om, at gældende regler skal overholdes.
Vedrører overtrædelserne kun nogle af vognmandens lastbiler, kan der  

 f.eks. blive tale om alene at tilbagekalde et antal tilladelser svarende til  

 det antal lastbiler, der har været benyttet i forbindelse med  

 overtrædelserne, medmindre overtrædelserne tilsammen er af en sådan art, at  

 vognmanden ikke kan antages at handle i overensstemmelse med god skik inden  

 for branchen.
I så fald bør det naturligvis overvejes at tilbagekalde  

 samtlige vognmandens tilladelser.
Er der tale om overtrædelser, der typisk ikke kan henføres til en enkelt  

 eller enkelte lastbiler - som f.eks. køre- og hviletidsovertrædelser - skal  

 vurderingen af spørgsmålet om tilbagekaldelse ske med udgangspunkt i det  

 samlede omfang af overtrædelser.
Det vil i givet fald medføre tilbagekaldelse  

 af samtlige vognmandens tilladelser.
 Da der ikke er nogen antalsbegrænsning med hensyn til  

 godskørselstilladelser, må en tilbagekaldelse af en enkelt eller nogle af  

 vognmandens tilladelser have som konsekvens, at der indtræder en vis  

 karenstid - fra 1 til 5 år eller indtil videre - hvor vognmanden ikke kan få  

 udstedt yderligere tilladelser.
Det er regeringens opfattelse, at overtrædelse af de nævnte bestemmelser  

 (vedrørende overlæs, fartbegrænsere, hastighedsgrænser samt køre- og  

 hviletid) udgør en stor fare for færdselssikkerheden, og at der derfor må  

 skrides hårdt ind fra de kompetente myndigheders side.
Dette kan - udover  

 benyttelsen af tilbagekaldelsesinstrumentet - ske ved øget brug af den  

 eksisterende adgang i godskørselsloven til tilbageholdelse og konfiskation af  

 lastbiler.
Det er ved såvel den her foreslåede bestemmelse som den eksisterende  

 bestemmelse i lovens § 12, stk. 1, vedrørende tilbagekaldelse på grund af  

 overtrædelse af godskørselslovgivningen, fastsat, at tilbagekaldelsen kan ske  

 på tid fra 1 til 5 år eller indtil videre.
I overensstemmelse med  

 principperne i straffelovens § 4 finder de foreslåede bestemmelser om udvidet  

 tilbagekaldelsesgrundlag anvendelse i alle sager efter lovens ikrafttræden.
Afhængig af vurderingen af den konkrete sag vil tilbagekaldelse af  

 tilladelse kunne finde sted uden forudgående advarsel.
I praksis vil der i en  

 række situationer have foreligget en forudgående advarsel, hvori der gøres  

 opmærksom på, at fremtidige overtrædelser vil kunne føre til tilbagekaldelse  

 af tilladelsen.
Til nr. 8 - 10 Ved de foreslåede ændringer indføres der - af retssikkerhedsmæssige grunde  

 - ens regler med hensyn til prøvelse ved domstolene af afgørelser om  

 tilbagekaldelse eller nægtelse af fornyelse af tilladelser/godkendelser.
Det  

 fastsættes således, at den, afgørelsen vedrører, altid kan forlange denne  

 indbragt for domstolene.
 Såfremt afgørelsen er truffet af Færdselsstyrelsen i henhold til  

 bemyndigelse fra trafikministeren efter § 8, stk. 2, vil anmodning om  

 domstolsprøvelse skulle fremsættes over for Færdselsstyrelsen.
 Det foreslås endvidere, at anmodning om sagsanlæg i alle tilfælde,  

 undtagen den gældende bestemmelse vedrørende tilbagekaldelse eller nægtelse  

 af fornyelse på grund af betydelig forfalden gæld til det offentlige, skal  

 have opsættende virkning.
 Endelig er der foretaget konsekvensændringer vedrørende ophævelse af  

 afgørelser om tilbagekaldelse.
Til § 3 Ifølge den gældende bestemmelse i § 6, stk. 5, i lov om vægtafgift af  

 motorkøretøjer m.v., kan der ved tilbagebetaling af vægtafgift foretages  

 modregning for forfalden ikke betalt standsninge- og parkeringsafgift, jf.  

 færdselslovens § 121.
Bestemmelsen i færdselslovens § 121 vedrører politiets adgang til at  

 opkræve parkeringsafgifter.
Den foreslåede ændring er en konsekvens af, at  

 det i lovforslagets § 1, nr. 11, foreslås, at såvel politi som kommune skal  

 kunne foretage modregning for ikke betalt parkeringsafgift i tilbagebetaling  

 af vægtafgift, og at indsigelser herimod skal kunne indbringes for  

 fogedretten.
Til § 4 Ifølge den pågældende bestemmelse i § 4, stk. 5, i lov om afgift efter  

 brændstofforbrug for visse personbiler m.v., kan der ved tilbagebetaling af  

 afgift foretages modregning for forfalden ikke betalt standsnings- og  

 parkeringsafgift, jf. færdselslovens § 121.
Bestemmelsen i færdselslovens § 121, vedrører politiets adgang til at  

 opkræve parkeringsafgifter.
Den foreslåede ændring er en konsekvens af, at  

 det i lovforslagets § 1, nr. 11, foreslås, at såvel politi som kommune skal  

 kunne foretage modregning for ikke betalt parkeringsafgift i tilbagebetaling  

 af afgift af bilens brændstofforbrug, og at indsigelser herimod skal kunne  

 indbringes for fogedretten.
Til § 5 Loven foreslås at træde i kraft den 1. april 1998.
 Det foreslås i stk. 2, at bestemmelserne om lønindeholdelse og modregning  

 også finder anvendelse på fordringer, der er forfaldne før lovens  

 ikrafttræden.
 Det foreslås i stk. 3, at bestemmelserne i § 1, nr. 12 og 13, om ophævelse  

 af §§ 124 f og 124 i om betaling for godkendelse af køretøjers indretning og  

 udstyr har virkning fra 1. januar 1998, idet Færdselsstyrelsen med  

 finansloven for 1998 vil blive kompenseret fra Erhvervsministeriets pulje,  

 jf. bemærkningerne til nr. 12 og 13. Det fremgår af finanslovforslaget, at  

 Færdselsstyrelsen vil undlade at opkræve betaling for godkendelse af  

 køretøjers indretning og udstyr efter 1. januar 1998.
Skriftlig fremsættelse (11. december 1997) Trafikministeren (Bjørn Westh):
 Hermed tillader jeg mig for Folketinget at fremsætte:
 Forslag til lov om ændring af færdselsloven, godskørselsloven, lov om  

 vægtafgift af motorkøretøjer m.v. og lov om afgift efter brændstofforbrug for  

 visse personbiler. (Skærpet kontrol med tunge køretøjer m.v.).
(Lovforslag nr.
L 138).
 Med lovforslaget foreslås en række initiativer for at opnå en højere  

 standard indenfor vognmandserhvervet samt en reduktion af lovovertrædelser  

 inden for vognmandsfaget og som konsekvens heraf en væsentlig nedbringelse af  

 færdselsuheld, hvor tunge køretøjer er indblandet.
Færdselsloven foreslås ændret således, at der skal udmåles skærpede bøder  

 i tilfælde af overtrædelse af forskrifter vedrørende overlæs og  

 hastighedsbegrænsere.
De foreslåede skærpelser vedrører førere samt ejere og  

 brugere af køretøjerne.
 Lovforslaget indebærer, at der vil kunne ske tilbageholdelse af et  

 køretøj, hvis hastighedsbegrænseren ikke er funktionsdygtig, ved overtrædelse  

 af forskrifter om køretøjers vægt og akseltryk (overlæs), samt ved  

 overtrædelse af køre- og hviletidsbestemmelserne eller hvis kontrolapparatet  

 ikke er funktionsdygtigt.
 Endvidere vil føreren få frakendt førerretten, hvis føreren har foretaget  

 et uautoriseret, konstruktivt indgreb i køretøjets hastighedsbegrænser.
 Lovforslaget indebærer endvidere, at der ved overtrædelse af  

 hastighedsgrænserne for de hastighedsbestemte køretøjskategorier sker  

 betinget frakendelse af førerretten ved hastighedsoverskridelser med mere end  

 40 %, eller ved kørsel med mere end 30 % overlæs.
Det foreslås, at bestemmelserne om parkeringsafgift ændres således, at  

 ministeren får en bemyndigelse til at fordele indtægterne ved P-kontrol  

 mellem Staten og den kontrollerende kommune.
Derudover indføres mulighed for  

 at inddrive ubetalt parkeringsafgift ved lønindeholdelse samt ved modregning  

 i overskydende skat og i tilbagebetaling af vægtafgift og i afgift efter  

 bilens brændstofforbrug.
De pågældende love ændres samtidig.
 Godskørselsloven foreslås ændret således, at der umiddelbart vil kunne ske  

 tilbagekaldelse af en tilladelse ved en grov overtrædelse eller gentagne  

 overtrædelser af anden lovgivning end godskørselslovgivningen, f.eks.  

 færdselslovgivning og køre-/hviletidsreglerne.
Endvidere indeholder lovforslaget bestemmelse om, at Færdselsstyrelsen  

 skal kunne træffe afgørelse om tilbagekaldelse af tilladelser og  

 godkendelser.
Herudover præciserer lovforslaget, at foruden den ansvarlige  

 leder skal den øvrige relevante personkreds bag et selskab opfylde  

 lovgivningens krav vedrørende forsvarlig virksomhedsudøvelse og god skik  

 inden for branchen.
 Idet jeg i øvrigt med hensyn til forslagets enkeltheder henviser til  

 lovforslaget og de ledsagende bemærkninger, skal jeg tillade mig at anbefale  

 forslaget til Tingets velvillige behandling.
Bilag I dette bilag er (med mindre skrift) indsat den gældende formulering  

 af de bestemmelser, der berøres af lovforslaget.
§ 1 I færdselsloven, jf. lovbekendtgørelse nr. 735 af 24. august 1992, som  

 ændret bl.a. ved lov nr. 98 af 9. februar 1994, lov nr. 382 af 18. maj 1994,  

 lov nr. 317 af 17. maj 1995, lov nr. 1123 af 20. december 1995 og senest ved  

 lov nr. 468 af 10. juni 1997, foretages følgende ændringer:
 1. § 2, nr. 13, affattes således:
 »13. Motorkøretøj:
motordrevet køretøj, der hovedsageligt er indrettet til selvstændigt at  

 benyttes til personbefordring eller godstransport.
Knallert anses dog ikke  

 som motorkøretøj.
Motordrevet køretøj, som er indrettet til at trække andet  

 køretøj eller arbejdsredskab, og som er konstrueret til en hastighed af over  

 40 km i timen, og motordrevet køretøj, som er indrettet til andet formål, og  

 som er konstrueret til en hastighed af over 30 km i timen, anses ligeledes  

 for motorkøretøj.
Motorkøretøjer inddeles i bil og motorcykler.«.
§ 2. - - - 13. Motorkøretøj:
motordrevet køretøj, der hovedsagelig er indrettet til selvstændigt at  

 benyttes til person- eller godsbefordring.
Motordrevet køretøj, som er  

 indrettet til andet formål, men som er konstrueret til eller uden væsentlig  

 konstruktiv forandring kan ændres til en hastighed af over 30 km i timen,  

 anses ligeledes for motorkøretøj.
Motorkøretøjer inddeles i bil og  

 motorcykel.
 2. § 2, nr. 14, affattes således:
 »14. Motorredskab:
motordrevet køretøj, som hovedsagelig er indrettet som arbejdsredskab, og  

 som er konstrueret til en hastighed af højst 30 km i timen.
Motordrevet  

 køretøj, der er bestemt til at føres af en gående, anses som  

 motorredskab.«.
§ 2. - - - 14. Motorredskab :
motordrevet køretøj, som hovedsagelig er indrettet som arbejdsredskab, og  

 som er konstrueret til en hastighed af højst 30 km i timen og kun med en  

 væsentlig konstruktiv forandring kan ændres til større hastighed.
Motordrevet  

 køretøj, der er bestemt til at føres af en gående, anses som motorredskab.
 3. § 2, nr. 24, affattes således:
 »24. Traktor:
 motordrevet køretøj, som hovedsagelig er indrettet til at trække andet  

 køretøj eller arbejdsredskab, og som er konstrueret til en hastighed af højst  

 40 km i timen.«.
§ 2. - - - 24. Traktor :
 motordrevet køretøj, som hovedsagelig er indrettet til at trække andet  

 køretøj eller arbejdsredskab, og som er konstrueret til en hastighed af højst  

 30 km i timen og kun med væsentlig konstruktiv forandring kan ændres til  

 større hastighed.
 4. I § 86, stk. 1, indsættes efter 1. pkt.:
 »Tilsvarende gælder for kørsel med blokvogn i ubelæsset stand,  

 såfremt blokvognen overskrider de i medfør af §§ 84 og 85 fastsatte  

 bestemmelser om køretøjers bredde, længde og højde samt køretøjers største  

 tilladte totalvægt og akseltryk.«.
§ 86. Kørsel med blokvogn i belæsset stand må kun ske med  

 politiets tilladelse, der meddeles efter forhandling med vedkommende  

 vejbestyrelse.
Tilladelse gives til en enkelt kørsel eller til kørsel på en  

 bestemt strækning eller inden for et bestemt område.
Blokvogn må kun anvendes  

 til transport, som ikke med rimelighed vil kunne gennemføres på anden måde.
 5. I § 118, stk. 5, indsættes som 2. pkt.:
 »Ved bødens udmåling skal det betragtes som en skærpende  

 omstændighed, hvis overtrædelsen vedrører forskrifter om  

 hastighedsbegrænseres funktion udstedt i medfør af § 68 eller forskrifter om  

 køretøjers største tilladte totalvægt og akseltryk udstedt i medfør af §  

 85.«.
§ 118. - - - Stk. 5 . I forskrifter, der udstedes i medfør af loven, kan der  

 fastsættes straf af bøde for overtrædelse af bestemmelser i forskrifterne.
 6. I § 118, stk. 6, indsættes efter 1. pkt.:
 »Der kan i den forbindelse fastsættes bestemmelser om, at der ved  

 udmåling af bøden skal tages særligt hensyn til den generelle  

 risikoforøgelse, som den pågældende overtrædelse medfører.«.
§ 118. - - - Stk. 6 . For overtrædelse af forskrifter, der er udstedt efter §  

 85, stk. 1, kan der pålægges ejeren eller brugeren af køretøjet bødeansvar,  

 selv om overtrædelsen ikke kan tilregnes ham som forsætlig eller uagtsom.
For  

 bødeansvaret fastsættes ingen forvandlingsstraf.
 7. § 119 a, stk. 1, affattes således:
»Såfremt en sag om 1) spiritus- eller promillekørsel, 2) indgreb m.v. i en hastighedsbegrænsers funktion efter § 125 a, 3) overskridelse af de tilladte hastighedsbestemmelser efter § 126, stk.  

 1, nr. 2 eller 3, eller, 4) overtrædelse af forskrifterne om største tilladte totalvægt efter §  

 126, stk. 1, nr. 4, ikke skønnes at ville medføre højere straf end bøde, kan  

 anklagemyndigheden i stedet for at indlevere anklageskrift til retten  

 tilkendegive sigtede, at sagen kan afgøres uden retslig forfølgning, såfremt  

 sigtede erkender sig skyldig i overtrædelsen og erklærer sig rede til inden  

 for en nærmere angivet frist, der efter begæring kan forlænges, at betale en  

 i tilkendegivelsen angivet bøde samt vedtager betinget eller ubetinget  

 frakendelse af førerretten i et i tilkendegivelsen nærmere angivet  

 tidsrum.«.
§ 119 a.
Såfremt en sag om spiritus- eller promillekørsel eller en  

 sag om overskridelse af de tilladte hastighedsbestemmelser efter § 126, stk.  

 1, nr. 2, ikke skønnes at ville medføre højere straf end bøde, kan  

 anklagemyndigheden i stedet for at indlevere anklageskrift til retten  

 tilkendegive sigtede, at sagen kan afgøres uden retslig forfølgning, såfremt  

 han erkender sig skyldig i overtrædelsen og erklærer sig rede til inden for  

 en nærmere angivet frist, der efter begæring kan forlænges, at betale en i  

 tilkendegivelsen angivet bøde samt vedtager betinget eller ubetinget  

 frakendelse af førerretten i et i tilkendegivelsen nærmere angivet tidsrum.
 8 . § 119 a, stk. 3, affattes således:
»Stk. 3 . En sag om 1) spiritus- eller promillekørsel, 2) indgreb m.v. i en hastighedsbegrænsers funktion efter § 125 a, 3) overskridelse af de tilladte hastighedsbestemmelser efter § 126, stk.  

 1, nr. 2 eller 3, eller, 4) overtrædelse af forskrifterne om største tilladte totalvægt efter §  

 126, stk. 1, nr. 4, hvori der ikke opstår spørgsmål om anvendelse af højere straf end bøde,  

 kan, når retten ikke finder grund til at betvivle tiltaltes skyld, afgøres  

 ved, at den tiltalte i retten vedtager at erlægge en nærmere bestemt bøde og  

 vedtager frakendelse af førerretten i et nærmere angivet tidsrum.«.
 Stk. 3. Sager om spiritus- og promillekørsel, hvori der ikke  

 opstår spørgsmål om anvendelse af højere straf end bøde, kan, når retten ikke  

 finder grund til at betvivle tiltaltes skyld, afgøres ved, at den tiltalte i  

 retten vedtager at erlægge en nærmere bestemt bøde og vedtager frakendelse af  

 førerretten i et nærmere angivet tidsrum.
 9. Efter § 120 indsættes:
» § 120 a.
Politiet kan tilbageholde køretøjer i tilfælde af  

 overtrædelse af forskrifter om hastighedsbegrænseres funktion udstedt i  

 medfør af § 68 om køretøjers indretning og udstyr m.v., forskrifter udstedt i  

 medfør af § 85 om køretøjers største tilladte totalvægt og akseltryk, Rådets  

 forordning (EØF) nr. 3820/85 om harmonisering af visse bestemmelser på det  

 sociale område inden for vejtransport og Rådets forordning (EØF) nr. 3821/85  

 om kontrolapparatet inden for vejtransport med senere ændringer, forskrifter,  

 som er udstedt til supplerende gennemførelse af de nævnte forordninger, samt  

 AETR-overenskomsten.
 Stk. 2. Med hensyn til iværksættelse af tilbageholdelsen efter  

 stk. 1 finder reglerne i retsplejelovens §§ 824 og 825 om beslaglæggelse af  

 ting, der findes at burde konfiskeres, tilsvarende anvendelse.  

 Tilbageholdelse kan ske, indtil køretøjet eller forholdene i øvrigt er bragt  

 i overensstemmelse med de i stk. 1 nævnte bestemmelser.«.
 10. § 122 a, stk. 2, affattes således:
»Stk. 2. Parkeringsafgift pålagt i medfør af stk. 1 fordeles  

 efter trafikministerens nærmere bestemmelser mellem staten og den kommune,  

 der udfører kontrollen.
Reglerne i § 121, stk. 2, 1. pkt., og stk. 3-5 finder  

 tilsvarende anvendelse.«.
§ 122 a. - - - Stk. 2 . Parkeringsafgift pålagt i medfør af stk. 1 for en  

 overtrædelse, der i den pågældende kommune alene kontrolleres af  

 kommunalbestyrelsen, tilfalder kommunen.
Anden parkeringsafgift tilfalder  

 statskassen.
Reglerne i § 121, stk. 2, 1. pkt., og stk. 3-5, finder  

 tilsvarende anvendelse.
 11. Efter § 122 a indsættes:
 »Lønindholdelse, modregning m.v.
§ 122 b.
Ubetalt parkeringsafgift kan med tillæg af omkostninger,  

 herunder rykkergebyr, inddrives af inddrivelsesmyndigheden, jf. stk. 2, ved  

 indeholdelse i løn m.v. hos den pågældende efter reglerne om inddrivelse af  

 personlige skatter i kildeskatteloven samt ved modregning i overskydende  

 skat, i tilbagebetaling af vægtafgift, jf. § 6, stk. 5, i lov om vægtafgift  

 af motorkøretøjer m.v. og i tilbagebetaling af afgift af bilens  

 brændstofforbrug, jf. § 4, stk. 5, i lov om afgift efter brændstofforbrug for  

 visse personbiler.
 Stk. 2. Inddrivelsen efter stk. 1 foretages af politiet for så  

 vidt angår parkeringsafgifter, som politiet opkræver, jf. § 121, og af  

 kommunen for så vidt angår parkeringsafgifter, som kommunen opkræver, jf. §  

 122 a.
 Stk. 3. Trafikministeren kan fastsætte nærmere regler om  

 fremgangsmåden i forbindelse med lønindeholdelse og modregning.
Stk. 4 . Inddrivelsesmyndigheden kan indhente de oplysninger hos  

 skattemyndighederne og andre offentlige myndigheder, som er nødvendige for at  

 varetage inddrivelsen af de i stk. 1 nævnte beløb, herunder oplysninger om  

 indkomst- og formueforhold.
Oplysningerne kan overføres elektronisk.
Stk. 5. Fogedretten træffer efter begæring afgørelse om  

 indsigelser, som skyldneren fremsætter over for inddrivelsesmyndigheden om  

 berettigelsen af et meddelt pålæg om lønindeholdelse og om berettigelsen af  

 en gennemført modregning i overskydende skat, i tilbagebetaling af vægtafgift  

 og i tilbagebetaling af afgift efter bilens brændstofforbrug.
Begæringen  

 fremsættes over for inddrivelsesmyndigheden, som indbringer indsigelsen for  

 fogedretten.
Afgørelsen træffes efter reglerne i retsplejelovens §§ 499-503.
 Stk. 6. Afgørelse efter stk. 5 træffes af fogedretten i den  

 retskreds, hvor skyldnerens bopæl er beliggende.
 Stk. 7. Fristen for begæring om indbringelse af indsigelser efter  

 stk. 5 er 4 uger, fra skyldneren har modtaget meddelelse om lønindeholdelse  

 eller modregning.
Stk. 8. Overskrides den i stk. 7 nævnte frist, afviser fogedretten  

 sagen.
Fogedretten kan dog undtagelsesvis indtil 1 år efter meddelelsen om  

 lønindeholdelse eller modregning tillade, at en indsigelse behandles.  

 Fogedrettens afgørelse om indsigelser kan kæres til landsretten efter  

 reglerne i retsplejelovens kapitel 53.
§ 122 c.
I forskrifter om fremgangsmåden i forbindelse med  

 lønindeholdelse og modregning for ubetalt parkeringsafgift m.v. udstedt i  

 medfør af § 122 b, stk. 3, kan der fastsættes straf af bøde for overtrædelse  

 af bestemmelserne i forskrifterne.
 Stk. 2. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.«.
 12. § 124 f ophæves.
§ 124 f.
For standardtypegodkendelse af biler betales 2.000 kr.  

 For standardtypegodkendelse af andre køretøjer betales 1.500 kr., for  

 knallerter og motorcykler dog henholdsvis 900 kr. og 1.000 kr.
Stk. 2 . For typegodkendelse af biler med flere end 2 aksler  

 betales 2.500 kr.
For typegodkendelse af biler med 2 aksler, påhængsvogne med  

 tilladt totalvægt over 3.500 kg og sættevogne betales 2.000 kr.
For  

 typegodkendelse af påhængsvogne med tilladt totalvægt indtil 3.500 kg betales  

 1.500 kr.
Stk. 3 . For udstedelse af godkendelseserklæring for bil med flere  

 end 2 aksler betales 500 kr.
For udstedelse af godkendelseserklæring for bil  

 med 2 aksler samt andet køretøj betales 400 kr., for påhængsvogn med tilladt  

 totalvægt indtil 3.500 kg samt campingvogn dog 300 kr.
Stk. 4. For udstedelse af indtil 10 godkendelseserklæringer for  

 ens køretøjer, hvorom ansøgning indgives samtidig, betales dog for biler med  

 flere end 2 aksler samlet 2.500 kr.
For biler med 2 aksler, påhængsvogne med  

 tilladt totalvægt over 3.500 kg og sættevogne betales samlet 2.000 kr.
For  

 påhængsvogne med tilladt totalvægt indtil 3.500 kg og campingvogne betales  

 samlet 1.500 kr.
 Stk. 5. For tillæg til standardtypegodkendelse eller  

 typegodkendelse betales der ikke.
 13. § 124 i ophæves.
§ 124 i.
For udstedelse af godkendelse af køretøjers indretning og  

 udstyr i henhold til ECE-regulativer, EF-direktiver eller EF-forordninger (E-  

 eller e-godkendelse) betales 2.500 kr.
For samtidig udstedelse af E- og  

 e-godkendelse betales 3.500 kr.
For udstedelse af tillæg til E- eller  

 e-godkendelse betales 1.000 kr.
 14. I § 124 j, stk. 1, indsættes efter »historisk  

 korrekte emaljenummerplader,»: »blokvognsnummerplade,».
§ 124 j.
For nummerplader, herunder historisk korrekte  

 emaljenummerplader, grænsenummerplader, ønskenummerplader samt prøveskilte,  

 betales 1.000 kr. for et sæt og 500 kr. for en enkelt plade.
For en tredje  

 nummerplade, der kan anvendes til transport af gods bag på personbiler og  

 varebiler, betales 100 kr.
Nummerplader udleveres dog uden betaling til  

 politiets køretøjer.
 15. Efter § 125 indsættes efter overskriften til § 126:
» § 125 a.
Retten til at føre de i § 125 nævnte køretøjer skal  

 frakendes føreren af et sådant køretøj, hvis føreren har foretaget et  

 uautoriseret, konstruktivt indgreb i køretøjets hastighedsbegrænser eller  

 dens forbindelser eller føreren vidste eller burde have vidst, at der er  

 foretaget et sådant indgreb.
Det samme gælder, hvis føreren har betjent  

 køretøjet på en sådan måde, at hastighedsbegrænseren gøres uvirksom.
Stk. 2. Frakendelsen sker ubetinget.
Under særlig formildende  

 omstændigheder kan frakendelse dog ske betinget.«.
 16. I § 126, stk. 1, nr. 2, ændres »§§ 42 og 43«  

 til: »§ 42 og kap. 15.«.
 17. I § 126, stk. 1, indsættes efter nr. 2 som nye numre:
»3) under kørsel i et af de i § 43 nævnte køretøjer, under kørsel med  

 blokvogn eller mobilkran, jf. § 86, stk. 1, samt ved slæbning af køretøjet,  

 jf. § 70, stk. 4, har overskredet de for sådanne køretøjer tilladte  

 hastigheder, eller en lavere hastighedsgrænse fastsat i medfør af kap. 15,  

 med mere end 40%, 4) under kørsel med et køretøj med en tilladt totalvægt på over 3500 kg  

 har gjort sig skyldig i overtrædelse af de i medfør af § 85 fastsatte  

 forskrifter om største tilladte totalvægt med mere end 30%,».
 Nr. 3 og 4 bliver herefter nr. 5 og 6.
 § 126. Retten til at føre de i § 125 nævnte køretøjer skal  

 endvidere frakendes føreren af et sådant køretøj, såfremt han:
1) under tilsidesættelse af væsentlige hensyn til færdselssikkerheden har  

 voldt skade på person eller ting eller fremkaldt fare herfor, 2) har overskredet de tilladte hastigheder efter §§ 42 og 43 med mere end  

 70 pct., 3) har gjort sig skyldig i promillekørsel med en alkoholkoncentration i  

 blodet under eller efter kørslen over 0,80 promille eller tilsvarende  

 alkoholkoncentration i udåndingsluften, 4) frakendelse findes begrundet ved beskaffenheden af den begåede  

 forseelse, og hvad der i øvrigt foreligger oplyst om tiltaltes forhold som  

 fører af motordrevet køretøj.
 18. § 126, stk. 2, nr. 2, affattes således:
 »2) har gjort sig skyldig i flere forhold, der hver for sig er  

 omfattet af stk. 1, nr. 1-5,».
§ 126. - - - Stk. 2. Frakendelsen sker betinget, medmindre føreren:
1) - - - 2) ved forskellige lejligheder har gjort sig skyldig i forhold, der hver  

 for sig er omfattet af stk. 1, nr. 1 eller 3, 19. § 134 a, stk. 1 , affattes således:
 »Trafikministeren kan bemyndige Færdselsstyrelsen eller en anden  

 under Trafikministeriet oprettet styrelse eller tilsvarende institution til  

 at udøve de beføjelser, der i denne lov er tillagt trafikministeren.«.
§ 134 a.
Trafikministeren kan bemyndige en under Trafikministeriet  

 oprettet styrelse eller tilsvarende institution til at udøve de beføjelser,  

 der i denne lov er tillagt ministeren.
§ 2 I lov om godskørsel, jf. lovbekendtgørelse nr. 259 af 12. april 1995, som  

 ændret ved § 32 i lov nr. 386 af 22. maj 1996, foretages følgende ændringer:
 1. I § 4 indsættes efter stk. 2 som nyt stykke:
 » Stk. 3 . Selskabets bestyrelses- og direktionsmedlemmer skal  

 opfylde betingelserne i § 3, stk. 1, nr. 1, 3-5, 7 og 8, 2. led.«.
 Stk. 3-4 bliver herefter stk. 4-5.
 2. I § 4, stk. 4, der bliver stk. 5, ændres »stk. 1 og  

 3« til: »stk. 1 og 4«.
 § 4. Tilladelse i henhold til § 1, stk. 1, kan meddeles  

 aktieselskaber eller anpartsselskaber, når selskabet opfylder betingelserne i  

 § 3, stk. 1, nr. 4, 5, 6 og 8, 2. led.
Stk. 2. Selskabet skal have ansat en godkendt ansvarlig leder, der  

 faktisk og vedvarende skal forestå virksomhedens godskørsel.
Denne skal  

 opfylde betingelserne i § 3, stk. 1, nr 1-5, 7 og 8.
Stk. 3. Der kan under de i stk. 1 og 2 nævnte betingelser meddeles  

 tilladelse til andre her i landet hjemmehørende selskaber med begrænset  

 ansvar, kommanditselskaber, interessentskaber, foreninger, fonde og andre  

 selvejende institutioner.
Der kan ligeledes meddeles tilladelse til  

 offentlige myndigheder og virksomheder.
Stk. 4. Filialer af udenlandske selskaber m.v. af den i stk. 1 og  

 3 nævnte art kan meddeles tilladelse, såfremt dette er hjemlet i  

 international aftale eller ved bestemmelser fastsat af trafikministeren 3. § 8, stk. 2, affattes således:
» Stk. 2. Færdselsstyrelsen fungerer som sekretariat for  

 Vejtransportrådet.
Trafikministeren kan fastsætte regler om, at  

 Færdselsstyrelsen bemyndiges til at træffe afgørelse efter loven.
Ministeren  

 kan herunder bestemme, at afgørelser, der er truffet af Færdselsstyrelsen,  

 ikke kan indbringes for højere administrativ myndighed.
Sådanne bestemmelser  

 er ikke, medmindre ministeren bestemmer andet, til hinder for, at  

 Vejtransportrådet på eget initiativ kan tage en afgørelse, der er truffet af  

 Færdselsstyrelsen, op til nærmere undersøgelse og afgørelse.«.
§ 8. - - - Stk. 2. Færdselsstyrelsen fungerer som sekretariat for  

 Vejtransportrådet.
Trafikministeren kan efter aftale med Vejtransportrådet  

 fastsætte regler om, at Færdselsstyrelsen bemyndiges til at træffe afgørelse  

 efter loven.
Ministeren kan herunder bestemme, at afgørelser, der er truffet  

 af Færdselsstyrelsen, ikke kan indbringes for højere administrativ myndighed.  

 Sådanne bestemmelser er ikke til hinder for, at Vejtransportrådet på eget  

 initiativ kan tage en afgørelse, der er truffet af Færdselsstyrelsen, op til  

 nærmere undersøgelse og afgørelse.
 4. Efter § 8 indsættes før overskriften til § 9:
» § 8 a.
Færdselsstyrelsen kan indhente alle nødvendige  

 oplysninger, herunder udtalelser fra myndigheder og organisationer i  

 forbindelse med behandling og afgørelse af sager og ved forberedelse af sager  

 for Vejtransportrådet.«.
 5. I § 12, stk. 1, indsættes som 2. pkt.:
 »Tilbagekaldelse sker på tid fra 1 til 5 år eller indtil  

 videre.«.
 6. I § 12 indsættes efter stk. 3 som nyt stykke:
» Stk. 4. En tilladelse kan herudover tilbagekaldes, såfremt  

 indehaveren eller den, der optræder i virksomhedens interesse, groft eller  

 gentagne gange har overtrådt anden lovgivning, herunder særligt  

 færdselslovgivningen samt reglerne om køre- og hviletid.
Tilbagekaldelse sker  

 på tid fra 1 til 5 år eller indtil videre.«.
 Stk. 4 bliver herefter stk. 5.
 7 . I § 12, stk. 4, der bliver stk. 5, ændres »stk.  

 1-3« til: »stk. 1-4«.
 § 12. Tilladelsen kan tilbagekaldes, hvis indehaveren eller den,  

 der optræder i virksomhedens interesse, groft eller gentagne gange har  

 overtrådt vilkårene for tilladelsen, jf. § 6, bestemmelserne i denne lov  

 eller forskrifter udstedt i medfør af loven.
Stk. 2. Det samme gælder, såfremt betingelsen i § 3, stk. 1, nr.  

 8, 2. led, eller i § 4, jf. § 3, stk. 1, nr. 8, 2. led, for meddelelse af  

 tilladelse ikke længere er til stede.
Tilbagekaldelse sker på tid fra 1-5 år  

 eller indtil videre.
Stk. 3. En tilladelse kan endvidere tilbagekaldes, såfremt  

 indehaveren eller den, der optræder i virksomhedens interesse, har betydelig  

 forfalden gæld til det offentlige, hvorved forstås beløb i størrelsesordenen  

 100.000 kr. og derover.
Tilbagekaldelsen sker på tid fra 1 til 5 år eller  

 indtil videre.
 Stk. 4. Godkendelse som ansvarlig leder efter § 4, stk. 2, kan  

 ligeledes tilbagekaldes efter stk. 1-3.
 8 . I § 13, stk. 1, 1. pkt ., ændres »§ 12, stk. 2 og  

 3, og § 12, stk. 4, jf. stk. 2 og 3« til: »§ 12«.
§ 13. En afgørelse efter § 12, stk. 2 og 3 og § 12, stk. 4, jf.  

 stk. 2 og 3, kan af den, afgørelsen vedrører, forlanges indbragt for  

 domstolene.
Anmodning herom skal inden 4 uger efter, at afgørelsen er meddelt  

 den pågældende, fremsættes over for Vejtransportrådet, der anlægger sag mod  

 den pågældende i den borgerlige retsplejes former.
 9. I § 13, stk. 4, ændres »§ 12, stk. 2« til:  

 »§ 12, stk. 1-2 og 4-5«.
§ 13. - - - Stk. 4. Anmodning om sagsanlæg vedrørende tilbagekaldelse eller  

 nægtelse af fornyelse af en tilladelse ifølge § 12, stk. 2, og § 13, stk. 2,  

 jf. § 3, stk. 1, nr. 8, 2. led, har opsættende virkning, men retten kan ved  

 kendelse bestemme, at den pågældende under sagens behandling ikke må udøve  

 den virksomhed, tilladelsen eller godkendelsen vedrører.
Hvis  

 tilbagekaldelsen findes lovlig ved dommen, kan det i denne bestemmes, at anke  

 ikke har opsættende virkning.
 10. I § 13, stk. 5, ændres »§ 12, stk. 2 og 3, og §  

 12, stk. 4, jf. stk. 2 og 3« til: »§ 12«.
§ 13. - - - Stk. 5. En tilbagekaldelse efter § 12, stk. 2 og 3, og § 12, stk.  

 4, jf. stk. 2 og 3, kan til enhver tid efter ansøgning ophæves af  

 Vejtransportrådet.
En ansøgning herom kan dog kun indgives med 1 års  

 mellemrum.
Hvis ansøgningen afslås, kan ansøgeren forlange afgørelsen prøvet  

 ved domstolene, såfremt tilbagekaldelsen er sket indtil videre, og der er  

 forløbet mindst 5 år efter tilbagekaldelsen og mindst 2 år efter, at  

 ophævelse senest er nægtet ved dom.
Stk. 1, 2 pkt., finder tilsvarende  

 anvendelse.
§ 3 I lov om vægtafgift af motorkøretøjer m.v., jf. lovbekendtgørelse nr. 817  

 af 12. september 1996, som ændret senest ved § 2 i lov nr. 363 af 2. juni  

 1997, foretages følgende ændring:
 1. I § 6, stk. 5, indsættes efter »jf. færdselslovens  

 § 121«: », § 122 a og § 122 b«.
§ 6. - - - Stk. 5. Tilbagebetaling af afgift som følge af afgiftsperiodens  

 afkortning som nævnt i stk. 3 sker fra centralregisteret for motorkøretøjer  

 til den, i hvis navn køretøjet på afgiftens forfaldstid er registreret.  

 Tilbagebetalingen sker uden forudgående ansøgning.
I tilbagebetalingen kan  

 der foretages modregning for forfalden ikke betalt vægtafgift, jf. § 10, samt  

 for forfalden ikke betalt standsnings- og parkeringsafgift, jf.  

 færdselslovens § 121.
§ 4 I lov nr. 360 af 2. juni 1997 om afgift efter brændstofforbrug for visse  

 personbiler foretages følgende ændring:
 1. I § 4, stk. 5, indsættes efter »jf. færdselslovens  

 § 121«: », § 122 a og § 122 b«.
§ 4. - - - Stk. 5. Tilbagebetaling af afgift som følge af afgiftsperiodens  

 afkortning som nævnt i stk. 3 sker fra Centralregisteret for Motorkøretøjer  

 til den, i hvis navn bilen på afgiftens forfaldstid er registreret.  

 Tilbagebetalingen sker uden forudgående ansøgning.
I tilbagebetalingen kan  

 der foretages modregning for forfalden, men ikke betalt afgift, jf. § 4, samt  

 for forfalden, men ikke betalt standsnings- og parkeringsafgift, jf.  

 færdselslovens § 121.
(* 1) Loven indeholder bestemmelser, der gennemfører Rådets direktiv  

 97/54/EF, EFT nr.
L 277 af 10.10. 1997, side 24.
