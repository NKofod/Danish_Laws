Nr LSF 28 Forslag til Lov om afgift af øl, vin og frugtvin m.m.(* 1) Fremsat af skatteministeren (Fogh Rasmussen) den 8. oktober 1992 Vedtaget ved tredjebehandling den 15. december 1992 Lov nr. 1015 af 19/12/1992 Kapitel 1 Afgift af øl Afgiftspligtigt vareområde og afgiftssatser § 1. Der betales afgift af øl her i landet efter reglerne i denne  

 lov og efter følgende satser pr. hl:
 Stk. 2. Ved blanding af øl indbrygget på forskelligt  

 ekstraktindhold bestemmes blandingens skatteklasse ved beregning af det  

 ekstraktindhold, på hvilket øl af tilsvarende beskaffenhed indbrygges.
 § 2. For hvert finansår ydes der en afgiftslettelse pr. hl stærkt  

 øl (skatteklasse 1-5), der er fremstillet og udleveret af det enkelte  

 bryggeri.
Stk. 2. Afgiftslettelsens størrelse afhænger af bryggeriets  

 udlevering i det foregående finansår af stærkt øl, der er fremstillet af  

 bryggeriet.
For bryggerier, der højst udleverede 3.700 hl, udgør  

 afgiftslettelsen 70 kr. pr. hl.
For bryggerier, der udleverede over 3.700 hl,  

 men højst 20.000 hl, udgør afgiftslettelsen 236.073 kr. divideret med den  

 udleverede hl-mængde stærkt øl tillagt 6,20 kr.
For bryggerier med en  

 udlevering på over 20.000 hl udgør afgiftslettelsen 20 kr. pr. hl reduceret  

 med et kronebeløb, der fremkommer ved at dividere den udleverede hl-mængde  

 stærkt øl med 10.000. Der forhøjes til nærmeste hele ørebeløb, der er  

 deleligt med 5.
 Stk. 3. Virksomheder, der har samme ejer eller fælles ledelse,  

 betragtes med hensyn til stk. 1 som et enkelt bryggeri.
 Stk. 4. De i stk. 1 og 2 fastsatte lettelser i afgiften finder  

 anvendelse for bryggerier i EF, der den 1. november 1940 fremstillede øl  

 svarende til øl af skatteklasse 1-5.
Kapitel 2 Afgift af vin og frugtvin m.m.
Afgiftspligtigt vareområde og afgiftssatser § 3. Der betales afgift af vin og frugtvin m.m. her i landet efter  

 reglerne i denne lov.
Stk. 2. Afgiften udgør pr. l for varer, der hører under KN-kode  

 2204 til 2206, 1) med et etanolindhold på over 1,2 pct. vol., men ikke over 6 pct. vol., 4 kr.20 øre 2) med et etanolindhold på over 6 pct. vol., men ikke over 15 pct. vol., 6 kr.55 øre 3) med et etanolindhold på over 15 pct. vol., men ikke over 22 pct. vol. 9 kr.85 øre Stk. 3. For varer, der hører under KN-kode 2204 til 2206, og som  

 har et overtryk på mindst 3 bar ved 20I C, opkræves en tillægsafgift på 3 kr.  

 30 øre pr. l.
Kapitel 3 Fælles bestemmelser Afgiftspligtens indtræden § 4. Der betales afgift her i landet ved overgangen til forbrug,  

 dvs. når varerne forlader en ordning under suspension af afgiften, eller ved  

 modtagelsen, når varer fra andre EF-lande erhverves af virksomheder og  

 personer, der ikke er berettiget til at oplægge varerne uden  

 afgiftsberigtigelse, jf. §§ 5 og 6. Der svares ligeledes afgift ved indførsel  

 af varer fra steder uden for EF, jf. § 13.
Registrering af virksomheder § 5. Virksomheder, der fremstiller afgiftspligtige varer, skal  

 registreres som oplagshaver hos de statslige told- og skattemyndigheder.
 Stk. 2. Andre virksomheder, der fra udlandet modtager  

 afgiftspligtige varer med henblik på videresalg, kan registreres som  

 oplagshaver.
 Stk. 3. Efterbehandling af afgiftspligtig vin og frugtvin,  

 herunder eftergæring og tilsætning af kulsyre til varerne, anses for  

 fremstilling, såfremt behandlingen medfører, at varens afgiftsmæssige  

 klassificering efter § 3 ændres.
 Stk. 4. Registrerede oplagshavere er berettiget til at fremstille,  

 modtage og oplægge afgiftspligtige varer under suspension af afgiften.  

 Tilsvarende kan de levere varer til virksomheder m.v. i andre EF-lande og til  

 andre oplagshavere her i landet.
 Stk. 5. Registrering som oplagshaver er betinget af, at der  

 stilles sikkerhed for betaling af afgifter i EF på mindst 10.000 kr. efter  

 regler, der fastsættes af skatteministeren, såfremt virksomheden leverer  

 varer under suspension af afgiften.
 Stk. 6. Til de registrerede oplagshavere udstedes et bevis for  

 registreringen.
§ 6. Virksomheder og institutioner m.v., der ikke er registreret  

 som oplagshaver, og som fra andre EF-lande får tilført eller erhverver  

 afgiftspligtige varer, skal indgive en anmeldelse til de statslige told- og  

 skattemyndigheder og stille sikkerhed for skyldige afgifter.
Anmeldelse m.v.  

 skal ske, inden transporten af varerne påbegyndes i det pågældende EF-land.
 Stk. 2. Virksomhederne kan dog anmelde sig til registrering hos de  

 statslige told- og skattemyndigheder som varemodtagere.
 Stk. 3. Registrerede varemodtagere er berettiget til at få tilført  

 afgiftspligtige varer under suspension af afgiften fra andre EF-lande uden  

 forhåndsanmeldelse til de statslige told- og skattemyndigheder.
 Stk. 4. Til de registrerede varemodtagere udstedes et bevis for  

 registreringen.
Stk. 5. Den, der her til landet sælger afgiftspligtige varer fra  

 andre EF-lande ved fjernsalg, jf. stk. 6, skal registreres og stille  

 sikkerhed for skyldige afgifter.
Såfremt virksomheden ikke har filial eller  

 lignende her i landet, skal den registreres ved en person, der er bosiddende  

 her i landet, eller ved en virksomhed, der har forretningssted her i landet.
 Stk. 6. Ved fjernsalg forstås salg af varer, hvor varerne direkte  

 eller indirekte forsendes eller transporteres af sælgeren eller på dennes  

 vegne til en privat køber i bestemmelseslandet.
 Stk. 7. Den, der her i landet sælger afgiftspligtige varer til  

 andre EF-lande ved fjernsalg, skal over for de statslige told- og  

 skattemyndigheder dokumentere, at der inden varernes afsendelse er stillet  

 sikkerhed for betaling af punktafgifterne over for de kompetente myndigheder  

 i bestemmelseslandet.
Stk. 8. Oplagshavere, der er registreret i et andet EF-land, og  

 som leverer afgiftspligtige varer her til landet, kan udnævne en repræsentant  

 her i landet til at forestå varernes afgiftsberigtigelse.
Repræsentanten skal  

 være en person, der er bosiddende her i landet, eller en virksomhed, der har  

 forretningssted her i landet.
Repræsentanten skal anmelde sig til  

 registrering hos de statslige told- og skattemyndigheder og stille sikkerhed  

 for skyldige afgifter.
 Stk. 9. Skatteministeren kan fastsætte regler om  

 sikkerhedsstillelse.
 § 7. Lokaler, som registrerede oplagshavere benytter til  

 fremstilling, behandling, aftapning og opbevaring af varer, hvoraf afgiften  

 ikke er berigtiget, skal være godkendt af de statslige told- og  

 skattemyndigheder.
 Stk. 2. Godkendelse og registrering kan tilbagekaldes, hvis  

 lokalerne anvendes eller indrettes på en sådan måde, at de statslige told- og  

 skattemyndigheders kontrol efter § 22 ikke kan udføres på rimelig måde.
Afgiftsperiode og opgørelse af den afgiftspligtige mængde § 8. Afgiftsperioden er måneden.
 § 9. Registrerede oplagshavere skal opgøre den afgiftspligtige  

 mængde for en afgiftsperiode som den mængde afgiftspligtige varer, der er  

 udleveret fra virksomhedens godkendte lokaler, med tillæg af svind og  

 lignende, jf. dog § 10, stk. 1.
 Stk. 2. Registrerede varemodtagere skal opgøre den afgiftspligtige  

 mængde for en afgiftsperiode som den mængde afgiftspligtige varer, der er  

 tilført virksomheden i perioden.
 Stk. 3. I andre tilfælde er den afgiftspligtige mængde den mængde  

 varer, som en virksomhed eller person har erhvervet eller modtaget i hvert  

 enkelt tilfælde.
 Stk. 4. Opgørelsen specificeres efter regler, der fastsættes af de  

 statslige told- og skattemyndigheder.
 Stk. 5. Skatteministeren kan fastsætte regler om, hvorledes de  

 afgiftspligtige varers mængde bestemmes.
§ 10. I den afgiftspligtige mængde opgjort efter § 9, stk. 1,  

 fradrages 1) varer, der tilføres en anden registreret oplagshaver, jf. § 5, 2) varer, der tilføres en virksomhed, der i andre EF-lande er berettiget  

 til at få dem tilført under suspension af afgiften, 3) varer, der udføres til steder uden for EF, 4) varer, der er fritaget for afgift efter § 11, 5) varer, der hos virksomheden eller under transport til og fra  

 virksomheden er gået tabt som følge af varernes art eller ved brand, brækage  

 eller lignende, 6) varer, der returneres, såfremt køberen godtgøres prisen indbefattet  

 afgiften, og 7) øl, der af den registrerede oplagshaver vederlagsfrit stilles til  

 rådighed for de hos oplagshaveren beskæftigede personer til forbrug på  

 stedet.
 Stk. 2. Skatteministeren kan fastsætte kontrolforskrifter for  

 fradrag efter stk. 1.
Afgiftsfritagelse og afgiftsgodtgørelse § 11. Øl med et etanolindhold på under 2,8 pct. vol. er fritaget  

 for afgift.
Stk. 2. Der sker afgiftsfritagelse efter EF's bestemmelser herom  

 af varer, der 1) er denaturerede, 2) anvendes til teknisk, videnskabeligt, undervisningsmæssigt, medicinsk  

 formål og lignende, 3) anvendes til fremstilling af varer, som ikke er afgiftspligtige efter  

 loven, eller 4) leveres til de i toldlovens § 22 omhandlede diplomatiske  

 repræsentationer, internationale institutioner m.v. og de hertil knyttede  

 personer.
Stk. 3. Der ydes godtgørelse af afgiften af afgiftsberigtigede  

 varer, der leveres til et andet EF-land i overensstemmelse med EF's  

 bestemmelser herom.
Afgiftsbeløb under 50 kr. udbetales ikke.
 Stk. 4. Der ydes afgiftsfritagelse af varer, der indføres eller  

 modtages fra andre EF-lande, i samme omfang som efter merværdiafgiftslovens §  

 29, stk. 3, og for varer, som privatpersoner selv medfører til eget brug fra  

 et andet EF-land, i hvilket de er erhvervet i beskattet stand.
 Stk. 5. Skatteministeren kan fastsætte regnskabs- og  

 kontrolforskrifter for afgiftsfritagelse og -godtgørelse efter stk. 1-4.  

 Afgiftsfritagelse kan betinges af, at varerne tilsættes stoffer, der gør dem  

 uegnede til drikkebrug eller til fremstilling af drikkevarer.
 § 12. Virksomheder, der ikke er registreret som oplagshaver, kan  

 af de statslige told- og skattemyndigheder meddeles bevilling til  

 afgiftsgodtgørelse for leverancer af varer i samme omfang, som der kan ske  

 afgiftsfritagelse efter § 11. Afgiftsbeløb under 50 kr. udbetales ikke.
 Stk. 2. De statslige told- og skattemyndigheder fastsætter  

 regnskabs- og kontrolforskrifter for afgiftsgodtgørelse efter stk. 1.
Afgift af varer, der indføres fra steder uden for EF § 13. Der betales afgift af afgiftspligtige varer, der indføres  

 fra steder uden for EF eller indføres fra visse områder, der ikke er omfattet  

 af de pågældende EF-landes afgiftsområde, medmindre varerne tilføres en  

 oplagshaver eller er fritaget efter § 11, stk. 4. Afgiften afregnes efter  

 reglerne i toldlovens kapitel 8, jf. dog stk. 2.
 Stk. 2. For varer, der indføres af en virksomhed registreret efter  

 § 82 i toldloven, finder reglerne om registrerede varemodtagere tilsvarende  

 anvendelse.
Regnskabsbestemmelser § 14. Registrerede oplagshavere skal føre regnskab over  

 fremstilling, tilgang og udlevering af afgiftspligtige varer.
Stk. 2. Registrerede varemodtagere, virksomheder nævnt i § 6, stk.  

 7, og repræsentanter, der er godkendt efter § 6, stk. 5 eller 8, skal føre  

 regnskab over vareleveringer.
De i 1. pkt. nævnte virksomheder og  

 repræsentanter skal endvidere føre en fortegnelse over, hvor varerne er  

 leveret.
Stk. 3. Ved overførsel af afgiftspligtige varer mellem  

 medlemslandene skal der udstedes et ledsagedokument i overensstemmelse med  

 EF's bestemmelser herom.
Senest 15 dage efter den måned, hvor varerne er  

 modtaget, skal et eksemplar af ledsagedokumentet behørigt påtegnet  

 tilbagesendes til afsenderen.
I modsat fald skal afsenderen underrette de  

 statslige told- og skattemyndigheder herom.
Stk. 4. Det i stk. 3 nævnte dokument skal medbringes under  

 transport af varerne.
Der skal ligeledes medbringes dokumentation for  

 eventuel forudgående anmeldelse og sikkerhedsstillelse.
 Stk. 5. Virksomheder m.v. skal opbevare regnskabsmateriale,  

 herunder fakturaer, fakturakopier, ledsagedokument og opgørelser, i 5 år  

 efter regnskabsårets udløb.
 Stk. 6. Skatteministeren fastsætter nærmere regler for  

 virksomhedernes regnskabsførelse.
 § 15. Virksomheder m.v., der leverer varer til eller modtager  

 varer fra andre EF-lande, skal udarbejde lister over sådanne leverancer m.v.  

 med henvisning til det i § 14, stk. 3, nævnte dokument.
 Stk. 2. Skatteministeren fastsætter de nærmere regler for  

 udarbejdelse og indsendelse af lister efter stk. 1.
Afregning af afgiften § 16. Registrerede oplagshavere og varemodtagere skal efter  

 udløbet af hver måned og senest den 15. i den måned, der følger efter  

 afgiftsperioden, til de statslige told- og skattemyndigheder angive mængden  

 af de varer, hvoraf der skal betales afgift, jf. §§ 9 og 10. Angivelsen skal  

 være underskrevet af virksomhedens ansvarlige ledelse.
 Stk. 2. Afgives angivelsen ikke inden udløbet af den nævnte frist,  

 kan de statslige told- og skattemyndigheder inddrage registreringen, indtil  

 den manglende angivelse er myndighederne i hænde.
 Stk. 3. Den, der ikke er omfattet af stk. 1, skal ved modtagelsen  

 af varerne til de statslige told- og skattemyndigheder angive mængden af de  

 varer, hvoraf der skal betales afgift, jf. § 9. Angivelsen skal være  

 underskrevet af varemodtageren eller en repræsentant for sælgeren.
 Stk. 4. Skatteministeren kan fastsætte bestemmelser vedrørende  

 angivelsen.
§ 17. Registrerede oplagshavere og varemodtagere skal indbetale  

 afgiften for en afgiftsperiode til de statslige told- og skattemyndigheder  

 senest den 15. i den måned, der følger efter afgiftsperioden.
Udgør afgiften  

 under 50 kr., kan indbetaling af beløbet undlades.
Stk. 2. Den, der er omfattet af § 16, stk. 3, skal indbetale  

 afgiften til de statslige told- og skattemyndigheder senest samtidig med  

 indsendelse af den i § 16, stk. 3, nævnte angivelse.
Udgør afgiften under 50  

 kr., kan indbetaling af beløbet undlades.
 Stk. 3. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra den 1. i den måned, i hvilken  

 beløbet skal betales, dog mindst 50 kr.
 Stk. 4. Skatteministeren kan fastsætte bestemmelser for afgiftens  

 indbetaling.
 § 18. De statslige told- og skattemyndigheder kan pålægge en  

 virksomhed m.v., der ikke betaler afgiften rettidigt, at afgive angivelse for  

 kortere perioder end en måned.
 Stk. 2. De statslige told- og skattemyndigheder kan endvidere  

 pålægge en virksomhed, der ikke betaler afgiften rettidigt, en kortere  

 betalingsfrist end den i § 17 nævnte.
 § 19. Betales forfalden afgift ikke senest den 14. dag efter  

 betalingsfristens udløb, kan de statslige told- og skattemyndigheder inddrage  

 registreringen, indtil de forfaldne afgifter er betalt.
 Stk. 2. Er der efter § 18 sket forkortelse af afgiftsperioden  

 eller betalingsfristen, kan registreringen inddrages straks efter  

 betalingsfristens udløb.
 § 20. Såfremt det konstateres, at en virksomhed har afgivet  

 urigtig angivelse til de statslige told- og skattemyndigheder, således at der  

 er betalt for lidt i afgift, afkræves det skyldige beløb til betaling senest  

 14 dage efter påkrav.
Stk. 2. Kan størrelsen af afgiftsbeløbet ikke opgøres på grundlag  

 af regnskaberne, kan de statslige told- og skattemyndigheder foretage en  

 skønsmæssig ansættelse af afgiftstilsvaret.
Afgørelsen skal indeholde  

 oplysning om den i stk. 4 nævnte klageadgang.
 Stk. 3. Bestemmelserne i stk. 1 og 2 finder tilsvarende anvendelse  

 i andre tilfælde, hvor der skal afgives en afgiftsangivelse.
Stk. 4. Afgørelser efter stk. 2 og 3 kan indbringes for det i § 27  

 omhandlede nævn.
Begæring om indbringelse for nævnet skal være fremsat over  

 for de statslige told- og skattemyndigheder senest 4 uger efter, at  

 virksomheden m.v. er gjort bekendt med afgørelsen.
 Stk. 5. Betales afgiften i de i stk. 1-3 nævnte tilfælde ikke  

 rettidigt, skal der betales 1,3 pct. i månedlig rente for hver påbegyndt  

 måned fra den 1. i den måned, i hvilken beløbet skal betales af virksomheden,  

 dog mindst 50 kr.
 § 21. Skatteministeren kan fastsætte bestemmelser om gebyr for  

 erindringsskrivelser vedrørende betaling af afgift.
Kontrolbestemmelser § 22. De statslige told- og skattemyndigheder er berettiget til at  

 foretage eftersyn i de virksomheder m.v., der omfattes af loven, og til at  

 efterse virksomhedernes varebeholdninger, forretningsbøger, øvrige  

 regnskabsmateriale samt korrespondance m.v.
 Stk. 2. Virksomhedernes indehavere og de personer, der er  

 beskæftiget i virksomhederne, skal yde de statslige told- og  

 skattemyndigheder fornøden vejledning og hjælp ved foretagelsen af de i stk.  

 1 nævnte eftersyn.
 Stk. 3. Det i stk. 1 nævnte materiale skal på begæring udleveres  

 eller indsendes til de statslige told- og skattemyndigheder.
 Stk. 4. Erhvervsdrivende skal på begæring meddele de statslige  

 told- og skattemyndigheder oplysning om deres indkøb og eventuelle videresalg  

 af afgiftspligtige varer.
 Stk. 5. De statslige told- og skattemyndigheder er berettiget til  

 at foretage eftersyn af varer under transport, når disse varer  

 erhvervsmæssigt sælges fra udlandet eller erhvervsmæssigt transporteres til  

 andre end registrerede virksomheder.
 Stk. 6. De statslige told- og skattemyndigheder er berettiget til  

 at foretage eftersyn af varebeholdninger og regnskaber m.v. hos de i stk. 4  

 og 5 omhandlede virksomheder.
 § 23. Offentlige myndigheder skal på begæring meddele de statslige  

 told- og skattemyndigheder enhver oplysning til brug ved registrering af og  

 kontrol med virksomheder, der omfattes af loven.
 Stk. 2. Politiet yder de statslige told- og skattemyndigheder  

 bistand efter regler, der fastsættes efter forhandling mellem  

 skatteministeren og justitsministeren.
 § 24. Skatteministeren kan fastsætte regler om banderolering af  

 vin og frugtvin, herunder om betaling for banderoler.
 Stk. 2. Skatteministeren kan i øvrigt fastsætte bestemmelser om  

 kontrolforanstaltninger, der er nødvendige til lovens gennemførelse.
Straffebestemmelser § 25. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier  

 oplysninger til brug for afgiftskontrollen, 2) overtræder § 5, stk. 1, § 6, stk. 1, 5, 7 eller 8, 3. pkt., § 9, stk. 1  

 eller 2, § 14, stk. 1, 2, 3, 4 eller 5, § 15, stk. 1, § 16, stk. 1 eller 3, §  

 22, stk. 2, 3 eller 4, § 32, stk. 1 eller 2, eller § 33, 3) undlader at efterkomme et påbud, der er meddelt efter § 18, stk. 1, 4) fortsætter driften af en afgiftspligtig virksomhed, efter at de  

 statslige told- og skattemyndigheder har inddraget registreringen efter § 16,  

 stk. 2, eller § 19, 5) overdrager, erhverver eller tilegner sig varer, hvoraf der ikke er  

 betalt afgift, som skulle have været betalt efter loven, eller forsøger  

 herpå, 6) fjerner denatureringsmidler eller 7) tilsidesætter vilkår, der er fastsat efter § 11, stk. 5.
 Stk. 2. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 3. Den, der begår en af de i stk. 1 nævnte overtrædelser med  

 forsæt til at unddrage statskassen afgift, straffes med bøde, hæfte eller  

 fængsel i indtil 2 år.
Stk. 4. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
Er overtrædelsen begået af en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab bødeansvar.
 § 26. Skønnes en overtrædelse ikke at ville medføre højere straf  

 end bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejeloven om indhold af anklageskrift tilsvarende  

 anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
 Stk. 4. Ransagning kan ske i sager om overtrædelse af  

 bestemmelserne i denne lov og bestemmelser udstedt i medfør af loven i  

 overensstemmelse med retsplejelovens regler herom.
Andre bestemmelser § 27. Det nævn, der er nedsat efter § 37 i merværdiafgiftsloven,  

 træffer den endelige administrative afgørelse af 1) spørgsmål om varers afgiftspligt efter §§ 1 og 3, 2) spørgsmål om den afgiftspligtige mængde, 3) klager over skønsmæssige ansættelser efter § 20, stk. 2 og 3, og § 31,  

 stk. 1, og 4) spørgsmål om, hvorvidt betegnelser, etiketter, reklamer og lign. er i  

 overensstemmelse med bestemmelserne i § 33, stk. 3.
 § 28. Skatteministeren kan fastsætte bestemmelser om adgangen til  

 at klage over afgørelser efter denne lov.
 Stk. 2. Ministeren kan bestemme, at afgørelser, der er truffet af  

 Told- og Skattestyrelsen, ikke kan indbringes for højere administrativ  

 myndighed, jf. dog § 27.
 Stk. 3. Ministeren kan på eget initiativ tage en afgørelse, der er  

 truffet af de statslige told- og skattemyndigheder, op til nærmere  

 undersøgelse og afgørelse.
§ 29. Reglerne om eftergivelse og henstand i merværdiafgiftslovens  

 § 39 d finder tilsvarende anvendelse på afgift, renter, gebyrer og  

 administrative bøder efter denne lov.
Reglerne finder ligeledes anvendelse på  

 beløb, som personer er pligtige at betale som erstatning for selskabers  

 manglende betaling af afgiften.
§ 30. For betaling af afgift efter loven hæfter den, der som ejer,  

 forpagter eller lignende driver virksomheden for egen regning.
Er en  

 udenlandsk virksomhed registreret ved en herværende repræsentant efter § 6,  

 stk. 5, hæfter denne og virksomheden solidarisk for betaling af afgiften.
I  

 de i § 6, stk. 8, nævnte tilfælde hæfter repræsentanten og varemodtageren  

 solidarisk for betaling af afgiften.
 Stk. 2. For afgiftspligtige varer, der ikke er afgiftsberigtiget  

 efter loven, og hvor der ikke er sket en registrering eller stillet  

 sikkerhed, hæfter erhververen og den, der er i besiddelse af varen.
 Stk. 3. For virksomheder, der er registreret efter § 5, og som  

 tilfører varer til en anden oplagshaver eller en virksomhed m.v. i et andet  

 EF-land under suspension af afgiften, kan den pligt til at svare afgift her i  

 landet, der påhviler virksomheden, først bortfalde, når der foreligger  

 dokumentation for, at varerne er overgået til modtageren, jf. § 14, stk. 3.
 Stk. 4. Når der i forbindelse med de i stk. 3 nævnte tilførsler  

 har fundet en uregelmæssighed eller overtrædelse sted, betales afgiften efter  

 EF's bestemmelser herom i det medlemsland, hvor denne er begået eller  

 konstateret m.v.
§ 31. Såfremt varer overdrages, erhverves eller anvendes på en  

 sådan måde, at der ikke er betalt den afgift, som skulle have været betalt  

 efter loven, eller en virksomhed efter §§ 11 og 12 har fået udbetalt for  

 meget i godtgørelse, afkræves det skyldige beløb til betaling senest 14 dage  

 efter påkrav.
Kan størrelsen af det skyldige beløb ikke opgøres på grundlag  

 af virksomhedens regnskaber, kan de statslige told- og skattemyndigheder  

 foretage en skønsmæssig ansættelse af beløbet.
Reglerne i § 20, stk. 2-5,  

 finder tilsvarende anvendelse.
Stk. 2. Såfremt afgiftspligtige varer, der efter § 11 er fritaget  

 for afgift, anvendes til andet formål end det, hvortil de er bestemt, kan de  

 statslige told- og skattemyndigheder inddrage virksomhedens adgang til at  

 indkøbe afgiftsfri varer.
Virksomheden afkræves afgiften af de nævnte varer  

 til betaling senest 14 dage efter påkrav.
 Stk. 3. Skatteministeren kan fastsætte bestemmelser om gebyr for  

 erindringsskrivelser vedrørende betaling af afgift m.v.
 § 32. Øl må kun udleveres fra den registrerede oplagshaver til  

 forbrug her i landet, når det er bragt i den efter dets almindelige  

 beskaffenhed og regelmæssige bryggemåde til forbrug færdige tilstand.
Stk. 2. De emballager, i hvilke øllet udleveres fra den  

 registrerede oplagshaver til forbrug her i landet, skal være forsynet med  

 etiketter, der angiver virksomhedens navn, varens art og skatteklasse samt  

 emballagens nominelle indhold.
For øl, som en virksomhed modtager fra  

 udlandet, skal emballagen herudover forsynes med varemodtagerens navn.
 Stk. 3. Skatteministeren kan fastsætte særlige regler for  

 koncentrater og pulvere af øl.
 § 33. Afgiftspligtige varer, der er fremstillet her i landet eller  

 modtaget fra udlandet, må ikke uden de statslige told- og skattemyndigheders  

 tilladelse i erhvervsmæssigt øjemed underkastes nogen behandling, herunder  

 aftapning på flasker, efter at varerne er udleveret fra  

 fremstillingsvirksomheden eller modtaget fra udlandet.
 Stk. 2. Afgiftspligtige varer, der er indført eller modtaget fra  

 udlandet, må ikke uden de statslige told- og skattemyndigheders tilladelse i  

 erhvervsmæssigt øjemed tilsættes varer, der er afgiftspligtige efter lov om  

 afgift af spiritus.
 Stk. 3. Ved forhandlingen af varer omfattet af loven må ikke  

 benyttes betegnelser, etiketter, reklamer og lign., der kan give køberen  

 opfattelsen af, at varen er spiritus eller af anden art, oprindelse m.v. end  

 svarende til den afgiftssats, hvorefter afgiften efter denne lov er  

 berigtiget.
§ 34. Skatteministeren kan fastsætte bestemmelser om anvendelse af  

 edb i forbindelse med ledsagedokumenter m.v.
Skatteministeren kan efter EF's  

 bestemmelser herom lempe for lovens krav vedrørende regnskab, kontrol m.v.
 § 35. Med steder uden for EF sidestilles med hensyn til lovens  

 bestemmelser Færøerne og Grønland samt Københavns Frihavn.
Overgangs- og ikrafttrædelsesbestemmelser § 36. Loven træder i kraft den 1. januar 1993.
 Stk. 2. Samtidig ophæves lov om afgift af øl, jf.  

 lovbekendtgørelse nr. 633 af 20. oktober 1988, lov om afgift af vin og  

 frugtvin m.m., jf. lovbekendtgørelse nr. 635 af 20. oktober 1988, og lov om  

 kontrol med omsætningen af spiritus og vin, jf. lovbekendtgørelse nr. 615 af  

 14. oktober 1988.
 § 37. Loven gælder ikke for Færøerne og Grønland.
Oprindeligt fremsat forslag Kapitel 1 Afgift af øl Afgiftspligtigt vareområde og afgiftssatser § 1. Der betales afgift af øl her i landet efter reglerne i denne  

 lov og efter følgende satser pr. hektoliter:
 Stk. 2. Ved blanding af øl indbrygget på forskelligt  

 ekstraktindhold bestemmes blandingens skatteklasse ved beregning af det  

 ekstraktindhold, på hvilket øl af tilsvarende beskaffenhed indbrygges.
 § 2. For hvert finansår ydes der en afgiftslettelse pr. hl stærkt  

 øl (skatteklasse 1-5), der er fremstillet og udleveret af det enkelte  

 bryggeri.
Stk. 2. Afgiftslettelsens størrelse afhænger af bryggeriets  

 udlevering i det foregående finansår af stærkt øl, der er fremstillet af  

 bryggeriet.
Afgiftslettelsen, der gives bryggerier med en årlig udlevering af  

 højst 200.000 hl stærkt øl, udgør 20 kr. pr. hl reduceret med 20/200.000 kr.  

 pr. hl udleveret stærkt øl.
Der forhøjes til nærmeste hele ørebeløb, der er  

 deleligt med 5.
 Stk. 3. Virksomheder, der har samme ejer eller fælles ledelse,  

 betragtes med hensyn til stk. 1 som et enkelt bryggeri.
 Stk. 4. De i stk. 1 og 2 fastsatte lettelser i afgiften finder  

 anvendelse for bryggerier i EF, der den 1. november 1940 fremstillede øl  

 svarende til øl af skatteklasse 1-5.
Kapitel 2 Afgift af vin og frugtvin m.m.
Afgiftspligtigt vareområde og afgiftssatser § 3. Der betales afgift af vin og frugtvin m.m. her i landet efter  

 reglerne i denne lov.
Stk. 2. Afgiften udgør pr. liter for varer, der hører under  

 KN-kode 2204 til 2206, Stk. 3. For varer, der hører under KN-kode 2204 til 2206, og som  

 har et overtryk på mindst 3 bar ved 20 grader C, opkræves en tillægsafgift på  

 3 kr. 30 øre pr. liter.
Kapitel 3 Fælles bestemmelser Afgiftspligtens indtræden § 4. Der betales afgift her i landet ved overgangen til forbrug,  

 d.v.s. når varerne forlader en ordning under suspension af afgiften, eller  

 ved modtagelsen, når varer fra andre EF-lande erhverves af virksomheder og  

 personer, der ikke er berettiget til at oplægge varerne uden  

 afgiftsberigtigelse, jf. §§ 5 og 6. Der svares ligeledes afgift ved indførsel  

 af varer fra steder uden for EF, jf. § 13.
Registrering af virksomheder § 5. Virksomheder, der fremstiller afgiftspligtige varer, skal  

 registreres som oplagshaver hos de statslige told- og skattemyndigheder.
 Stk. 2. Andre virksomheder, der fra udlandet modtager  

 afgiftspligtige varer med henblik på videresalg, kan registreres som  

 oplagshaver.
 Stk. 3. Efterbehandling af afgiftspligtig vin og frugtvin,  

 herunder eftergæring og tilsætning af kulsyre til varerne, anses for  

 fremstilling, såfremt behandlingen medfører, at varens afgiftsmæssige  

 klassificering efter § 3 ændres.
 Stk. 4. Registrerede oplagshavere er berettiget til at fremstille,  

 modtage og oplægge afgiftspligtige varer under suspension af afgiften.  

 Tilsvarende kan de levere varer til virksomheder m.v. i andre EF-lande og til  

 andre oplagshavere her i landet.
 Stk. 5. Registrering som oplagshaver er betinget af, at der  

 stilles sikkerhed for betaling af afgifter i EF på mindst 10.000 kr. efter  

 regler, der fastsættes af skatteministeren, såfremt virksomheden leverer  

 varer under suspension af afgiften.
 Stk. 6. Til de registrerede oplagshavere udstedes et bevis for  

 registreringen.
§ 6. Virksomheder og institutioner m.v., der ikke er registreret  

 som oplagshaver, og som fra andre EF-lande får tilført eller erhverver  

 afgiftspligtige varer, skal indgive en anmeldelse til de statslige told- og  

 skattemyndigheder og stille sikkerhed for skyldige afgifter.
Anmeldelse m.v.  

 skal ske, inden transporten af varerne påbegyndes i det pågældende EF-land.
 Stk. 2. Virksomhederne kan dog anmelde sig til registrering hos de  

 statslige told- og skattemyndigheder som varemodtagere.
 Stk. 3. Registrerede varemodtagere er berettiget til at få tilført  

 afgiftspligtige varer under suspension af afgiften fra andre EF-lande uden  

 forhåndsanmeldelse til de statslige told- og skattemyndigheder.
 Stk. 4. Til de registrerede varemodtagere udstedes et bevis for  

 registreringen.
Stk. 5. Den, der her til landet sælger afgiftspligtige varer fra  

 andre EF-lande ved fjernsalg, jf. stk. 6, skal registreres og stille  

 sikkerhed for skyldige afgifter.
Såfremt virksomheden ikke har filial eller  

 lignende her i landet, skal den registreres ved en person, der er bosiddende  

 her i landet, eller ved en virksomhed, der har forretningssted her i landet.
 Stk. 6. Ved fjernsalg forstås salg af varer, hvor varerne direkte  

 eller indirekte forsendes eller transporteres af sælgeren eller på dennes  

 vegne til en privat køber i bestemmelseslandet.
 Stk. 7. Den, der her i landet sælger afgiftspligtige varer til  

 andre EF-lande ved fjernsalg, skal over for de statslige told- og  

 skattemyndigheder dokumentere, at der inden varernes afsendelse er stillet  

 sikkerhed for betaling af punktafgifterne over for de kompetente myndigheder  

 i bestemmelseslandet.
Stk. 8. Oplagshavere, der er registreret i et andet EF-land, og  

 som leverer afgiftspligtige varer her til landet, kan udnævne en repræsentant  

 her i landet til at forestå varernes afgiftsberigtigelse.
Repræsentanten skal  

 være en person, der er bosiddende her i landet, eller en virksomhed, der har  

 forretningssted her i landet.
Repræsentanten skal anmelde sig til  

 registrering hos de statslige told- og skattemyndigheder og stille sikkerhed  

 for skyldige afgifter.
 Stk. 9. Skatteministeren kan fastsætte regler om  

 sikkerhedsstillelse.
 § 7. Lokaler, som registrerede oplagshavere benytter til  

 fremstilling, behandling, aftapning og opbevaring af varer, hvoraf afgiften  

 ikke er berigtiget, skal være godkendt af de statslige told- og  

 skattemyndigheder.
 Stk. 2. Godkendelse og registrering kan tilbagekaldes, hvis  

 lokalerne anvendes eller indrettes på en sådan måde, at de statslige told- og  

 skattemyndigheders kontrol efter § 22 ikke kan udføres på rimelig måde.
Afgiftsperiode og opgørelse af den afgiftspligtige mængde § 8. Afgiftsperioden er måneden.
 § 9. Registrerede oplagshavere skal opgøre den afgiftspligtige  

 mængde for en afgiftsperiode som den mængde afgiftspligtige varer, der er  

 udleveret fra virksomhedens godkendte lokaler, med tillæg af svind og  

 lignende, jf. dog § 10, stk. 1.
 Stk. 2. Registrerede varemodtagere skal opgøre den afgiftspligtige  

 mængde for en afgiftsperiode som den mængde afgiftspligtige varer, der er  

 tilført virksomheden i perioden.
 Stk. 3. I andre tilfælde er den afgiftspligtige mængde den mængde  

 varer, som en virksomhed eller person har erhvervet eller modtaget i hvert  

 enkelt tilfælde.
 Stk. 4. Opgørelsen specificeres efter regler, der fastsættes af de  

 statslige told- og skattemyndigheder.
 Stk. 5. Skatteministeren kan fastsætte regler om, hvorledes de  

 afgiftspligtige varers mængde bestemmes.
§ 10. I den afgiftspligtige mængde, opgjort efter § 9, stk. 1,  

 fradrages 1) varer, der tilføres en anden registreret oplagshaver, jf. § 5, 2) varer, der tilføres en virksomhed, der i andre EF-lande er berettiget  

 til at få dem tilført under suspension af afgiften, 3) varer, der udføres til steder uden for EF, 4) varer, der er fritaget for afgift efter § 11, 5) varer, der hos virksomheden eller under transport til og fra  

 virksomheden er gået tabt som følge af varernes art eller ved brand, brækage  

 eller lignende, 6) varer, der returneres, såfremt køberen godtgøres prisen indbefattet  

 afgiften, og 7) øl, der af den registrerede oplagshaver vederlagsfrit stilles til  

 rådighed for de hos oplagshaveren beskæftigede personer til forbrug på  

 stedet.
 Stk. 2. Skatteministeren kan fastsætte kontrolforskrifter for  

 fradrag efter stk. 1.
Afgiftsfritagelse og afgiftsgodtgørelse § 11. Øl med et ethanolindhold på under 2,8 pct. vol. er fritaget  

 for afgift.
Stk. 2. Der sker afgiftsfritagelse efter EF's bestemmelser herom  

 af varer, der 1) er denaturerede, 2) anvendes til teknisk, videnskabeligt, undervisningsmæssigt, medicinsk  

 formål og lignende, 3) anvendes til fremstilling af varer, som ikke er afgiftspligtige efter  

 loven, eller 4) leveres til de i toldlovens § 22 omhandlede diplomatiske  

 repræsentationer, internationale institutioner m.v., samt de hertil knyttede  

 personer.
Stk. 3. Der ydes godtgørelse af afgiften af afgiftsberigtigede  

 varer, der leveres til et andet EF-land i overensstemmelse med EF's  

 bestemmelser herom.
Afgiftsbeløb under 50 kr. udbetales ikke.
 Stk. 4. Der ydes afgiftsfritagelse af varer, der indføres eller  

 modtages fra andre EF-lande, i samme omfang som efter merværdiafgiftslovens §  

 29, stk. 3, og for varer, som privatpersoner selv medfører til eget brug fra  

 et andet EF-land, i hvilket de er erhvervet i beskattet stand.
 Stk. 5. Skatteministeren kan fastsætte regnskabs- og  

 kontrolforskrifter for afgiftsfritagelse og -godtgørelse efter stk. 1-4.  

 Afgiftsfritagelse kan betinges af, at varerne tilsættes stoffer, der gør dem  

 uegnede til drikkebrug eller til fremstilling af drikkevarer.
 § 12. Virksomheder, der ikke er registreret som oplagshaver, kan  

 af de statslige told- og skattemyndigheder meddeles bevilling til  

 afgiftsgodtgørelse for leverancer af varer i samme omfang, som der kan ske  

 afgiftsfritagelse efter § 11. Afgiftsbeløb under 50 kr. udbetales ikke.
 Stk. 2. De statslige told- og skattemyndigheder fastsætter  

 regnskabs- og kontrolforskrifter for afgiftsgodtgørelse efter stk. 1.
Afgift af varer, der indføres fra steder uden for EF § 13. Der betales afgift af afgiftspligtige varer, der indføres  

 fra steder uden for EF eller indføres fra visse områder, der ikke er omfattet  

 af de pågældende EF-landes afgiftsområde, medmindre varerne tilføres en  

 oplagshaver eller er fritaget efter § 11, stk. 4. Afgiften afregnes efter  

 reglerne i toldlovens kapitel 8, jf. dog stk. 2.
 Stk. 2. For varer, der indføres af en virksomhed registreret efter  

 § 82 i toldloven, finder reglerne om registrerede varemodtagere tilsvarende  

 anvendelse.
Regnskabsbestemmelser § 14. Registrerede oplagshavere skal føre regnskab over  

 fremstilling, tilgang og udlevering af afgiftspligtige varer.
Stk. 2. Registrerede varemodtagere, virksomheder nævnt i § 6, stk.  

 7, og repræsentanter, der er godkendt efter § 6, stk. 5 eller 8, skal føre  

 regnskab over vareleveringer.
De i 1. pkt. nævnte virksomheder og  

 repræsentanter skal endvidere føre en fortegnelse over, hvor varerne er  

 leveret.
Stk. 3. Ved overførsel af afgiftspligtige varer mellem  

 medlemslandene skal der udstedes et ledsagedokument i overensstemmelse med  

 EF's bestemmelser herom.
Senest 15 dage efter den måned, hvor varerne er  

 modtaget, skal et eksemplar af ledsagedokumentet, behørigt påtegnet,  

 tilbagesendes til afsenderen.
I modsat fald skal afsenderen underrette de  

 statslige told- og skattemyndigheder herom.
Stk. 4. Det i stk. 3 nævnte dokument skal medbringes under  

 transport af varerne.
Der skal ligeledes medbringes dokumentation for evt.  

 forudgående anmeldelse og sikkerhedsstillelse.
 Stk. 5. Virksomheder m.v. skal opbevare regnskabsmateriale,  

 herunder fakturaer, fakturakopier, ledsagedokument og opgørelser, i 5 år  

 efter regnskabsårets udløb.
 Stk. 6. Skatteministeren fastsætter nærmere regler for  

 virksomhedernes regnskabsførelse.
 § 15. Virksomheder m.v., der leverer varer til eller modtager  

 varer fra andre EF-lande, skal udarbejde lister over sådanne leverancer m.v.  

 med henvisning til det i § 14, stk. 3, nævnte dokument.
 Stk. 2. Skatteministeren fastsætter de nærmere regler for  

 udarbejdelse og indsendelse af lister efter stk. 1.
Afregning af afgiften § 16. Registrerede oplagshavere og varemodtagere skal efter  

 udløbet af hver måned og senest den 15. i den måned, der følger efter  

 afgiftsperioden, til de statslige told- og skattemyndigheder angive mængden  

 af de varer, hvoraf der skal betales afgift, jf. §§ 9 og 10. Angivelsen skal  

 være underskrevet af virksomhedens ansvarlige ledelse.
 Stk. 2. Afgives angivelsen ikke inden udløbet af den nævnte frist,  

 kan de statslige told- og skattemyndigheder inddrage registreringen, indtil  

 den manglende angivelse er myndighederne i hænde.
 Stk. 3. Den, der ikke er omfattet af stk. 1, skal ved modtagelsen  

 af varerne til de statslige told- og skattemyndigheder angive mængden af de  

 varer, hvoraf der skal betales afgift, jf. § 9. Angivelsen skal være  

 underskrevet af varemodtageren eller en repræsentant for sælgeren.
 Stk. 4. Skatteministeren kan fastsætte bestemmelser vedrørende  

 angivelsen.
§ 17. Registrerede oplagshavere og varemodtagere skal indbetale  

 afgiften for en afgiftsperiode til de statslige told- og skattemyndigheder  

 senest den 15. i den måned, der følger efter afgiftsperioden.
Udgør afgiften  

 under 50 kr., kan indbetaling af beløbet undlades.
Stk. 2. Den, der er omfattet af § 16, stk. 3, skal indbetale  

 afgiften til de statslige told- og skattemyndigheder senest samtidig med  

 indsendelse af den i § 16, stk. 3, nævnte angivelse.
Udgør afgiften under 50  

 kr., kan indbetaling af beløbet undlades.
 Stk. 3. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra den 1. i den måned, i hvilken  

 beløbet skal betales, dog mindst 50 kr.
 Stk. 4. Skatteministeren kan fastsætte bestemmelser for afgiftens  

 indbetaling.
 § 18. De statslige told- og skattemyndigheder kan pålægge en  

 virksomhed m.v., der ikke betaler afgiften rettidigt, at afgive angivelse for  

 kortere perioder end en måned.
 Stk. 2. De statslige told- og skattemyndigheder kan endvidere  

 pålægge en virksomhed, der ikke betaler afgiften rettidigt, en kortere  

 betalingsfrist end den i § 17 nævnte.
 § 19. Betales forfalden afgift ikke senest den 14. dag efter  

 betalingsfristens udløb, kan de statslige told- og skattemyndigheder inddrage  

 registreringen, indtil de forfaldne afgifter er betalt.
 Stk. 2. Er der efter § 18 sket forkortelse af afgiftsperioden  

 eller betalingsfristen, kan registreringen inddrages straks efter  

 betalingsfristens udløb.
 § 20. Såfremt det konstateres, at en virksomhed har afgivet  

 urigtig angivelse til de statslige told- og skattemyndigheder, således at der  

 er betalt for lidt i afgift, afkræves det skyldige beløb til betaling senest  

 14 dage efter påkrav.
Stk. 2. Kan størrelsen af afgiftsbeløbet ikke opgøres på grundlag  

 af regnskaberne, kan de statslige told- og skattemyndigheder foretage en  

 skønsmæssig ansættelse af afgiftstilsvaret.
Afgørelsen skal indeholde  

 oplysning om den i stk. 4 nævnte klageadgang.
 Stk. 3. Bestemmelserne i stk. 1 og 2 finder tilsvarende anvendelse  

 i andre tilfælde, hvor der skal afgives en afgiftsangivelse.
Stk. 4. Afgørelser efter stk. 2 og 3 kan indbringes for det i § 27  

 omhandlede nævn.
Begæring om indbringelse for nævnet skal være fremsat over  

 for de statslige told- og skattemyndigheder senest 4 uger efter, at  

 virksomheden m.v. er gjort bekendt med afgørelsen.
 Stk. 5. Betales afgiften i de i stk. 1-3 nævnte tilfælde ikke  

 rettidigt, skal der betales 1,3 pct. i månedlig rente for hver påbegyndt  

 måned fra den 1. i den måned, i hvilken beløbet skal betales af virksomheden,  

 dog mindst 50 kr.
 § 21. Skatteministeren kan fastsætte bestemmelser om gebyr for  

 erindringsskrivelser vedrørende betaling af afgift.
Kontrolbestemmelser § 22. De statslige told- og skattemyndigheder er berettiget til at  

 foretage eftersyn i de virksomheder m.v., der omfattes af loven, og til at  

 efterse virksomhedernes varebeholdninger, forretningsbøger, øvrige  

 regnskabsmateriale samt korrespondance m.v.
 Stk. 2. Virksomhedernes indehavere og de personer, der er  

 beskæftiget i virksomhederne, skal yde de statslige told- og  

 skattemyndigheder fornøden vejledning og hjælp ved foretagelsen af de i stk.  

 1 nævnte eftersyn.
 Stk. 3. Det i stk. 1 nævnte materiale skal på begæring udleveres  

 eller indsendes til de statslige told- og skattemyndigheder.
 Stk. 4. Erhvervsdrivende skal på begæring meddele de statslige  

 told- og skattemyndigheder oplysning om deres indkøb og eventuelle videresalg  

 af afgiftspligtige varer.
 Stk. 5. De statslige told- og skattemyndigheder er berettiget til  

 at foretage eftersyn af varer under transport, når disse varer  

 erhvervsmæssigt sælges fra udlandet eller erhvervsmæssigt transporteres til  

 andre end registrerede virksomheder.
 Stk. 6. De statslige told- og skattemyndigheder er berettiget til  

 at foretage eftersyn af varebeholdninger og regnskaber m.v. hos de i stk. 4  

 og 5 omhandlede virksomheder.
 § 23. Offentlige myndigheder skal på begæring meddele de statslige  

 told- og skattemyndigheder enhver oplysning til brug ved registrering af og  

 kontrol med virksomheder, der omfattes af loven.
 Stk. 2. Politiet yder de statslige told- og skattemyndigheder  

 bistand efter regler, der fastsættes efter forhandling mellem  

 skatteministeren og justitsministeren.
 § 24. Skatteministeren kan fastsætte regler om banderolering af  

 vin og frugtvin.
 Stk. 2. Skatteministeren kan iøvrigt fastsætte bestemmelser om  

 kontrolforanstaltninger, der er nødvendige til lovens gennemførelse.
Straffebestemmelser § 25. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier  

 oplysninger til brug for afgiftskontrollen, 2) overtræder § 5, stk. 1, § 6, stk. 1, 5, 7 eller 8, 3. pkt., § 9, stk. 1  

 eller 2, § 14, stk. 1, 2, 3, 4 eller 5, § 15, stk. 1, § 16, stk. 1 eller 3, §  

 22, stk. 2, 3 eller 4, § 32, stk. 1 eller 2, eller § 33, 3) undlader at efterkomme et påbud, der er meddelt efter § 18, stk. 1, 4) fortsætter driften af en afgiftspligtig virksomhed, efter at de  

 statslige told- og skattemyndigheder har inddraget registreringen efter § 16,  

 stk. 2, eller § 19, 5) overdrager, erhverver eller tilegner sig varer, hvoraf der ikke er  

 betalt afgift, som skulle have være betalt efter loven, eller forsøger herpå, 6) fjerner denatureringsmidler eller 7) tilsidesætter vilkår, der er fastsat efter § 11, stk. 5.
 Stk. 2. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 3. Den, der begår en af de i stk. 1 nævnte overtrædelser med  

 forsæt til at unddrage statskassen afgift, straffes med bøde, hæfte eller  

 fængsel i indtil 2 år.
Stk. 4. For overtrædelser, der begås af aktieselskaber,  

 anpartselskaber, andelsselskaber eller lignende, kan der pålægges selskabet  

 som sådant bødeansvar.
Er overtrædelsen begået af en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab bødeansvar.
 § 26. Skønnes en overtrædelse ikke at ville medføre højere straf  

 end bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejeloven om indhold af anklageskrift tilsvarende  

 anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
 Stk. 4. Ransagning kan ske i sager om overtrædelse af  

 bestemmelserne i denne lov og bestemmelser udstedt i medfør af loven i  

 overensstemmelse med retsplejelovens regler herom.
Andre bestemmelser § 27. Det nævn, der er nedsat efter § 37 i merværdiafgiftsloven,  

 træffer den endelige administrative afgørelse af 1) spørgsmål om varers afgiftspligt efter §§ 1 og 3, 2) spørgsmål om den afgiftspligtige mængde, 3) klager over skønsmæssige ansættelser efter § 20, stk. 2 og 3, og § 31,  

 stk. 1, og 4) spørgsmål om, hvorvidt betegnelser, etiketter, reklamer o.lign. er i  

 overensstemmelse med bestemmelserne i § 33, stk. 3.
 § 28. Skatteministeren kan fastsætte bestemmelser om adgangen til  

 at klage over afgørelser efter denne lov.
 Stk.2. Ministeren kan bestemme, at afgørelser, der er truffet af  

 Told- og Skattestyrelsen, ikke kan indbringes for højere administrativ  

 myndighed, jf. dog § 27.
 Stk. 3. Ministeren kan på eget initiativ tage en afgørelse, der er  

 truffet af de statslige told- og skattemyndigheder, op til nærmere  

 undersøgelse og afgørelse.
§ 29. Reglerne om eftergivelse og henstand i merværdiafgiftslovens  

 § 39 d finder tilsvarende anvendelse på afgift, renter, gebyrer og  

 administrative bøder efter denne lov.
Reglerne finder ligeledes anvendelse på  

 beløb, som personer er pligtige at betale som erstatning for selskabers  

 manglende betaling af afgiften.
§ 30. For betaling af afgift efter loven hæfter den, der som ejer,  

 forpagter eller lignende driver virksomheden for egen regning.
Er en  

 udenlandsk virksomhed registreret ved en herværende repræsentant efter § 6,  

 stk. 5, hæfter denne og virksomheden solidarisk for betaling af afgiften.
I  

 de i § 6, stk. 8, nævnte tilfælde hæfter repræsentanten og varemodtageren  

 solidarisk for betaling af afgiften.
 Stk. 2. For afgiftspligtige varer, der ikke er afgiftsberigtiget  

 efter loven, og hvor der ikke er sket en registrering eller stillet  

 sikkerhed, hæfter erhververen og den, der er i besiddelse af varen.
 Stk. 3. For virksomheder, der er registreret efter § 5, og som  

 tilfører varer til en anden oplagshaver eller en virksomhed m.v. i et andet  

 EF-land under suspension af afgiften, kan den pligt til at svare afgift her i  

 landet, der påhviler virksomheden, først bortfalde, når der foreligger  

 dokumentation for, at varerne er overgået til modtageren, jf. § 14, stk. 3.
 Stk. 4. Når der i forbindelse med de i stk. 3 nævnte tilførsler  

 har fundet en uregelmæssighed eller overtrædelse sted, betales afgiften efter  

 EF's bestemmelser herom i det medlemsland, hvor denne er begået eller  

 konstateret m.v.
§ 31. Såfremt varer overdrages, erhverves eller anvendes på en  

 sådan måde, at der ikke er betalt den afgift, som skulle have været betalt  

 efter loven, eller en virksomhed efter §§ 11 og 12 har fået udbetalt for  

 meget i godtgørelse, afkræves det skyldige beløb til betaling senest 14 dage  

 efter påkrav.
Kan størrelsen af det skyldige beløb ikke opgøres på grundlag  

 af virksomhedens regnskaber, kan de statslige told- og skattemyndigheder  

 foretage en skønsmæssig ansættelse af beløbet.
Reglerne i § 20, stk. 2-5,  

 finder tilsvarende anvendelse.
Stk. 2. Såfremt afgiftspligtige varer, der efter § 11 er fritaget  

 for afgift, anvendes til andet formål end det, hvortil de er bestemt, kan de  

 statslige told- og skattemyndigheder inddrage virksomhedens adgang til at  

 indkøbe afgiftsfri varer.
Virksomheden afkræves afgiften af de nævnte varer  

 til betaling senest 14 dage efter påkrav.
 Stk. 3. Skatteministeren kan fastsætte bestemmelser om gebyr for  

 erindringsskrivelser vedrørende betaling af afgift m.v.
 § 32. Øl må kun udleveres fra den registrerede oplagshaver til  

 forbrug her i landet, når det er bragt i den efter dets almindelige  

 beskaffenhed og regelmæssige bryggemåde til forbrug færdige tilstand.
Stk. 2. De emballager, i hvilke øllet udleveres fra den  

 registrerede oplagshaver til forbrug her i landet, skal være forsynet med  

 etiketter, der angiver virksomhedens navn og varens art samt emballagens  

 nominelle indhold.
For øl, som en virksomhed modtager fra udlandet, skal  

 emballagen herudover forsynes med varemodtagerens navn.
 Stk. 3. Skatteministeren kan fastsætte særlige regler for  

 koncentrater og pulvere af øl.
 § 33. Afgiftspligtige varer, der er fremstillet her i landet eller  

 modtaget fra udlandet, må ikke uden de statslige told- og skattemyndigheders  

 tilladelse i erhvervsmæssigt øjemed underkastes nogen behandling, herunder  

 aftapning på flasker, efter at varerne er udleveret fra  

 fremstillingsvirksomheden eller modtaget fra udlandet.
 Stk. 2. Afgiftspligtige varer, der er indført eller modtaget fra  

 udlandet, må ikke uden de statslige told- og skattemyndigheders tilladelse i  

 erhvervsmæssigt øjemed tilsættes varer, der er afgiftspligtige efter lov om  

 afgift af spiritus.
 Stk. 3. Ved forhandlingen af varer omfattet af loven må ikke  

 benyttes betegnelser, etiketter, reklamer o.lign., der kan give køberen  

 opfattelsen af, at varen er spiritus eller af anden art, oprindelse m.v. end  

 svarende til den afgiftssats, hvorefter afgiften efter denne lov er  

 berigtiget.
§ 34. Skatteministeren kan fastsætte bestemmelser om anvendelse af  

 edb i forbindelse med ledsagedokumenter m.v.
Skatteministeren kan efter EF's  

 bestemmelser herom lempe for lovens krav vedrørende regnskab, kontrol m.v.
 § 35. Med steder uden for EF sidestilles med hensyn til lovens  

 bestemmelser Færøerne og Grønland samt Københavns Frihavn.
Overgangs- og ikrafttrædelsesbestemmelser § 36. Loven træder i kraft den 1. januar 1993.
 Stk. 2. Samtidig ophæves lov om afgift af øl, jf.  

 lovbekendtgørelse nr. 633 af 20. oktober 1988, lov om afgift af vin og  

 frugtvin m.m., jf. lovbekendtgørelse nr. 635 af 20. oktober 1988, og lov om  

 kontrol med omsætningen af spiritus og vin, jf. lovbekendtgørelse nr. 615 af  

 14. oktober 1988.
 § 37. Loven gælder ikke for Færøerne og Grønland.
Bemærkninger til lovforslaget Almindelige bemærkninger Lovforslaget er - sammen med de samtidigt fremsatte forslag på det øvrige  

 punktafgiftsområde samt forslaget til ændring af told- og momsloven - sidste  

 led i den række forslag, der tilsammen har ført frem til, at Danmark den 1.  

 januar 1993 kan åbne grænsen over for EF og dermed deltage i realiseringen af  

 det indre marked.
 Der kan særligt henvises til de generelle bemærkninger til det samtidigt  

 fremsatte lovforslag om energiafgift af mineralolieprodukter m.v.
Ved nærværende lovforslag sker der en tilpasning af ølafgiftsloven og  

 vinafgiftsloven til EFs bestemmelser om et fælles forsendelses- og  

 dokumentsystem.
Bestemmelserne, der findes i det såkaldte  

 cirkulationsdirektiv (Rådets direktiv nr. 92/12/EØF), gælder for  

 alkoholholdige drikkevarer samt mineralske olier og tobaksvarer.
For at den danske lovgivning strukturmæssigt kommer til at ligne  

 EF-lovgivningen, foreslås det, at de gældende love om ølafgift og vinafgift  

 samles i een lov.
Derimod opretholdes den danske spiritusafgiftslov som en  

 selvstændig lov, indtil overgangsordningen for værdiafgiften på spiritus  

 bortfalder i 1996.
Der foreslås endvidere en tilpasning til EF-bestemmelserne om henholdsvis  

 afgiftsstrukturen for alkoholholdige drikkevarer og afgiftssatsernes  

 størrelse.
Disse bestemmelser forventes endeligt vedtaget i løbet af  

 efteråret.
Den væsentligste tilpasning af øl- og vinafgifterne er allerede gennemført  

 herhjemme med virkning fra den 1. oktober 1992. Nærværende lovforslag  

 indeholder den sidste del af tilpasningen og er mere af teknisk art.
Den  

 vedrører som nævnt de administrative systemer og strukturen i afgifterne.
Afgiften af øl foreslås delt op i klasser, således at opdelingen kommer i  

 overensstemmelse med EF-bestemmelserne.
Herved skabes to nye klasser (nr. 4  

 og 5) for stærkt øl med forholdsmæssigt højere afgiftssatser.
Alkoholsvagt øl  

 vil som hidtil blive fritaget for afgift.
Som led i tilpasningen ændres endvidere den danske ølmoderationsordning.  

 Desuden foreslås det at ophæve dækningsafgiften i den gældende vinafgiftslov  

 og det udligningstillæg på 1,5 pct. af afgiften, som skal betales ved import  

 af vin på flasker.
Dette er en konsekvens af de ændrede regler vedrørende  

 svind og lignende.
 Det gældende forbud mod hjemmefremstilling af vin af frugter og bær, som  

 ikke er almindeligt avlet her i landet, foreslås ophævet.
Provenubemærkninger 1. Ølafgift Ændring af grænser for ølafgiftsklasser:
 Som følge af strukturdirektivet for alkoholafgifter foreslås  

 afgiftsklasserne ændret, jf. følgende oversigt:
Den nuværende klasse I fastholdes uændret.
Satsen for klasse 2 (i dag  

 klasse A) fastholdes uændret, men den øvre grænse sættes op fra højst 13,3  

 pct.
Plato til højst 14 pct.
Plato.
Denne ændring forventes ikke at få  

 provenumæssige konsekvenser, idet der efter det oplyste ikke i dag  

 markedsføres øl med mellem 13,3 og 14 pct.
Plato.
Klasse 3 (i dag klasse B) indsnævres både nedefra og oppefra.
Forhøjelsen  

 af den nedre grænse fra over 13,3 pct.
Plato til over 14 pct.
Plato forventes  

 ikke at få provenumæssige konsekvenser.
Derimod vil indførelsen af en ny højere afgift på meget stærkt øl med over  

 18 pct.
Plato give en provenugevinst på godt 1 mill. kr. eksklusive moms.
Ved  

 provenuoverslaget er det lagt til grund, at godt 10 pct. af det nuværende  

 klasse B øl er indbrygget med et ekstraktindhold på over 18 pct.
Plato.
Provenugevinsten ved en højere afgift for det meget stærke øl foreslås  

 anvendt til nedsættelse af afgiftssatsen for det resterende klasse 3 øl, der  

 i gennemsnit er blevet mindre stærkt, efter at de stærkeste øl er taget ud af  

 klassen.
Den foreslåede afgiftsnedsættelse på 5,05 kr. pr. hl vil give et  

 provenutab svarende til provenugevinsten ved afgiftsforhøjelsen for det meget  

 stærke øl.
Herved vil afgiftsskalaen også blive mere jævn i forhold til en teoretisk  

 afgiftsskala uden afgiftsklasser, hvor der blev opkrævet 25 kr. pr. hl øl for  

 hver pct.
Plato, øllet var indbrygget ved.
2. Moderationsordning for mindre bryggerier Den foreslåede ændring af moderationsordningen for mindre bryggerier,  

 hvorefter mindre selvstændige bryggerier opnår nedslag i afgiften, skønnes at  

 medføre et årligt provenutab på ca. 1,5 mill. kr. eksklusiv moms.
 I øvrigt skønnes ændringerne af ølafgiften ikke at give anledning til  

 nævneværdige provenuvirkninger.
3. Vinafgift For vinafgiften forhøjes alkoholgrænsen for den lavest beskattede vin fra  

 6 pct. til 8,5 pct. Ændringen vil give et meget beskedent provenutab, idet  

 der efter det oplyste er meget få vine med et alkoholindhold mellem 6 og 8,5  

 pct.
Efter de gældende regler opkræves der en tillægsafgift på 1,5 pct. for  

 vine indført på flaske.
Tillægsafgiften er begrundet i, at der ved aftapning  

 på flaske her i landet udover indholdet i de udleverede flasker også opkræves  

 afgift af spild og svind i forbindelse med aftapningen.
Efter EFs  

 bestemmelser vil der alene kunne opkræves afgift af det faktiske indhold i de  

 udleverede flasker m.v. Ændringen skønnes med nogen usikkerhed at give et  

 provenutab på ca. 5 mill. kr. eksklusiv moms.
Efter de gældende regler beskattes alkoholholdige drikkevarer, der teknisk  

 er fremstillet som hedvin, men som smagsmæssigt m.v. har karakter af  

 spiritus, med spiritusafgift.
Efter EFs bestemmelser vil hedvine, der teknisk  

 er fremstillet som sådanne, skulle beskattes som hedvin, uanset at varen i  

 øvrigt måtte have karakter af spiritus. Ændringen vil tendere mod at øge  

 hedvinsprovenuet, men modsat tendere mod at nedsætte afgiftsprovenuet fra  

 spiritus med et større beløb.
Virkningen skønnes dog at være af begrænset  

 betydning.
 Der henvises i øvrigt til provenubemærkningerne i det samtidigt fremsatte  

 forslag om lov om energiafgift af mineralolieprodukter, hvor der er anvist  

 finansiering for det provenutab, der fremkommer ved vedtagelsen af dette  

 lovforslag.
Administrative udgifter Det skønnes, at forslaget ikke vil indebære nævneværdige udgifter for de  

 statslige told- og skattemyndigheder.
Som nævnt rummer lovforslaget ændringer, som er nødvendige på grund af EFs  

 indre marked.
Gennemførelsen af det indre marked vil indebære et væsentligt  

 mindre personaleforbrug for de statslige told- og skattemyndigheder.
Det  

 samlede mindre personaleforbrug kan - med de kendte forudsætninger - gøres op  

 til 340 årsværk.
Heri er der taget hensyn til såvel bortfald af opgaver som  

 tilgang af nye opgaver.
 Den integrerede løsning af told- og afgiftsopgaverne i forbindelse med  

 indførsel og udførsel gør det imidlertid ikke muligt at specificere  

 virkningen for personaleforbruget for hver enkelt opgave, der ændres eller  

 bortfalder.
 Efter den personalepolitiske aftale fra 1990 sker der en samlet reduktion  

 af personalestyrken i Skatteministeriet med 1450 årsværk inden udgangen af  

 1993. Det mindre personaleforbrug på 340 årsværk vil udgøre en del af den  

 samlede reduktion på 1450 årsværk.
Bemærkninger til de enkelte bestemmelser Til § 1 Paragraffen, der indeholder afgiftssatserne for øl, svarer stort set til  

 den gældende ølafgiftslovs §§ 1 og 2. Opdelingen af øl i kategorier foreslås  

 tilpasset bestemmelserne i strukturdirektivet for alkoholholdige varer,  

 ifølge hvilke hver kategori øl højst må omfatte fire Plato-grader.
Der opstår  

 herved nye kategorier med stærkt øl.
Efter de gældende bestemmelser er øl,  

 der indeholder under 2,25 vægtprocent (pct.mas.) alkohol, ikke omfattet af  

 afgiftspligten.
Reglen foreslås ændret i overensstemmelse med EFs  

 bestemmelser, således at øl med et ethanolindhold på under 2,8 pct. vol.  

 fritages for afgift.
Dette svarer til den gældende fritagelsesbestemmelse  

 herhjemme.
Reglen findes nu i § 11 under afgiftsfritagelser.
Til § 2 Efter den gældende ølafgiftslovs § 3 ydes der en afgiftslettelse  

 (moderation) til mindre bryggerier for at styrke disses konkurrenceevne over  

 for de større bryggerier.
Lettelsen ydes pr. hl stærkt øl, som bryggeriet  

 producerer og udleverer, og nedsættes i takt med en øget udlevering af  

 moderationsberettiget øl.
Afgiftslettelsen bortfalder ved en udlevering på  

 114.000 hl eller derover.
Ifølge strukturdirektivets bestemmelser kan der anvendes en reduceret  

 punktafgiftssats på øl, der brygges af små selvstændige bryggerier.
Den  

 reducerede sats gælder for virksomheder, der producerer op til 200.000 hl øl  

 om året.
På baggrund heraf foreslås det, at den gældende moderationsordning  

 udvides til at omfatte bryggerier, hvis produktion maximalt er 200.000 hl øl  

 pr. år.
Endvidere foreslås det, at satsen ændres, således at en produktion på  

 0 hl pr. år medfører en moderation på 20 kr. pr. hl faldende lineært til 0  

 kr. pr. hl ved 200.000 hl pr. år.
Bestemmelsen omfatter som hidtil kun  

 bryggerier, der er etableret før den 1. november 1940.
Til § 3 Paragraffen, der omhandler det afgiftspligtige område og afgiftssatserne  

 for vin og frugtvin m.m., er i forhold til den gældende vinafgiftslovs §§ 1  

 og 2 omformuleret, så den stemmer overens med strukturdirektivets  

 bestemmelser.
Det eksisterende udligningstillæg på 1,5 pct. af afgiften, som skal  

 betales ved import af vin på flasker og lignende beholdere, foreslås ikke  

 opretholdt.
Tillægget, som skal udligne tab ved påfyldning på flasker m.v.  

 her i landet, erstattes af en bestemmelse om fradrag i den afgiftspligtige  

 mængde for tab som følge af varernes art (forslagets § 10, stk. 1, nr. 5).  

 Bestemmelsen svarer til cirkulationsdirektivets regler.
 Endvidere foreslås det at ophæve dækningsafgiften i kapitel 2 i den  

 gældende vinafgiftslov, da de varer, hvoraf der i dag svares dækningsafgift,  

 nu er dækket af strukturdirektivets bestemmelser om det afgiftspligtige  

 vareområde.
Til § 4 Bestemmelsen fastslår, at der skal svares afgift ved varernes overgang til  

 forbrug.
Herved forstås, at varerne forlader en ordning, ifølge hvilken  

 afgiften er suspenderet (f.eks. ved udlevering fra en registreret  

 oplagshaver, jf. forslagets § 5), eller at de indføres fra steder uden for EF  

 uden at være undergivet en suspensionsordning.
Når varerne erhverves af  

 virksomheder eller personer, der ikke er berettiget til at oplægge varer,  

 uden at afgiften er betalt, svares afgiften ved modtagelsen af varerne.
I  

 disse tilfælde forlader varerne suspensionsordningen ved modtagelsen.
Til § 5 Bestemmelsen drejer sig om pligtmæssig registrering af virksomheder, der  

 fremstiller øl og vin, og frivillig registrering af virksomheder, der driver  

 mellemhandel med disse varer.
I overensstemmelse med den terminologi, der  

 anvendes i cirkulationsdirektivet, foreslås det, at de nævnte virksomheder  

 registreres som oplagshavere.
Disse er berettiget til at fremstille, oplagre,  

 modtage og levere afgiftspligtige varer, uden at afgiften er berigtiget.
Som en betingelse for registrering som oplagshaver foreslås det, at der  

 stilles en generel sikkerhed for betaling af afgifter i EF på mindst 10.000  

 kr., når virksomhederne ønsker at kunne levere varer til andre virksomheder  

 herhjemme eller i andre EF-lande, uden at afgiften er betalt.
I sidstnævnte  

 tilfælde forudsættes en højere sikkerhedsstillelse af hensyn til de øgede  

 risici.
Til gengæld ophæves det gældende EF-system vedrørende  

 sikkerhedsstillelse for interne EF-forsendelser.
Til § 6 Det foreslås, at virksomheder, institutioner m.v., der er offentligt  

 reguleret, og som ikke er registreret som oplagshavere, kan få tilført eller  

 erhverve afgiftspligtige varer fra et andet EF-land, hvis de forud for varens  

 afsendelse fra det pågældende EF-land indgiver en anmeldelse til de danske  

 told- og skattemyndigheder og stiller fuld sikkerhed for den afgift, der skal  

 betales for den konkrete vareleverance.
Anmeldelse og sikkerhedsstillelse  

 skal ske, inden transporten af varerne påbegyndes i det pågældende EF-land.
Virksomheder kan dog i stedet vælge at lade sig registrere som  

 varemodtager hos de statslige told- og skattemyndigheder.
I så fald er det  

 ikke nødvendigt at foretage en forhåndsanmeldelse for at få tilført varer fra  

 andre EF-lande under suspension af afgiften.
 Paragraffen indeholder endvidere bestemmelser om fjernsalg.
 Fjernsalg defineres som salg af varer, som forsendes eller transporteres  

 af sælger eller på dennes vegne til en ikke-erhvervsmæssig køber i  

 bestemmelseslandet.
Den, der her til landet sælger afgiftspligtige varer fra andre EF-lande  

 ved fjernsalg, har pligt til at lade sig registrere og stille sikkerhed for  

 skyldige afgifter.
Hvis virksomheden ikke har en filial e.lign. her i landet,  

 skal registreringen ske ved en repræsentant, som enten kan være en person,  

 der bor her i landet, eller en virksomhed, der har forretningssted her i  

 landet.
Repræsentanten skal være en anden end varemodtageren.
 Når fjernsalg sker ved, at der her i landet sælges afgiftspligtige varer  

 til andre EF-lande, skal sælgeren kunne dokumentere, at der over for de  

 kompetente myndigheder i bestemmelseslandet er stillet sikkerhed for  

 afgifternes betaling, inden varerne afsendes.
 Endvidere kan oplagshavere i andre EF-lande, som leverer afgiftspligtige  

 varer her til landet, vælge at udnævne en repræsentant her i landet, som skal  

 sørge for varernes afgiftsberigtigelse.
Til § 7 Paragraffen svarer til bestemmelser i den gældende ølafgiftslov og lov om  

 kontrol med omsætning af spiritus og vin.
Til §§ 8-10 Paragrafferne, der indeholder regler om afgiftsperiodens længde og  

 opgørelsen af den afgiftspligtige mængde, svarer - med de ændringer, der er  

 nødvendiggjort af cirkulationsdirektivets bestemmelser - i det væsentlige til  

 de tilsvarende bestemmelser i de gældende love.
For så vidt angår reglerne  

 om, hvilke fradrag registrerede oplagshavere kan foretage i opgørelsen af den  

 afgiftspligtige mængde, gælder det, at der i overensstemmelse med  

 cirkulationsdirektivets bestemmelser ikke længere kan gives fradrag for  

 varer, der er gået tabt ved f.eks. indbrud, men kun ved naturligt svind.
Til §§ 11 og 12 Paragrafferne indeholder regler for afgiftsfritagelse og  

 afgiftsgodtgørelse.
I overensstemmelse med EFs bestemmelser foreslås det i §  

 11, stk. 1, at øl med et ethanolindhold på under 2,8 pct. vol. fritages for  

 afgift.
Afgiftsfritagelserne i stk. 2 svarer i det væsentlige til de gældende  

 fritagelser.
Der er endvidere indsat en bestemmelse om, at der ydes godtgørelse af  

 afgiften af afgiftsberigtigede varer, der leveres til erhvervsdrivende i et  

 andet EF-land.
Da der skal betales afgift i det EF-land, varerne leveres til,  

 ville der uden en sådan bestemmelse blive tale om dobbeltbeskatning.
 Bestemmelserne svarer i øvrigt til gældende praksis.
Til § 13 Bestemmelsen omhandler indførsel fra steder uden for EFs toldområde eller  

 områder, der ikke er omfattet af EF-landenes afgiftsområder.
Afgift af  

 afgiftspligtige varer svares ved indførslen, medmindre varerne tilføres en  

 registreret oplagshaver eller er fritaget efter § 11, stk. 4. Reglerne svarer  

 til de hidtidige, men begrænses nu til lande, der ikke er EF-lande.  

 Virksomheder, der er registreret efter toldloven foreslås behandlet som  

 registreret varemodtager.
Til §§ 14 og 15 Paragrafferne indeholder bestemmelser om regnskabsførelse, som svarer til  

 de gældende regler, dog med de korrektioner, der er nødvendige som følge af  

 cirkulationsdirektivets ordning.
Det foreslås i § 14, stk. 2, at registrerede  

 varemodtagere, virksomheder, der fjernsælger til andre EF-lande, og  

 eventuelle repræsentanter skal føre regnskab over vareleveringer.  

 Virksomheder, der fjernsælger til andre EF-lande, og repræsentanter skal  

 desuden føre en fortegnelse over, hvor varerne er leveret.
Endvidere foreslås  

 det i § 14, stk. 3, at der ved overførsel af afgiftspligtige varer mellem  

 medlemslandene skal udstedes et ledsagedokument, der skal følge forsendelsen  

 under transporten.
Senest 15 dage efter modtagelsen af varerne skal et  

 eksemplar af dokumentet tilbagesendes til vareafsenderen i det EF-land,  

 varerne kommer fra.
Under transporten skal der tillige medbringes  

 dokumentation for anmeldelse og sikkerhedsstillelse, når varer overføres  

 mellem EF-landene til en virksomhed m.v., der ikke er registreret.
Efter § 15 skal alle virksomheder, der leverer varer til eller modtager  

 varer fra andre EF-lande, udarbejde lister over de nævnte leverancer med  

 henvisning til ledsagedokumentet.
Listerne danner bl.a. grundlag for  

 udveksling af oplysninger mellem medlemsstaterne.
Til §§ 16-21 Paragrafferne indeholder regler om afregning af afgiften.
De foreslåede  

 regler svarer til de tilsvarende bestemmelser i de gældende love med de  

 nødvendige korrektioner, som følger af EF-bestemmelserne.
Reglerne for  

 registrerede oplagshavere og varemodtagere følger således de gældende regler  

 for registrerede virksomheder.
Ved vareleveringer til andre end registrerede  

 oplagshavere og varemodtagere, herunder forsendelse til private fra  

 udenlandske virksomheder, skal mængden af de varer, der skal betales afgift  

 af, angives til de statslige told- og skattemyndigheder ved modtagelsen af  

 varerne.
Afgiften betales senest ved indsendelsen af angivelsen.
 Af administrative grunde foreslås det endvidere, at de afgiftspligtige kan  

 undlade at indbetale afgiftsbeløb på under 50 kr.
 De foreslåede regler vedrørende ikke-rettidig betaling, efteropkrævning  

 m.v. svarer i det væsentlige til de gældende bestemmelser i ølafgiftsloven og  

 vinafgiftsloven.
Til §§ 22-24 Paragrafferne indeholder kontrolbestemmelser, herunder bl.a. regler om  

 told- og skattevæsenets almindelige adgang til at foretage eftersyn i  

 virksomhederne m.v.
Reglerne svarer stort set til de gældende regler efter  

 ølafgiftsloven og vinafgiftsloven med de justeringer, der følger af  

 EF-reglerne.
I § 22, stk. 5, foreslås dog, at de statslige told- og  

 skattemyndigheder får hjemmel til at kontrollere erhvervsmæssige  

 varetransporter, herunder også postordresalg.
I § 24 foreslås det, at  

 skatteministeren kan fastsætte regler om banderolering af vin og frugtvin.
De  

 gældende bestemmelser herom findes i lov om kontrol med omsætningen af  

 spiritus og vin, som i nærværende lovforslag foreslås ophævet.
Til §§ 25 og 26 Paragrafferne indeholder straffebestemmelser.
Straffebestemmelserne svarer  

 til de tilsvarende bestemmelser i den gældende lov.
Der foreslås dog en  

 udvidelse af bestemmelserne til bl.a. også at omfatte forpligtelserne for  

 varemodtagere og repræsentanter samt udarbejdelsen af lister efter § 15.
Til §§ 27-31 Bestemmelserne, der omhandler klageadgang, eftergivelse og henstand,  

 hæftelsesforhold, efterbetaling af afgift m.v., svarer til bestemmelser i de  

 gældende love med de nødvendige tilpasninger til EFs bestemmelser, herunder  

 de forskellige måder, en vare, der erhverves i udlandet, skal beskattes  

 efter.
Hæftelsesbestemmelserne foreslås i den forbindelse udvidet til at  

 omfatte en herboende repræsentant for en udenlandsk virksomhed.
For så vidt  

 angår afgiftspligtige varer, der ikke er afgiftsberigtiget efter loven, og  

 hvor der ikke er stillet sikkerhed eller foreligger et registreringsforhold,  

 foreslås det, at erhververen eller den, der er i besiddelse af varen, hæfter.
I de tilfælde, hvor registrerede oplagshavere forsender varer til et andet  

 EF-land under suspension af afgiften, foreslås det, at pligten til at betale  

 afgift her i landet først bortfalder, når der foreligger dokumentation for,  

 at varerne er overgået til modtageren.
Dokumentationen vil normalt foreligge  

 i form af det eksemplar af ledsagedokumentet, der tilbagesendes til  

 afsenderen af varerne.
Dette følger af EF-bestemmelserne.
Til §§ 32 - 35 Paragrafferne indeholder nogle bestemmelser, der med mindre redaktionelle  

 ændringer svarer til bestemmelser i de gældende love vedrørende emballage,  

 behandling efter varens udlevering eller modtagelse fra udlandet, etiketter  

 m.v.
 Skatteministeren bemyndiges endvidere til at fastsætte bestemmelser om  

 anvendelse af edb i forbindelse med ledsagedokumenter og til at lempe kravene  

 vedrørende regnskab, kontrol m.v. i det omfang, det følger af EFs  

 bestemmelser herom.
Til § 36 Det foreslås, at loven træder i kraft den 1. januar 1993. Samtidig  

 foreslås det at ophæve den gældende ølafgiftslov, vinafgiftslov og lov om  

 kontrol af omsætningen af spiritus og vin.
Efter 2. behandling den 11. december 1992 Kapitel 1 Afgift af øl Afgiftspligtigt vareområde og afgiftssatser § 1. Der betales afgift af øl her i landet efter reglerne i denne  

 lov og efter følgende satser pr. hl:
 Stk. 2. Ved blanding af øl indbrygget på forskelligt  

 ekstraktindhold bestemmes blandingens skatteklasse ved beregning af det  

 ekstraktindhold, på hvilket øl af tilsvarende beskaffenhed indbrygges.
 § 2. For hvert finansår ydes der en afgiftslettelse pr. hl stærkt  

 øl (skatteklasse 1-5), der er fremstillet og udleveret af det enkelte  

 bryggeri.
Stk. 2. Afgiftslettelsens størrelse afhænger af bryggeriets  

 udlevering i det foregående finansår af stærkt øl, der er fremstillet af  

 bryggeriet.
For bryggerier, der højst udleverede 3.700 hl, udgør  

 afgiftslettelsen 70 kr. pr. hl.
For bryggerier, der udleverede over 3.700 hl,  

 men højst 20.000 hl, udgør afgiftslettelsen 236.073 kr. divideret med den  

 udleverede hl-mængde stærkt øl tillagt 6,20 kr.
For bryggerier med en  

 udlevering på over 20.000 hl udgør afgiftslettelsen 20 kr. pr. hl reduceret  

 med et kronebeløb, der fremkommer ved at dividere den udleverede hl-mængde  

 stærkt øl med 10.000. Der forhøjes til nærmeste hele ørebeløb, der er  

 deleligt med 5.
 Stk. 3. Virksomheder, der har samme ejer eller fælles ledelse,  

 betragtes med hensyn til stk. 1 som et enkelt bryggeri.
 Stk. 4. De i stk. 1 og 2 fastsatte lettelser i afgiften finder  

 anvendelse for bryggerier i EF, der den 1. november 1940 fremstillede øl  

 svarende til øl af skatteklasse 1-5.
Kapitel 2 Afgift af vin og frugtvin m.m.
Afgiftspligtigt vareområde og afgiftssatser § 3. Der betales afgift af vin og frugtvin m.m. her i landet efter  

 reglerne i denne lov.
Stk. 2. Afgiften udgør pr. l for varer, der hører under KN-kode  

 2204 til 2206, Stk. 3. For varer, der hører under KN-kode 2204 til 2206, og som  

 har et overtryk på mindst 3 bar ved 20I C, opkræves en tillægsafgift på 3 kr.  

 30 øre pr. l.
Kapitel 3 Fælles bestemmelser Afgiftspligtens indtræden § 4. Der betales afgift her i landet ved overgangen til forbrug,  

 dvs. når varerne forlader en ordning under suspension af afgiften, eller ved  

 modtagelsen, når varer fra andre EF-lande erhverves af virksomheder og  

 personer, der ikke er berettiget til at oplægge varerne uden  

 afgiftsberigtigelse, jf. §§ 5 og 6. Der svares ligeledes afgift ved indførsel  

 af varer fra steder uden for EF, jf. § 13.
Registrering af virksomheder § 5. Virksomheder, der fremstiller afgiftspligtige varer, skal  

 registreres som oplagshaver hos de statslige told- og skattemyndigheder.
 Stk. 2. Andre virksomheder, der fra udlandet modtager  

 afgiftspligtige varer med henblik på videresalg, kan registreres som  

 oplagshaver.
 Stk. 3. Efterbehandling af afgiftspligtig vin og frugtvin,  

 herunder eftergæring og tilsætning af kulsyre til varerne, anses for  

 fremstilling, såfremt behandlingen medfører, at varens afgiftsmæssige  

 klassificering efter § 3 ændres.
 Stk. 4. Registrerede oplagshavere er berettiget til at fremstille,  

 modtage og oplægge afgiftspligtige varer under suspension af afgiften.  

 Tilsvarende kan de levere varer til virksomheder m.v. i andre EF-lande og til  

 andre oplagshavere her i landet.
 Stk. 5. Registrering som oplagshaver er betinget af, at der  

 stilles sikkerhed for betaling af afgifter i EF på mindst 10.000 kr. efter  

 regler, der fastsættes af skatteministeren, såfremt virksomheden leverer  

 varer under suspension af afgiften.
 Stk. 6. Til de registrerede oplagshavere udstedes et bevis for  

 registreringen.
§ 6. Virksomheder og institutioner m.v., der ikke er registreret  

 som oplagshaver, og som fra andre EF-lande får tilført eller erhverver  

 afgiftspligtige varer, skal indgive en anmeldelse til de statslige told- og  

 skattemyndigheder og stille sikkerhed for skyldige afgifter.
Anmeldelse m.v.  

 skal ske, inden transporten af varerne påbegyndes i det pågældende EF-land.
 Stk. 2. Virksomhederne kan dog anmelde sig til registrering hos de  

 statslige told- og skattemyndigheder som varemodtagere.
 Stk. 3. Registrerede varemodtagere er berettiget til at få tilført  

 afgiftspligtige varer under suspension af afgiften fra andre EF-lande uden  

 forhåndsanmeldelse til de statslige told- og skattemyndigheder.
 Stk. 4. Til de registrerede varemodtagere udstedes et bevis for  

 registreringen.
Stk. 5. Den, der her til landet sælger afgiftspligtige varer fra  

 andre EF-lande ved fjernsalg, jf. stk. 6, skal registreres og stille  

 sikkerhed for skyldige afgifter.
Såfremt virksomheden ikke har filial eller  

 lignende her i landet, skal den registreres ved en person, der er bosiddende  

 her i landet, eller ved en virksomhed, der har forretningssted her i landet.
 Stk. 6. Ved fjernsalg forstås salg af varer, hvor varerne direkte  

 eller indirekte forsendes eller transporteres af sælgeren eller på dennes  

 vegne til en privat køber i bestemmelseslandet.
 Stk. 7. Den, der her i landet sælger afgiftspligtige varer til  

 andre EF-lande ved fjernsalg, skal over for de statslige told- og  

 skattemyndigheder dokumentere, at der inden varernes afsendelse er stillet  

 sikkerhed for betaling af punktafgifterne over for de kompetente myndigheder  

 i bestemmelseslandet.
Stk. 8. Oplagshavere, der er registreret i et andet EF-land, og  

 som leverer afgiftspligtige varer her til landet, kan udnævne en repræsentant  

 her i landet til at forestå varernes afgiftsberigtigelse.
Repræsentanten skal  

 være en person, der er bosiddende her i landet, eller en virksomhed, der har  

 forretningssted her i landet.
Repræsentanten skal anmelde sig til  

 registrering hos de statslige told- og skattemyndigheder og stille sikkerhed  

 for skyldige afgifter.
 Stk. 9. Skatteministeren kan fastsætte regler om  

 sikkerhedsstillelse.
 § 7. Lokaler, som registrerede oplagshavere benytter til  

 fremstilling, behandling, aftapning og opbevaring af varer, hvoraf afgiften  

 ikke er berigtiget, skal være godkendt af de statslige told- og  

 skattemyndigheder.
 Stk. 2. Godkendelse og registrering kan tilbagekaldes, hvis  

 lokalerne anvendes eller indrettes på en sådan måde, at de statslige told- og  

 skattemyndigheders kontrol efter § 22 ikke kan udføres på rimelig måde.
Afgiftsperiode og opgørelse af den afgiftspligtige mængde § 8. Afgiftsperioden er måneden.
 § 9. Registrerede oplagshavere skal opgøre den afgiftspligtige  

 mængde for en afgiftsperiode som den mængde afgiftspligtige varer, der er  

 udleveret fra virksomhedens godkendte lokaler, med tillæg af svind og  

 lignende, jf. dog § 10, stk. 1.
 Stk. 2. Registrerede varemodtagere skal opgøre den afgiftspligtige  

 mængde for en afgiftsperiode som den mængde afgiftspligtige varer, der er  

 tilført virksomheden i perioden.
 Stk. 3. I andre tilfælde er den afgiftspligtige mængde den mængde  

 varer, som en virksomhed eller person har erhvervet eller modtaget i hvert  

 enkelt tilfælde.
 Stk. 4. Opgørelsen specificeres efter regler, der fastsættes af de  

 statslige told- og skattemyndigheder.
 Stk. 5. Skatteministeren kan fastsætte regler om, hvorledes de  

 afgiftspligtige varers mængde bestemmes.
§ 10. I den afgiftspligtige mængde opgjort efter § 9, stk. 1,  

 fradrages 1) varer, der tilføres en anden registreret oplagshaver, jf. § 5, 2) varer, der tilføres en virksomhed, der i andre EF-lande er berettiget  

 til at få dem tilført under suspension af afgiften, 3) varer, der udføres til steder uden for EF, 4) varer, der er fritaget for afgift efter § 11, 5) varer, der hos virksomheden eller under transport til og fra  

 virksomheden er gået tabt som følge af varernes art eller ved brand, brækage  

 eller lignende, 6) varer, der returneres, såfremt køberen godtgøres prisen indbefattet  

 afgiften, og 7) øl, der af den registrerede oplagshaver vederlagsfrit stilles til  

 rådighed for de hos oplagshaveren beskæftigede personer til forbrug på  

 stedet.
 Stk. 2. Skatteministeren kan fastsætte kontrolforskrifter for  

 fradrag efter stk. 1.
Afgiftsfritagelse og afgiftsgodtgørelse § 11. Øl med et etanolindhold på under 2,8 pct. vol. er fritaget  

 for afgift.
Stk. 2. Der sker afgiftsfritagelse efter EF's bestemmelser herom  

 af varer, der 1) er denaturerede, 2) anvendes til teknisk, videnskabeligt, undervisningsmæssigt, medicinsk  

 formål og lignende, 3) anvendes til fremstilling af varer, som ikke er afgiftspligtige efter  

 loven, eller 4) leveres til de i toldlovens § 22 omhandlede diplomatiske  

 repræsentationer, internationale institutioner m.v. og de hertil knyttede  

 personer.
Stk. 3. Der ydes godtgørelse af afgiften af afgiftsberigtigede  

 varer, der leveres til et andet EF-land i overensstemmelse med EF's  

 bestemmelser herom.
Afgiftsbeløb under 50 kr. udbetales ikke.
 Stk. 4. Der ydes afgiftsfritagelse af varer, der indføres eller  

 modtages fra andre EF-lande, i samme omfang som efter merværdiafgiftslovens §  

 29, stk. 3, og for varer, som privatpersoner selv medfører til eget brug fra  

 et andet EF-land, i hvilket de er erhvervet i beskattet stand.
 Stk. 5. Skatteministeren kan fastsætte regnskabs- og  

 kontrolforskrifter for afgiftsfritagelse og -godtgørelse efter stk. 1-4.  

 Afgiftsfritagelse kan betinges af, at varerne tilsættes stoffer, der gør dem  

 uegnede til drikkebrug eller til fremstilling af drikkevarer.
 § 12. Virksomheder, der ikke er registreret som oplagshaver, kan  

 af de statslige told- og skattemyndigheder meddeles bevilling til  

 afgiftsgodtgørelse for leverancer af varer i samme omfang, som der kan ske  

 afgiftsfritagelse efter § 11. Afgiftsbeløb under 50 kr. udbetales ikke.
 Stk. 2. De statslige told- og skattemyndigheder fastsætter  

 regnskabs- og kontrolforskrifter for afgiftsgodtgørelse efter stk. 1.
Afgift af varer, der indføres fra steder uden for EF § 13. Der betales afgift af afgiftspligtige varer, der indføres  

 fra steder uden for EF eller indføres fra visse områder, der ikke er omfattet  

 af de pågældende EF-landes afgiftsområde, medmindre varerne tilføres en  

 oplagshaver eller er fritaget efter § 11, stk. 4. Afgiften afregnes efter  

 reglerne i toldlovens kapitel 8, jf. dog stk. 2.
 Stk. 2. For varer, der indføres af en virksomhed registreret efter  

 § 82 i toldloven, finder reglerne om registrerede varemodtagere tilsvarende  

 anvendelse.
Regnskabsbestemmelser § 14. Registrerede oplagshavere skal føre regnskab over  

 fremstilling, tilgang og udlevering af afgiftspligtige varer.
Stk. 2. Registrerede varemodtagere, virksomheder nævnt i § 6, stk.  

 7, og repræsentanter, der er godkendt efter § 6, stk. 5 eller 8, skal føre  

 regnskab over vareleveringer.
De i 1. pkt. nævnte virksomheder og  

 repræsentanter skal endvidere føre en fortegnelse over, hvor varerne er  

 leveret.
Stk. 3. Ved overførsel af afgiftspligtige varer mellem  

 medlemslandene skal der udstedes et ledsagedokument i overensstemmelse med  

 EF's bestemmelser herom.
Senest 15 dage efter den måned, hvor varerne er  

 modtaget, skal et eksemplar af ledsagedokumentet behørigt påtegnet  

 tilbagesendes til afsenderen.
I modsat fald skal afsenderen underrette de  

 statslige told- og skattemyndigheder herom.
Stk. 4. Det i stk. 3 nævnte dokument skal medbringes under  

 transport af varerne.
Der skal ligeledes medbringes dokumentation for  

 eventuel forudgående anmeldelse og sikkerhedsstillelse.
 Stk. 5. Virksomheder m.v. skal opbevare regnskabsmateriale,  

 herunder fakturaer, fakturakopier, ledsagedokument og opgørelser, i 5 år  

 efter regnskabsårets udløb.
 Stk. 6. Skatteministeren fastsætter nærmere regler for  

 virksomhedernes regnskabsførelse.
 § 15. Virksomheder m.v., der leverer varer til eller modtager  

 varer fra andre EF-lande, skal udarbejde lister over sådanne leverancer m.v.  

 med henvisning til det i § 14, stk. 3, nævnte dokument.
 Stk. 2. Skatteministeren fastsætter de nærmere regler for  

 udarbejdelse og indsendelse af lister efter stk. 1.
Afregning af afgiften § 16. Registrerede oplagshavere og varemodtagere skal efter  

 udløbet af hver måned og senest den 15. i den måned, der følger efter  

 afgiftsperioden, til de statslige told- og skattemyndigheder angive mængden  

 af de varer, hvoraf der skal betales afgift, jf. §§ 9 og 10. Angivelsen skal  

 være underskrevet af virksomhedens ansvarlige ledelse.
 Stk. 2. Afgives angivelsen ikke inden udløbet af den nævnte frist,  

 kan de statslige told- og skattemyndigheder inddrage registreringen, indtil  

 den manglende angivelse er myndighederne i hænde.
 Stk. 3. Den, der ikke er omfattet af stk. 1, skal ved modtagelsen  

 af varerne til de statslige told- og skattemyndigheder angive mængden af de  

 varer, hvoraf der skal betales afgift, jf. § 9. Angivelsen skal være  

 underskrevet af varemodtageren eller en repræsentant for sælgeren.
 Stk. 4. Skatteministeren kan fastsætte bestemmelser vedrørende  

 angivelsen.
§ 17. Registrerede oplagshavere og varemodtagere skal indbetale  

 afgiften for en afgiftsperiode til de statslige told- og skattemyndigheder  

 senest den 15. i den måned, der følger efter afgiftsperioden.
Udgør afgiften  

 under 50 kr., kan indbetaling af beløbet undlades.
Stk. 2. Den, der er omfattet af § 16, stk. 3, skal indbetale  

 afgiften til de statslige told- og skattemyndigheder senest samtidig med  

 indsendelse af den i § 16, stk. 3, nævnte angivelse.
Udgør afgiften under 50  

 kr., kan indbetaling af beløbet undlades.
 Stk. 3. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra den 1. i den måned, i hvilken  

 beløbet skal betales, dog mindst 50 kr.
 Stk. 4. Skatteministeren kan fastsætte bestemmelser for afgiftens  

 indbetaling.
 § 18. De statslige told- og skattemyndigheder kan pålægge en  

 virksomhed m.v., der ikke betaler afgiften rettidigt, at afgive angivelse for  

 kortere perioder end en måned.
 Stk. 2. De statslige told- og skattemyndigheder kan endvidere  

 pålægge en virksomhed, der ikke betaler afgiften rettidigt, en kortere  

 betalingsfrist end den i § 17 nævnte.
 § 19. Betales forfalden afgift ikke senest den 14. dag efter  

 betalingsfristens udløb, kan de statslige told- og skattemyndigheder inddrage  

 registreringen, indtil de forfaldne afgifter er betalt.
 Stk. 2. Er der efter § 18 sket forkortelse af afgiftsperioden  

 eller betalingsfristen, kan registreringen inddrages straks efter  

 betalingsfristens udløb.
 § 20. Såfremt det konstateres, at en virksomhed har afgivet  

 urigtig angivelse til de statslige told- og skattemyndigheder, således at der  

 er betalt for lidt i afgift, afkræves det skyldige beløb til betaling senest  

 14 dage efter påkrav.
Stk. 2. Kan størrelsen af afgiftsbeløbet ikke opgøres på grundlag  

 af regnskaberne, kan de statslige told- og skattemyndigheder foretage en  

 skønsmæssig ansættelse af afgiftstilsvaret.
Afgørelsen skal indeholde  

 oplysning om den i stk. 4 nævnte klageadgang.
 Stk. 3. Bestemmelserne i stk. 1 og 2 finder tilsvarende anvendelse  

 i andre tilfælde, hvor der skal afgives en afgiftsangivelse.
Stk. 4. Afgørelser efter stk. 2 og 3 kan indbringes for det i § 27  

 omhandlede nævn.
Begæring om indbringelse for nævnet skal være fremsat over  

 for de statslige told- og skattemyndigheder senest 4 uger efter, at  

 virksomheden m.v. er gjort bekendt med afgørelsen.
 Stk. 5. Betales afgiften i de i stk. 1-3 nævnte tilfælde ikke  

 rettidigt, skal der betales 1,3 pct. i månedlig rente for hver påbegyndt  

 måned fra den 1. i den måned, i hvilken beløbet skal betales af virksomheden,  

 dog mindst 50 kr.
 § 21. Skatteministeren kan fastsætte bestemmelser om gebyr for  

 erindringsskrivelser vedrørende betaling af afgift.
Kontrolbestemmelser § 22. De statslige told- og skattemyndigheder er berettiget til at  

 foretage eftersyn i de virksomheder m.v., der omfattes af loven, og til at  

 efterse virksomhedernes varebeholdninger, forretningsbøger, øvrige  

 regnskabsmateriale samt korrespondance m.v.
 Stk. 2. Virksomhedernes indehavere og de personer, der er  

 beskæftiget i virksomhederne, skal yde de statslige told- og  

 skattemyndigheder fornøden vejledning og hjælp ved foretagelsen af de i stk.  

 1 nævnte eftersyn.
 Stk. 3. Det i stk. 1 nævnte materiale skal på begæring udleveres  

 eller indsendes til de statslige told- og skattemyndigheder.
 Stk. 4. Erhvervsdrivende skal på begæring meddele de statslige  

 told- og skattemyndigheder oplysning om deres indkøb og eventuelle videresalg  

 af afgiftspligtige varer.
 Stk. 5. De statslige told- og skattemyndigheder er berettiget til  

 at foretage eftersyn af varer under transport, når disse varer  

 erhvervsmæssigt sælges fra udlandet eller erhvervsmæssigt transporteres til  

 andre end registrerede virksomheder.
 Stk. 6. De statslige told- og skattemyndigheder er berettiget til  

 at foretage eftersyn af varebeholdninger og regnskaber m.v. hos de i stk. 4  

 og 5 omhandlede virksomheder.
 § 23. Offentlige myndigheder skal på begæring meddele de statslige  

 told- og skattemyndigheder enhver oplysning til brug ved registrering af og  

 kontrol med virksomheder, der omfattes af loven.
 Stk. 2. Politiet yder de statslige told- og skattemyndigheder  

 bistand efter regler, der fastsættes efter forhandling mellem  

 skatteministeren og justitsministeren.
 § 24. Skatteministeren kan fastsætte regler om banderolering af  

 vin og frugtvin, herunder om betaling for banderoler.
 Stk. 2. Skatteministeren kan i øvrigt fastsætte bestemmelser om  

 kontrolforanstaltninger, der er nødvendige til lovens gennemførelse.
Straffebestemmelser § 25. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier  

 oplysninger til brug for afgiftskontrollen, 2) overtræder § 5, stk. 1, § 6, stk. 1, 5, 7 eller 8, 3. pkt., § 9, stk. 1  

 eller 2, § 14, stk. 1, 2, 3, 4 eller 5, § 15, stk. 1, § 16, stk. 1 eller 3, §  

 22, stk. 2, 3 eller 4, § 32, stk. 1 eller 2, eller § 33, 3) undlader at efterkomme et påbud, der er meddelt efter § 18, stk. 1, 4) fortsætter driften af en afgiftspligtig virksomhed, efter at de  

 statslige told- og skattemyndigheder har inddraget registreringen efter § 16,  

 stk. 2, eller § 19, 5) overdrager, erhverver eller tilegner sig varer, hvoraf der ikke er  

 betalt afgift, som skulle have været betalt efter loven, eller forsøger  

 herpå, 6) fjerner denatureringsmidler eller 7) tilsidesætter vilkår, der er fastsat efter § 11, stk. 5.
 Stk. 2. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 3. Den, der begår en af de i stk. 1 nævnte overtrædelser med  

 forsæt til at unddrage statskassen afgift, straffes med bøde, hæfte eller  

 fængsel i indtil 2 år.
Stk. 4. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
Er overtrædelsen begået af en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab bødeansvar.
 § 26. Skønnes en overtrædelse ikke at ville medføre højere straf  

 end bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejeloven om indhold af anklageskrift tilsvarende  

 anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
 Stk. 4. Ransagning kan ske i sager om overtrædelse af  

 bestemmelserne i denne lov og bestemmelser udstedt i medfør af loven i  

 overensstemmelse med retsplejelovens regler herom.
Andre bestemmelser § 27. Det nævn, der er nedsat efter § 37 i merværdiafgiftsloven,  

 træffer den endelige administrative afgørelse af 1) spørgsmål om varers afgiftspligt efter §§ 1 og 3, 2) spørgsmål om den afgiftspligtige mængde, 3) klager over skønsmæssige ansættelser efter § 20, stk. 2 og 3, og § 31,  

 stk. 1, og 4) spørgsmål om, hvorvidt betegnelser, etiketter, reklamer og lign. er i  

 overensstemmelse med bestemmelserne i § 33, stk. 3.
 § 28. Skatteministeren kan fastsætte bestemmelser om adgangen til  

 at klage over afgørelser efter denne lov.
 Stk. 2. Ministeren kan bestemme, at afgørelser, der er truffet af  

 Told- og Skattestyrelsen, ikke kan indbringes for højere administrativ  

 myndighed, jf. dog § 27.
 Stk. 3. Ministeren kan på eget initiativ tage en afgørelse, der er  

 truffet af de statslige told- og skattemyndigheder, op til nærmere  

 undersøgelse og afgørelse.
§ 29. Reglerne om eftergivelse og henstand i merværdiafgiftslovens  

 § 39 d finder tilsvarende anvendelse på afgift, renter, gebyrer og  

 administrative bøder efter denne lov.
Reglerne finder ligeledes anvendelse på  

 beløb, som personer er pligtige at betale som erstatning for selskabers  

 manglende betaling af afgiften.
§ 30. For betaling af afgift efter loven hæfter den, der som ejer,  

 forpagter eller lignende driver virksomheden for egen regning.
Er en  

 udenlandsk virksomhed registreret ved en herværende repræsentant efter § 6,  

 stk. 5, hæfter denne og virksomheden solidarisk for betaling af afgiften.
I  

 de i § 6, stk. 8, nævnte tilfælde hæfter repræsentanten og varemodtageren  

 solidarisk for betaling af afgiften.
 Stk. 2. For afgiftspligtige varer, der ikke er afgiftsberigtiget  

 efter loven, og hvor der ikke er sket en registrering eller stillet  

 sikkerhed, hæfter erhververen og den, der er i besiddelse af varen.
 Stk. 3. For virksomheder, der er registreret efter § 5, og som  

 tilfører varer til en anden oplagshaver eller en virksomhed m.v. i et andet  

 EF-land under suspension af afgiften, kan den pligt til at svare afgift her i  

 landet, der påhviler virksomheden, først bortfalde, når der foreligger  

 dokumentation for, at varerne er overgået til modtageren, jf. § 14, stk. 3.
 Stk. 4. Når der i forbindelse med de i stk. 3 nævnte tilførsler  

 har fundet en uregelmæssighed eller overtrædelse sted, betales afgiften efter  

 EF's bestemmelser herom i det medlemsland, hvor denne er begået eller  

 konstateret m.v.
§ 31. Såfremt varer overdrages, erhverves eller anvendes på en  

 sådan måde, at der ikke er betalt den afgift, som skulle have været betalt  

 efter loven, eller en virksomhed efter §§ 11 og 12 har fået udbetalt for  

 meget i godtgørelse, afkræves det skyldige beløb til betaling senest 14 dage  

 efter påkrav.
Kan størrelsen af det skyldige beløb ikke opgøres på grundlag  

 af virksomhedens regnskaber, kan de statslige told- og skattemyndigheder  

 foretage en skønsmæssig ansættelse af beløbet.
Reglerne i § 20, stk. 2-5,  

 finder tilsvarende anvendelse.
Stk. 2. Såfremt afgiftspligtige varer, der efter § 11 er fritaget  

 for afgift, anvendes til andet formål end det, hvortil de er bestemt, kan de  

 statslige told- og skattemyndigheder inddrage virksomhedens adgang til at  

 indkøbe afgiftsfri varer.
Virksomheden afkræves afgiften af de nævnte varer  

 til betaling senest 14 dage efter påkrav.
 Stk. 3. Skatteministeren kan fastsætte bestemmelser om gebyr for  

 erindringsskrivelser vedrørende betaling af afgift m.v.
 § 32. Øl må kun udleveres fra den registrerede oplagshaver til  

 forbrug her i landet, når det er bragt i den efter dets almindelige  

 beskaffenhed og regelmæssige bryggemåde til forbrug færdige tilstand.
Stk. 2. De emballager, i hvilke øllet udleveres fra den  

 registrerede oplagshaver til forbrug her i landet, skal være forsynet med  

 etiketter, der angiver virksomhedens navn, varens art og skatteklasse samt  

 emballagens nominelle indhold.
For øl, som en virksomhed modtager fra  

 udlandet, skal emballagen herudover forsynes med varemodtagerens navn.
 Stk. 3. Skatteministeren kan fastsætte særlige regler for  

 koncentrater og pulvere af øl.
 § 33. Afgiftspligtige varer, der er fremstillet her i landet eller  

 modtaget fra udlandet, må ikke uden de statslige told- og skattemyndigheders  

 tilladelse i erhvervsmæssigt øjemed underkastes nogen behandling, herunder  

 aftapning på flasker, efter at varerne er udleveret fra  

 fremstillingsvirksomheden eller modtaget fra udlandet.
 Stk. 2. Afgiftspligtige varer, der er indført eller modtaget fra  

 udlandet, må ikke uden de statslige told- og skattemyndigheders tilladelse i  

 erhvervsmæssigt øjemed tilsættes varer, der er afgiftspligtige efter lov om  

 afgift af spiritus.
 Stk. 3. Ved forhandlingen af varer omfattet af loven må ikke  

 benyttes betegnelser, etiketter, reklamer og lign., der kan give køberen  

 opfattelsen af, at varen er spiritus eller af anden art, oprindelse m.v. end  

 svarende til den afgiftssats, hvorefter afgiften efter denne lov er  

 berigtiget.
§ 34. Skatteministeren kan fastsætte bestemmelser om anvendelse af  

 edb i forbindelse med ledsagedokumenter m.v.
Skatteministeren kan efter EF's  

 bestemmelser herom lempe for lovens krav vedrørende regnskab, kontrol m.v.
 § 35. Med steder uden for EF sidestilles med hensyn til lovens  

 bestemmelser Færøerne og Grønland samt Københavns Frihavn.
Overgangs- og ikrafttrædelsesbestemmelser § 36. Loven træder i kraft den 1. januar 1993.
 Stk. 2. Samtidig ophæves lov om afgift af øl, jf.  

 lovbekendtgørelse nr. 633 af 20. oktober 1988, lov om afgift af vin og  

 frugtvin m.m., jf. lovbekendtgørelse nr. 635 af 20. oktober 1988, og lov om  

 kontrol med omsætningen af spiritus og vin, jf. lovbekendtgørelse nr. 615 af  

 14. oktober 1988.
 § 37. Loven gælder ikke for Færøerne og Grønland.
 (* 1) Loven gennemfører følgende direktiver:
 Rådets direktiv nr. 92/12 af 25. februar 1992, EF-Tidende 1992, L 76.
 Rådets direktiv nr. 92/83 af 19. oktober 1992, EF-Tidende 1992, L 316.
 Rådets direktiv nr. 92/84 af 19. oktober 1992, EF-Tidende 1992, L 316.
