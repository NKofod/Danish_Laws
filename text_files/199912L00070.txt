Fremsat den 27. oktober 1999 af skatteministeren (Ole  

 Stavad) Forslag til Lov om indgåelse af  

 dobbeltbeskatningsoverenskomst mellem Danmark og Italien § 1. Overenskomst af 5. maj 1999 mellem  

 Regeringen i Kongeriget Danmark og Regeringen i Den Italienske Republik til  

 undgåelse af dobbeltbeskatning for så vidt angår  

 indkomstskatter og forhindring af skatteunddragelse kan tiltrædes  

 på Danmarks vegne.
Overenskomsten er optaget som bilag til denne  

 lov.
 Stk. 2. Overenskomsten træder i kraft og finder  

 anvendelse i Danmark efter bestemmelserne i overenskomstens artikel 31,  

 stk. 1 og 2.
 Stk. 3. Efter bestemmelserne i overenskomstens artikel 31,  

 stk. 3, skal overenskomst af 26. februar 1980, med ændringer,  

 mellem Kongeriget Danmarks Regering og Den Italienske Republiks Regering om  

 undgåelse af dobbeltbeskatning for så vidt angår indkomst-  

 og formueskatter og forhindring af skatteunddragelse, ophæves og  

 ophøre med at have virkning.
§ 2. Den skattepligtige indkomst og den personlige indkomst  

 nedsættes for en person, som senest den 27. oktober 1999 blev  

 hjemmehørende i Italien, og som på denne dato modtog pensioner,  

 som i medfør af Overenskomstens artikel 18, stk. 2-3, kan  

 beskattes i Danmark.
Nedsættelsen udgør 50.000 kr., dog  

 højst det pensionsbeløb, som kan beskattes i Danmark.  

 Nedsættelsen kan ikke medføre, at den skattepligtige indkomst og  

 den personlige indkomst bliver negativ.
Nedsættelsen bortfalder, hvis  

 den skattepligtige senere bliver hjemmehørende i et andet land end  

 Italien.
 § 3. Loven træder i kraft dagen efter  

 bekendtgørelsen i Lovtidende.
 § 4. Loven gælder ikke for Færøerne og  

 Grønland.
Bilag OVERENSKOMST  

 MELLEM REGERINGEN I KONGERIGET DANMARK OG REGERINGEN I DEN ITALIENSKE  

 REPUBLIK TIL UNDGÅELSE AF DOBBELTBESKATNING FOR SÅ VIDT  

 ANGÅR INDKOMSTSKATTER OG FORHINDRING AF SKATTEUNDDRAGELSE.
Regeringen i Kongeriget Danmark og Regeringen i Den Italienske  

 Republik, der ønsker at afslutte en overenskomst til undgåelse af  

 dobbeltbeskatning for så vidt angår indkomstskatter og  

 forhindring af skatteunddragelse, er blevet enige om følgende:
KAPITEL I OVERENSKOMSTENS ANVENDELSESOMRÅDE Artikel 1 DE AF OVERENSKOMSTEN OMFATTEDE PERSONER Denne overenskomst skal finde anvendelse på  

 personer, der er hjemmehørende i en af eller begge de kontraherende  

 stater.
Artikel 2 DE AF OVERENSKOMSTEN OMFATTEDE SKATTER 1. Denne overenskomst skal finde anvendelse på  

 skatter på indkomst, der pålignes på vegne af en  

 kontraherende stat eller af dens politiske underafdelinger eller lokale  

 myndigheder uden hensyn til, hvorledes de opkræves.
 2. Som skatter på indkomst skal anses alle skatter,  

 der pålignes hele indkomsten, eller dele af indkomst, herunder skatter  

 af fortjeneste ved afhændelse af rørlig eller fast ejendom, samt  

 skatter på formueforøgelse.
 3. De gældende skatter, på hvilke  

 overenskomsten skal finde anvendelse, er især:
 a)	For Danmarks vedkommende:
(i)	indkomstskatterne til staten; (ii)	den kommunale indkomstskat; (iii)	den amtskommunale indkomstskat; (iv)	skatter i henhold til kulbrinteskatteloven; (herefter omtalt som »dansk skat«).
 b)	For Italiens vedkommende:
1	- den personlige indkomstskat; 2	- selskabsskatten; 3	- den lokale indkomstskat; hvad enten de opkræves ved indeholdelse ved kilden eller  

 ikke; (herefter omtalt som »italiensk skat«).
4. Overenskomsten skal også finde anvendelse  

 på skatter af samme eller væsentlig samme art, der efter datoen  

 for overenskomstens undertegnelse pålignes som tillæg til, eller  

 i stedet for de gældende skatter.
De kontraherende staters kompetente  

 myndigheder skal underrette hinanden om væsentlige ændringer, som  

 er foretaget i deres respektive skattelove.
KAPITEL II DEFINITIONER Artikel 3 ALMINDELIGE DEFINITIONER 1. Medmindre andet fremgår af sammenhængen,  

 har følgende udtryk i denne overenskomst den nedenfor angivne  

 betydning:
a)	udtrykkene »en kontraherende stat« og »den anden kontraherende stat«  

 betyder Danmark eller Italien, alt efter sammenhængen; b)	udtrykket »Danmark« betyder Kongeriget Danmark, herunder ethvert  

 område uden for Danmarks territorialfarvand, som i overensstemmelse med  

 folkeretten og ifølge dansk lovgivning er eller senere måtte  

 blive betegnet som et område, inden for hvilket Danmark kan  

 udøve suverænitetsrettigheder med hensyn til efterforskning og  

 udnyttelse af naturforekomster på havbunden eller i dens undergrund og  

 de overliggende vande og med hensyn til andre aktiviteter med henblik  

 på efterforskning og økonomisk udnyttelse af området;  

 udtrykket omfatter ikke Færøerne og Grønland; c)	udtrykket »Italien« betyder Den Italienske Republik, og når  

 det anvendes i geografisk forstand betyder det dens territorium, herunder  

 indre have, territorialfarvand og luftrummet derover, og omfatter ethvert  

 område uden for Italiens territorialfarvande, som i overensstemmelse  

 med international ret og Italiens lovgivning vedrørende efterforskning  

 og udnyttelse af naturforekomster kan betegnes som et område inden for  

 hvilket Italiens rettigheder med hensyn til havbund og undergrund og  

 naturforekomster kan udøves; d)	udtrykket »person« omfatter en fysisk person, et selskab og enhver  

 anden sammenslutning af personer; e)	udtrykket »selskab« betyder enhver juridisk person eller enhver  

 sammenslutning, der i skattemæssig henseende behandles som en juridisk  

 person; f)	udtrykkene »foretagende i en kontraherende stat« og »foretagende i  

 den anden kontraherende stat« betyder henholdsvis et foretagende, som drives  

 af en person, der er hjemmehørende i en kontraherende stat, og et  

 foretagende, som drives af en person, der er hjemmehørende i den anden  

 kontraherende stat; g)	udtrykket »international trafik« betyder enhver transport med skib  

 eller luftfartøj, der anvendes af et foretagende, hvis virkelige  

 ledelse har sit sæde i en kontraherende stat, bortset fra  

 tilfælde, hvor sådant skib eller luftfartøj udelukkende  

 anvendes mellem pladser i den anden kontraherende stat; h)	udtrykket »kompetent myndighed« betyder:
 (i)	I Danmark:
Skatteministeren eller hans befuldmægtigede  

 stedfortræder; (ii)	I Italien:
Finansministeriet; (i)	udtrykket »statsborger« betyder:
(i)	enhver fysisk person, der har statsborgerskab i en kontraherende  

 stat; (ii)	enhver juridisk person, ethvert interessentskab eller enhver  

 forening, der består i kraft af den gældende lovgivning i en  

 kontraherende stat.
 2. Ved anvendelsen af overenskomsten i en kontraherende  

 stat skal, medmindre andet følger af sammenhængen, ethvert  

 udtryk, som ikke er defineret deri, tillægges den betydning, som det  

 har i denne stats lovgivning om de skatter, på hvilke overenskomsten  

 finder anvendelse, idet enhver betydning i de skattelove, der anvendes i  

 denne stat, skal gå forud for den betydning, dette udtryk er tillagt i  

 andre love, der anvendes i denne stat.
Artikel 4 SKATTEMÆSSIGT HJEMSTED 1. I denne overenskomst betyder udtrykket »en person, der  

 er hjemmehørende i en kontraherende stat«, enhver person som i henhold  

 til lovgivningen i denne stat er skattepligtig der på grund af  

 hjemsted, bopæl, ledelsens sæde eller ethvert andet kriterium af  

 lignende karakter.
Dette udtryk omfatter imidlertid ikke en person, som er  

 skattepligtig i denne stat udelukkende af indkomst fra kilder i denne stat.
 2. I tilfælde, hvor en fysisk person efter  

 bestemmelserne i stykke 1 er hjemmehørende i begge de kontraherende  

 stater, skal hans status bestemmes efter følgende regler:
a)	han skal anses for kun at være hjemmehørende i den  

 stat, hvor han har en fast bolig til sin rådighed; hvis han har en fast  

 bolig til sin rådighed i begge stater, skal han anses for at være  

 hjemmehørende i den stat, med hvilken han har de stærkeste  

 personlige og økonomiske forbindelser (midtpunkt for sine  

 livsinteresser); b)	hvis det ikke kan afgøres, i hvilken stat han har midtpunkt  

 for sine livsinteresser, eller hvis han ikke har en fast bolig til sin  

 rådighed i nogen af staterne, skal han anses for kun at være  

 hjemmehørende i den stat, hvor han sædvanligvis har ophold; c)	hvis han sædvanligvis har ophold i begge stater, eller hvis  

 han ikke har ophold i nogen af dem, skal han anses for kun at være  

 hjemmehørende i den stat, hvor han er statsborger; d)	hvis han er statsborger i begge stater, eller hvis han ikke er  

 statsborger i nogen af dem, skal de kontraherende staters kompetente  

 myndigheder afgøre spørgsmålet ved gensidig  

 aftale.
 3. I tilfælde, hvor en ikke-fysisk person efter  

 bestemmelserne i stykke 1 er hjemmehørende i begge kontraherende  

 stater, skal den anses for at være hjemmehørende i den stat,  

 hvor dens virkelige ledelse har sit sæde.
Artikel 5 FAST DRIFTSSTED 1. I denne overenskomst betyder udtrykket »fast  

 driftssted« et fast forretningssted, gennem hvilket et foretagendes  

 virksomhed helt eller delvis udøves.
 2. Udtrykket »fast driftssted« omfatter navnlig:
a)	et sted, hvorfra et foretagende ledes; b)	en filial; c)	et kontor; d)	en fabrik; e)	et værksted; f)	en mine, en olie- eller gaskilde, et stenbrud eller ethvert andet  

 sted, hvor naturforekomster udvindes; og g)	en byggeplads eller et anlægs- eller monteringsarbejde, hvis  

 det varer mere end 12 måneder.
 3. Uanset de foranstående bestemmelser i denne  

 artikel skal udtrykket »fast driftssted« anses for ikke at omfatte:
a)	anvendelsen af indretninger udelukkende til oplagring, udstilling  

 eller udlevering af varer tilhørende foretagendet; b)	opretholdelsen af et varelager tilhørende foretagendet  

 udelukkende til oplagring, udstilling eller udlevering; c)	opretholdelsen af et varelager tilhørende foretagendet  

 udelukkende til forarbejdning hos et andet foretagende; d)	opretholdelsen af et fast forretningssted udelukkende til at  

 foretage indkøb af varer eller indsamle oplysninger for  

 foretagendet; e)	opretholdelsen af et fast forretningssted udelukkende til at  

 udøve enhver anden virksomhed for foretagendet af forberedende eller  

 hjælpende karakter.
 4. En person, som i en kontraherende stat handler på  

 vegne af et foretagende i den anden kontraherende stat - bortset fra en  

 uafhængig repræsentant, som omhandlet i stykke 5 - skal anses for  

 at være et fast driftssted i den førstnævnte stat, hvis  

 han har og sædvanligvis udøver en fuldmagt i denne stat til at  

 indgå aftaler i foretagendets navn, medmindre hans virksomhed er  

 begrænset til indkøb af varer for foretagendet.
 5. Et foretagende i en kontraherende stat skal ikke anses  

 for at have et fast driftssted i en kontraherende stat, blot fordi det driver  

 erhvervsvirksomhed i denne anden stat gennem en mægler,  

 kommissionær eller enhver anden uafhængig repræsentant,  

 forudsat at sådanne personer handler inden for rammerne af deres  

 sædvanlige erhvervsvirksomhed.
 6. Den omstændighed, at et selskab, der er  

 hjemmehørende i en kontraherende stat, behersker eller beherskes af et  

 selskab, der er hjemmehørende i den anden kontraherende stat, eller  

 som driver erhvervsvirksomhed i denne anden stat (enten gennem et fast  

 driftssted eller på anden måde), skal ikke i sig selv  

 medføre, at det ene selskab anses for et fast driftssted for det  

 andet.
KAPITEL III BESKATNING AF INDKOMST Artikel 6 INDKOMST AF FAST EJENDOM 1. Indkomst, som en person, der er hjemmehørende i  

 en kontraherende stat, oppebærer af fast ejendom (herunder indkomst af  

 land- eller skovbrug), der er beliggende i den anden kontraherende stat, kan  

 beskattes i denne anden stat.
2. Udtrykket »fast ejendom« skal tillægges den  

 betydning, som det har i lovgivningen i den kontraherende stat, hvor den  

 pågældende ejendom er beliggende.
Udtrykket skal i alle  

 tilfælde omfatte tilbehør til fast ejendom, besætning og  

 redskaber, der anvendes i land- og skovbrug, samt rettigheder på hvilke  

 bestemmelserne i civilretten om fast ejendom finder anvendelse.
Brugsret til  

 fast ejendom og ret til variable eller faste betalinger som vederlag for  

 udnyttelsen af, eller retten til at udnytte, mineralfore-komster, kilder og  

 andre naturforekomster skal også anses for fast ejendom.
Skibe,  

 både og luftfartøjer skal ikke anses for fast ejendom.
 3. Bestemmelserne i stykke 1 skal finde anvendelse  

 på indkomst, der hidrører fra direkte brug, udleje eller  

 benyttelse i enhver anden form af fast ejendom.
 4. Bestemmelserne i stykke 1 og 3 skal også finde  

 anvendelse på indkomst af fast ejendom, der tilhører et  

 foretagende, og på indkomst af fast ejendom, der anvendes ved  

 udøvelsen af frit erhverv.
Artikel 7 FORTJENESTE VED ERHVERVSVIRKSOMHED 1. Fortjeneste, som oppebæres af et foretagende i en  

 kontraherende stat, kan kun beskattes i denne stat, medmindre foretagendet  

 driver erhvervsvirksomhed i den anden kontraherende stat gennem et der  

 beliggende fast driftssted.
Hvis foretagendet driver erhvervsvirksomhed som  

 førnævnt, kan foretagendets fortjeneste beskattes i den anden  

 stat, men kun den del deraf, som kan henføres til dette faste  

 driftssted.
 2. Såfremt bestemmelserne i stykke 3 ikke  

 medfører andet, skal der, i tilfælde, hvor et foretagende i en  

 kontraherende stat driver erhvervsvirksomhed i den anden kontraherende stat  

 gennem et der beliggende fast driftssted, i hver kontraherende stat til dette  

 faste driftssted henføres den fortjeneste, som det kunne forventes at  

 opnå, hvis det havde været et frit og uafhængigt  

 foretagende, der var beskæftiget med den samme eller lignende  

 virksomhed på de samme eller lignende vilkår, og som under  

 fuldstændig frie forhold gjorde forretninger med det foretagende, hvis  

 faste driftssted det er.
 3. Ved ansættelsen af et fast driftssteds  

 fortjeneste skal det være tilladt at fradrage omkostninger, som er  

 afholdt for det faste driftssted, herunder generalomkostninger til ledelse og  

 administration, hvadenten de er afholdt i den stat, hvor det faste driftssted  

 er beliggende, eller andetsteds.
4. Hvis det har været sædvane i en  

 kontraherende stat at ansætte den fortjeneste, der kan henføres  

 til et fast driftssted, på grundlag af en fordeling af foretagendets  

 samlede fortjeneste mellem dets forskellige afdelinger, skal intet i stykke 2  

 udelukke denne kontraherende stat fra at ansætte den skattepligtige  

 fortjeneste på grundlag af en sådan sædvanemæssig  

 fordeling.
Den valgte fordelingsmetode skal imidlertid være  

 sådan, at resultatet bliver i overensstemmelse med de principper, der  

 er fastlagt i denne artikel.
 5. Ingen fortjeneste skal kunne henføres til et  

 fast driftssted, blot fordi dette faste driftssted har foretaget  

 indkøb af varer for foretagendet.
 6. Ved anvendelsen af de foranstående stykker skal  

 den fortjeneste, der henføres til det faste driftssted, ansættes  

 efter samme metode år for år, medmindre der er god og  

 fyldestgørende grund til at anvende en anden fremgangsmåde.
 7. I tilfælde, hvor fortjeneste omfatter  

 indkomster, som er omhandlet særskilt i andre artikler i denne  

 overenskomst, skal bestemmelserne i disse andre artikler ikke berøres  

 af bestemmelserne i denne artikel.
Artikel 8 SKIBS- OG LUFTFART 1. Fortjeneste ved driften af skibe eller  

 luftfartøjer i international trafik kan kun beskattes i den  

 kontraherende stat, hvor foretagendets virkelige ledelse har sit  

 sæde.
 2. Hvis den virkelige ledelse for et foretagende, der  

 driver skibsfartsvirksomhed, har sit sæde ombord på et skib, skal  

 den anses for at have sit sæde i den kontraherende stat, hvor skibet  

 har sit hjemsted eller, hvis et sådant ikke findes, i den kontraherende  

 stat, hvor skibets reder er hjemmehørende.
 3. Bestemmelserne i stykke 1 skal også finde  

 anvendelse på fortjeneste ved deltagelse i en pool, et konsortium eller  

 en international driftsorganisation.
 4. Med hensyn til fortjeneste, som oppebæres af det  

 danske, norske og svenske luftfartskonsortium, kendt som Scandinavian  

 Airlines System (SAS), skal bestemmelserne i stykke 1 og 3 kun finde  

 anvendelse på den del af fortjenesten, som svarer til den andel i dette  

 konsortium, der ejes af Det Danske Luftfartsselskab (DDL), den danske partner  

 i Scandinavian Airlines System (SAS).
Artikel 9 FORBUNDNE FORETAGENDER 1. I tilfælde, hvor a)	et foretagende i en kontraherende stat direkte eller indirekte  

 deltager i ledelsen af, kontrollen med eller kapitalen i et foretagende i den  

 anden kontraherende stat, eller b)	de samme personer direkte eller indirekte deltager i ledelsen af,  

 kontrollen med eller kapitalen i såvel et foretagende i en  

 kontraherende stat som et foretagende i den anden kontraherende  

 stat, og der i noget af disse tilfælde mellem de to  

 foretagender er aftalt eller fastsat vilkår vedrørende deres  

 kommercielle eller finansielle forbindelser, der afviger fra de vilkår,  

 som ville være blevet aftalt mellem uafhængige foretagender, kan  

 enhver fortjeneste, som ville være tilfaldet et af disse foretagender,  

 hvis disse vilkår ikke havde foreligget, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde, hvor en kontraherende stat til  

 fortjenesten for et foretagende i denne stat medregner - og i  

 overensstemmelse hermed beskatter - fortjeneste, som et foretagende i den  

 anden kontraherende stat er blevet beskattet af i denne anden stat, og den  

 således medregnede fortjeneste er fortjeneste, som ville være  

 tilfaldet foretagendet i den førstnævnte stat, hvis  

 vilkårene, der er aftalt mellem de to foretagender, havde været  

 de samme, som ville have været aftalt mellem uafhængige  

 foretagender, skal denne anden stat foretage en passende regulering af det  

 skattebeløb, som er beregnet der af fortjenesten.
Enhver regulering af  

 denne art må kun foretages i overensstemmelse med fremgangsmåden  

 ved indgåelse af gensidige aftaler i artikel 26 og med stykke 7 i  

 tillægsprotokollen.
Artikel 10 UDBYTTE 1. Udbytte, som udbetales af et selskab, der er  

 hjemmehørende i en kontraherende stat, til en person, der er  

 hjemmehørende i den anden kontraherende stat, kan beskattes i denne  

 anden stat.
 2. Sådant udbytte kan imidlertid også  

 beskattes i den kontraherende stat, hvor det selskab, der udbetaler udbyttet,  

 er hjemmehørende, og i henhold til lovgivningen i denne stat, men hvis  

 den retmæssige ejer af udbyttet er hjemmehørende i den anden  

 kontraherende stat, må den således pålagte skat ikke  

 overstige:
a)	0 pct. af bruttobeløbet af udbyttet, hvis den  

 retmæssige ejer er et selskab (bortset fra et interessentskab), der  

 direkte ejer og har ejet mindst 25 pct. af kapitalen i det selskab, som  

 udbetaler udbyttet, i en 12-måneders periode forud for den dato,  

 udbyttet er fastsat; b)	15 pct. af bruttobeløbet af udbyttet i alle andre  

 tilfælde.
 De kontraherende staters kompetente myndigheder skal ved  

 gensidig aftale fastsætte de nærmere regler for  

 gennemførelsen af disse begrænsninger.
 Dette stykke skal ikke berøre adgangen til at  

 beskatte selskabet af den fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier, udbyttebeviser eller udbytterettigheder, mineaktier, stiftelsesandele  

 eller andre rettigheder, der ikke er gældsfordringer, og som giver ret  

 til andel i fortjeneste, samt indkomst af andre selskabsrettigheder, der er  

 undergivet samme skattemæssige behandling som indkomst af aktier i  

 henhold til lovgivningen i den stat, hvor det selskab, der foretager  

 udlodningen, er hjemmehørende.
4. Bestemmelserne i stykke 1 og 2 skal ikke finde  

 anvendelse, hvis udbyttets retmæssige ejer, der er hjemmehørende  

 i en kontraherende stat, i den anden kontraherende stat, hvor det  

 udbyttebetalende selskab er hjemmehørende, driver erhvervsvirksomhed  

 gennem et der beliggende fast driftssted eller udøver frit erhverv i  

 denne anden stat fra et der beliggende fast sted, og den aktiebesiddelse, som  

 ligger til grund for udbetalingen af udbyttet, har direkte forbindelse med et  

 sådant fast driftssted eller fast sted.
I så fald kan udbyttet  

 beskattes i denne anden kontraherende stat i overensstemmelse med dens egen  

 lovgivning.
 5. I tilfælde, hvor et selskab, der er  

 hjemmehørende i en kontraherende stat, oppebærer fortjeneste  

 eller indkomst fra den anden kontraherende stat, må denne anden stat  

 ikke påligne nogen skat på udbytte, som udbetales af selskabet,  

 medmindre udbyttet udbetales til en person, der er hjemmehørende i  

 denne anden stat, eller medmindre den aktiebesiddelse, som ligger til grund  

 for udbetalingen af udbyttet, har direkte forbindelse med et fast driftssted  

 eller et fast sted, der er beliggende i denne anden stat, eller undergive  

 selskabets ikke-udloddede fortjeneste en skat på selskabets  

 ikke-udloddede fortjeneste, selv om det udbetalte udbytte eller den  

 ikke-udloddede fortjeneste helt eller delvis består af fortjeneste  

 eller indkomst, der hidrører fra denne anden stat.
Artikel 11 RENTER 1. Renter, der hidrører fra en kontraherende stat  

 og betales til en person, der er hjemmehørende i den anden  

 kontraherende stat, kan beskattes i denne anden stat.
2. Sådan rente kan imidlertid også beskattes i  

 den kontraherende stat, hvorfra den hidrører og i overensstemmelse med  

 lovgivningen i denne stat, men hvis den retmæssige ejer af renten er  

 hjemmehørende i den anden kontraherende stat, må den  

 således pålagte skat ikke overstige 10 pct. af  

 bruttobeløbet af renten.
De kontraherende staters kompetente  

 myndigheder skal ved gensidig aftale fastsætte de nærmere regler  

 for gennemførelsen af denne begrænsning.
 3. Uanset bestemmelserne i stykke 2 i denne artikel kan  

 rente, som omhandlet i stykke 1 i denne artikel, kun beskattes i den  

 kontraherende stat, hvor den retmæssige ejer er hjemmehørende,  

 og den er betalt:
a)	i forbindelse med kreditsalg af industrielt, kommercielt eller  

 videnskabeligt udstyr; eller b)	i forbindelse med kreditsalg af varer, der er leveret af et  

 foretagende til et andet foretagende.
 4. Uanset bestemmelserne i stykke 2 i denne artikel, kan  

 rente, som omhandlet i stykke 1 i denne artikel, kun beskattes i den  

 kontraherende stat, hvor den retmæssige ejer af renten er  

 hjemmehørende og:
a)	den, der betaler renten, er den første kontraherende stat,  

 som omhandlet i stykke 1 i denne artikel, eller en af dens politiske eller  

 administrative underafdelinger eller lokale myndigheder; eller b)	renten er betalt som vederlag for et lån, der er ydet,  

 garanteret eller forsikret af regeringen i den anden kontraherende stat,  

 centralbanken i den anden stat eller ethvert organ eller formidlende organ  

 (herunder et finansieringsinstitut), der ejes eller kontrolleres af denne  

 regering.
 5. Udtrykket »rente« betyder i denne artikel indkomst af  

 statsgældsbeviser, obligationer eller forskrivninger, hvad enten de er  

 sikret ved pant i fast ejendom eller ikke, og hvad enten de indeholder en ret  

 til andel i fortjeneste eller ikke, og gældsfordringer af enhver art,  

 samt al anden indkomst, der i henhold til skattelov-givningen i den stat,  

 hvorfra indkomsten hidrører, sidestilles med renteindkomst.
6. Bestemmelserne i henholdsvis stykke 1, 2, 3 eller 4 i  

 denne artikel skal ikke finde anvendelse, hvis rentens retmæssige ejer,  

 der er hjemmehørende i en kontraherende stat, i den anden  

 kontraherende stat, hvorfra renten hidrører, driver erhvervs-  

 virksomhed gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den  

 gældsfordring, som ligger til grund for den betalte rente, har direkte  

 forbindelse med et sådant fast driftssted eller fast sted.
I så  

 fald kan renten beskattes i denne anden kontraherende stat i overensstemmelse  

 med dens egen lovgivning.
7. Renter skal anses for at hidrøre fra en  

 kontraherende stat, når de betales af staten selv, en politisk eller  

 administrativ underafdeling, eller lokal myndighed eller en person, der er  

 hjemmehørende i denne stat.
I tilfælde, hvor den person, der  

 betaler renten, hvad enten han er hjemmehørende i en kontraherende  

 stat eller ikke, imidlertid i en kontraherende stat har et fast driftssted  

 eller et fast sted i forbindelse med hvilket gældsforholdet, hvoraf  

 renten er betalt, var stiftet, og sådan rente påhviler et  

 sådant fast driftssted eller fast sted, skal sådan rente anses  

 for at hidrøre fra den stat, hvor det faste driftssted eller faste  

 sted er beliggende.
8. I tilfælde, hvor en særlig  

 forbindelse mellem den, der betaler, og den retmæssige ejer, eller  

 mellem disse og en tredje person, har bevirket, at renten, set i forhold til  

 den gældsfordring for hvilken den er betalt, overstiger det  

 beløb, som ville være blevet aftalt mellem betaleren og den  

 retmæssige ejer, hvis en sådan forbindelse ikke havde foreligget,  

 skal bestemmelserne i denne artikel kun finde anvendelse på det  

 sidstnævnte beløb.
I så fald skal det overskydende  

 beløb kunne beskattes i overensstemmelse med lovgivningen i hver af de  

 kontraherende stater under skyldig hensyntagen til de øvrige  

 bestemmelser i denne overenskomst.
Artikel 12 ROYALTIES 1. Royalties, der hidrører fra en kontraherende  

 stat og betales til en person, der er hjemmehørende i den anden  

 kontraherende stat, kan beskattes i denne anden stat.
2. Sådanne royalties kan imidlertid også  

 beskattes i den kontraherende stat, hvorfra de hidrører og i  

 overensstemmelse med lovgivningen i denne stat, men hvis den retmæssige  

 ejer af royaltybeløbet er hjemmehørende i den anden  

 kontraherende stat, må den således pålagte skat ikke  

 overstige 5 pct. af bruttobeløbet af royaltybeløbet.
De  

 kontraherende staters kompetente myndigheder skal ved gensidig aftale  

 fastsætte de nærmere regler for gennemførelsen af denne  

 begrænsning.
 3. Uanset bestemmelserne i stykke 1 og 2 kan royalties,  

 der hidrører fra en kontraherende stat og betales til en person, der  

 er hjemmehørende i den anden kontraherende stat, for anvendelsen af,  

 eller retten til at anvende, ophavsretten til et litterært, kunstnerisk  

 eller videnskabeligt arbejde (bortset fra royalties for edb-programmel,  

 spillefilm og andre lyd- eller billedoptagelser) kun beskattes i denne anden  

 stat, hvis den retmæssige ejer er hjemmehørende i denne anden  

 stat.
 4. Udtrykket »royalties« betyder i denne artikel  

 betalinger af enhver art, der modtages som vederlag for anvendelsen af, eller  

 retten til at anvende, enhver ophavsret til et litterært, kunstnerisk  

 eller videnskabeligt arbejde, edb-programmel, spillefilm og andre lyd- eller  

 billedoptagelser, ethvert patent, varemærke, mønster eller  

 model, tegning, hemmelig formel eller fremstillingsmetode, eller for  

 anvendelsen af, eller retten til at anvende, industrielt, kommercielt eller  

 videnskabeligt udstyr, eller for oplysninger om industriel, kommerciel eller  

 videnskabelig erfaring.
5. Bestemmelserne i stykke 1, 2 og 3 skal ikke finde  

 anvendelse, hvis royaltybeløbets retmæssige ejer, der er  

 hjemmehørende i en kontraherende stat, i den anden kontraherende stat,  

 hvorfra royaltybeløbet hidrører, driver erhvervsvirksomhed  

 gennem et der beliggende fast driftssted eller udøver frit erhverv i  

 denne anden stat fra et der beliggende fast sted, og den rettighed eller det  

 formuegode, som ligger til grund for de udbetalte royalties, har direkte  

 forbindelse med et sådant fast driftssted eller fast sted.
I så  

 fald kan royaltybeløbet beskattes i denne anden kontraherende stat i  

 overens- stemmelse med dens egen lovgivning.
6. Royalties skal anses for at hidrøre fra en  

 kontraherende stat, når de betales af staten selv, en politisk eller  

 administrativ underafdeling, en lokal myndighed eller en person, der er  

 hjemmehørende i denne stat.
I tilfælde, hvor den person der  

 betaler royaltybeløbet, hvad enten han er hjemmehørende i en  

 kontraherende stat eller ikke, i en kontraherende stat har et fast driftssted  

 eller et fast sted i forbindelse med hvilket forpligtelsen til at betale  

 royaltybeløbet var stiftet, og sådanne royalties påhviler  

 et sådant fast driftssted eller fast sted, skal sådanne royalties  

 anses for at hidrøre fra den stat, hvor det faste driftssted eller  

 faste sted er beliggende.
7. I tilfælde, hvor en særlig  

 forbindelse mellem den, der betaler, og den retmæssige ejer, eller  

 mellem disse og en tredje person, har bevirket, at royaltybeløbet, set  

 i forhold til den anvendelse, rettighed eller oplysning for hvilken det er  

 betalt, overstiger det beløb, som ville være blevet aftalt  

 mellem betaleren og den retmæssige ejer, hvis en sådan  

 forbindelse ikke havde foreligget, skal bestemmelserne i denne artikel kun  

 finde anvendelse på det sidstnævnte beløb.
I så fald  

 skal det overskydende beløb kunne beskattes i overensstemmelse med  

 lovgivningen i hver af de kontraherende stater under skyldig hensyntagen til  

 de øvrige bestemmelser i denne overenskomst.
Artikel 13 KAPITALGEVINSTER 1 . Fortjeneste, som en person, der er  

 hjemmehørende i en kontraherende stat, erhverver ved afhændelse  

 af fast ejendom, som omhandlet i artikel 6, og som er beliggende i den anden  

 kontraherende stat, kan beskattes i denne anden stat.
 2. Fortjeneste ved afhændelse af rørlig  

 ejendom, der udgør en del af erhvervsformuen i et fast driftssted, som  

 et foretagende i en kontraherende stat har i den anden kontraherende stat,  

 eller af rørlig ejendom, der hører til et fast sted, som en  

 person, der er hjemmehørende i en kontraherende stat, har til  

 rådighed til udøvelse af frit erhverv i den anden kontraherende  

 stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet), eller af  

 et sådant fast sted, kan beskattes i denne anden stat.
 3. Fortjeneste ved afhændelse af skibe eller  

 luftfartøjer, der anvendes i international trafik, eller af  

 rørlig ejendom, som er knyttet til driften af sådanne skibe  

 eller luftfartøjer, kan kun beskattes i den kontraherende stat, hvor  

 foretagendets virkelige ledelse har sit sæde.
 4. Fortjeneste ved afhændelse af alle andre aktiver  

 end de i stykke 1, 2, og 3 nævnte kan kun beskattes i den kontraherende  

 stat, hvor afhænderen er hjemmehørende.
 5. Bestemmelserne i stykke 4 skal ikke berøre  

 Italiens ret til i overensstemmelse med dets egen lovgivning at  

 pålægge en skat på fortjeneste ved afhændelse af  

 aktier og andre rettigheder, der giver ret til andel i fortjeneste i et  

 selskab, som i henhold til Italiens lovgivning er hjemmehørende i  

 Italien, og som oppebæres af en fysisk person, der er  

 hjemmehørende i Danmark og har været hjemmehørende i  

 Italien i løbet af de sidste 5 år, der ligger forud for  

 afhændelsen af sådanne aktier eller rettigheder.
6. En fysisk person, der er hjemmehørende i en  

 kontraherende stat og umiddelbart derefter bliver hjemmehørende i den  

 anden kontraherende stat, kan af den førstnævnte stat betragtes,  

 som om han har afhændet aktier og kan beskattes af denne stat af  

 fortjeneste på sådanne aktier indtil tidspunktet for  

 ændring af skattemæssigt hjemsted.
I sådant tilfælde  

 kan den fysiske person vælge i den anden kontraherende stat i sin  

 selvangivelse for afhændelsesåret at være skattepligtig,  

 som om han havde købt aktierne for et beløb, der svarer til det  

 beløb, der er anvendt som salgspris i den førstnævnte  

 stat, da den foretog dens endelige påligning af  

 kapitalgevinstskatten.
 7. Med hensyn til fortjeneste, som oppebæres af det  

 danske, norske og svenske luftfartskonsortium Scandinavian Airlines System  

 (SAS), skal bestemmelserne i stykke 3 kun finde anvendelse på den del  

 af fortjenesten, som svarer til den andel i dette konsortium, der ejes af Det  

 Danske Luftfartsselskab (DDL), den danske partner i Scandinavian Airlines  

 System (SAS).
Artikel 14 FRIT ERHVERV 1. Indkomst, der oppebæres af en person, der er  

 hjemmehørende i en kontraherende stat, ved frit erhverv eller ved  

 anden virksomhed af selvstændig karakter, kan kun beskattes i denne  

 stat, medmindre han har et fast sted, som til stadighed står til  

 rådighed for ham i den anden kontraherende stat med henblik på  

 udøvelse af hans virksomhed.
Hvis han har et sådant fast sted,  

 kan indkomsten beskattes i den anden stat, men kun den del deraf, som kan  

 henføres til dette faste sted.
 2. Udtrykket »frit erhverv« omfatter især  

 selvstændig videnskabelig, litterær, kunstnerisk, uddannelses-  

 eller undervisningsmæssig virksomhed samt selvstændig virksomhed  

 som læge, advokat, ingeniør, arkitekt, tandlæge og  

 revisor.
Artikel 15 PERSONLIGT ARBEJDE I TJENESTEFORHOLD 1. Såfremt bestemmelserne i artiklerne 16, 18 og 19  

 ikke medfører andet, kan gage, løn og andet lignende vederlag,  

 som oppebæres af en person, der er hjemmehørende i en  

 kontraherende stat, for personligt arbejde i tjenesteforhold, kun beskattes i  

 denne stat, medmindre arbejdet er udført i den anden kontraherende  

 stat.
Er arbejdet udført der, kan det vederlag, som oppebæres  

 herfor, beskattes i denne anden stat.
 2. Uanset bestemmelserne i stykke 1 kan vederlag, som  

 oppebæres af en person, der er hjemmehørende i en kontraherende  

 stat, for personligt arbejde i tjenesteforhold udført i den anden  

 kontraherende stat, kun beskattes i den førstnævnte stat,  

 hvis:
a)	modtageren opholder sig i den anden stat i en eller flere perioder,  

 der tilsammen ikke overstiger 183 dage i enhver 12-måneders periode,  

 der begynder eller ender i det pågældende skatteår, og b)	vederlaget betales af eller for en arbejdsgiver, der er  

 hjemmehørende i den førstnævnte stat, og c)	vederlaget ikke påhviler et fast driftssted eller et fast  

 sted, som arbejdsgiveren har i den anden stat.
 3. Uanset de foranstående bestemmelser i denne  

 artikel kan vederlag for personligt arbejde i tjenesteforhold, som  

 udføres om bord på et skib eller luftfartøj, der anvendes  

 i international trafik, kun beskattes i den kontraherende stat, hvor  

 foretagendets virkelige ledelse har sit sæde.
 4. I tilfælde, hvor en person, der er  

 hjemmehørende i Danmark, oppebærer vederlag for personligt  

 arbejde i tjenesteforhold, som udføres om bord på et  

 luftfartøj, der anvendes i international trafik af konsortiet  

 Scandinavian Airlines System (SAS), kan sådant vederlag kun beskattes i  

 Danmark.
Artikel 16 BESTYRELSESHONORARER Bestyrelseshonorarer og andre lignende vederlag, som  

 oppebæres af en person, der er hjemmehørende i en kontraherende  

 stat, i hans egenskab af medlem af bestyrelsen for et selskab, der er  

 hjemmehørende i den anden kontraherende stat, kan beskattes i denne  

 anden stat.
Artikel 17 KUNSTNERE OG SPORTSFOLK 1. Uanset bestemmelserne i artiklerne 14 og 15 kan  

 indkomst, som oppebæres af en person, der er hjemmehørende i en  

 kontraherende stat, som optrædende kunstner, såsom teater-,  

 film-, radio- eller fjernsynskunstner, eller musiker eller som sportsmand,  

 ved hans personligt udøvede virksomhed som sådan i den anden  

 kontraherende stat, beskattes i denne anden stat.
 2. I tilfælde, hvor indkomst ved personlig  

 virksomhed, som udøves i egenskab af optrædende kunstner eller  

 sportsmand, ikke tilfalder kunstneren eller sportsmanden selv, men en anden  

 person, kan denne indkomst, uanset bestemmelserne i artiklerne 7, 14 og 15,  

 beskattes i den kontraherende stat, hvor kunstnerens eller sportsmandens  

 virksomhed udøves.
 3. Bestemmelserne i stykke 1 og 2 skal ikke finde  

 anvendelse på indkomst, der oppebæres ved virksomhed, som  

 udøves i en kontraherende stat af kunstnere eller sportsmænd,  

 hvis besøget i denne stat væsentligt er støttet af  

 offentlige midler fra den anden kontraherende stat eller en dertil  

 hørende politisk eller administrativ underafdeling eller lokal  

 myndighed.
Artikel 18 PENSIONER OG LIGNENDE BETALINGER 1. Såfremt bestemmelserne i artikel 19, stykke 2,  

 ikke medfører andet, kan pensioner, livrenter og andre lignende  

 vederlag, der udbetales til en person, der er hjemmehørende i en  

 kontraherende stat, kun beskattes i denne stat.
 2. Uanset bestemmelserne i stykke 1 kan ydelser, som  

 modtages af en fysisk person, der er hjemmehørende i en kontraherende  

 stat, i henhold til den sociale sikringslovgivning i den anden kontraherende  

 stat, kun beskattes i denne anden stat.
 Ydelser, som modtages i henhold til den sociale  

 sikringslovgivning i en af de kontraherende stater, skal beskattes i  

 overensstemmelse med bestemmelserne i den første sætning i dette  

 stykke, men kun hvis der ikke er betalt bidrag dertil.
3. I tilfælde, hvor en fysisk person var  

 hjemmehørende i en kontraherende stat i en periode på 5 år  

 eller mere og er blevet hjemmehørende i den anden kontraherende stat,  

 skal bestemmelserne i stykke 1 ikke berøre den  

 førstnævnte stats ret til i henhold til dens nationale  

 lovgivning at beskatte pensioner, livrenter og andre lignende vederlag, der  

 tilfalder en sådan fysisk person fra denne stat.
Denne bestemmelse skal  

 kun finde anvendelse på fysiske personer, der er statsborgere i den  

 kontraherende stat, hvorfra betalingerne hidrører, forudsat at  

 sådanne fysiske personer ikke er statsborgere i den anden kontraherende  

 stat.
 4. Udtrykket »livrente« betyder en fastsat sum, der er  

 periodisk betalbar til fastsatte tidspunkter, enten for livstid eller for et  

 bestemt tidsrum eller et tidsrum, som lader sig bestemme, i henhold til en  

 forpligtelse til at præstere disse betalinger mod rimeligt og fuldt  

 vederlag i penge eller penges værdi.
Artikel 19 OFFENTLIGT HVERV 1.	a)	Gage, løn, og andet lignende vederlag, undtagen  

 pensioner, der udbetales af en kontraherende stat, eller en dertil  

 hørende politisk eller administrativ underafdeling eller lokal  

 myndighed til en fysisk person for udførelse af hverv for denne stat  

 eller underafdeling eller myndighed, kan kun beskattes i denne stat.
 b)	Sådan gage, løn og andet lignende vederlag kan  

 imidlertid kun beskattes i den anden kontraherende stat, hvis hvervet er  

 udført i denne stat, og den pågældende er en i denne stat  

 hjemmehørende person, som:
(i)	er statsborger i denne stat, uden at være statsborger i  

 den førstnævnte stat; eller (ii)	ikke blev hjemmehørende i denne stat alene med det  

 formål at udføre hvervet.
 2.	a)	Enhver pension, som udbetales af en kontraherende stat eller  

 en dertil hørende politisk eller administrativ underafdeling eller  

 lokal myndighed, eller fra midler tilvejebragt af disse, til en fysisk person  

 for udførelse af hverv for denne stat eller underafdeling eller  

 myndighed, kan kun beskattes i denne stat.
 b)	En sådan pension kan imidlertid kun beskattes i den anden  

 kontraherende stat, hvis modtageren er hjemmehørende i og statsborger  

 i denne stat, uden at være statsborger i den førstnævnte  

 stat.
 3. Bestemmelserne i artiklerne 15, 16 og 18 skal finde  

 anvendelse på gage, løn og andet lignende vederlag, og på  

 pensioner, der udbetales for udførelse af hverv i forbindelse med  

 erhvervsvirksomhed, der drives af en kontraherende stat eller en dertil  

 hørende politisk eller administrativ underafdeling eller lokal  

 myndighed.
Artikel 20 PROFESSORER OG LÆRERE Vederlag, som modtages for undervisning eller forskning af  

 en professor eller lærer, der aflægger et midlertidigt  

 besøg i en kontraherende stat med det formål at undervise eller  

 forske ved et universitet eller anden lignende undervisningsinstitution i en  

 periode på under et år, og som er eller umiddelbart forud for sit  

 besøg var hjemmehørende i den anden kontraherende stat, kan kun  

 beskattes i den anden kontraherende stat.
Artikel 21 STUDERENDE Beløb, som modtages med henblik på underhold,  

 studium eller uddannelse af en studerende eller en erhvervspraktikant, der er  

 eller som umiddelbart før han besøger en kontraherende stat var  

 hjemmehørende i den anden kontraherende stat, og som opholder sig i  

 den førstnævnte stat udelukkende i studie- eller  

 uddannelsesøjemed, skal ikke beskattes i denne stat, under  

 forudsætning af at sådanne beløb hidrører fra  

 kilder uden for denne stat.
Artikel 22 VIRKSOMHED I FORBINDELSE MED FORUNDERSØGELSER,  

 EFTERFORSKNING ELLER UDVINDING AF KULBRINTER 1. Uanset bestemmelserne i artiklerne 5 og 14 skal en  

 person, der er hjemmehørende i en kontraherende stat, og som  

 udøver virksomhed i forbindelse med forundersøgelser,  

 efterforskning eller udvinding af kulbrinter beliggende i den anden  

 kontraherende stat, med hensyn til sådan virksomhed anses for at  

 udøve virksomhed i denne anden kontraherende stat gennem et der  

 beliggende fast driftssted eller fast sted.
2. Bestemmelserne i stykke 1 skal ikke finde anvendelse i  

 tilfælde, hvor virksomheden udøves i en periode eller perioder,  

 der tilsammen ikke overstiger 30 dage inden for enhver 12-måneders  

 periode.
Ved anvendelsen af dette stykke skal imidlertid virksomhed  

 udøvet af et foretagende, der er forbundet med et andet foretagende,  

 som omhandlet i artikel 9, anses som udøvet af det foretagende, med  

 hvilket det er forbundet, hvis den pågældende virksomhed er  

 væsentlig den samme som den, der udøves af det sidstnævnte  

 foretagende.
3. Uanset bestemmelserne i stykke 1 og 2 skal  

 boreplatform-virksomhed udøvet ud for kysten kun udgøre et fast  

 driftssted, hvis virksomheden udøves i en periode eller perioder, der  

 tilsammen overstiger 365 dage inden for enhver 18-måneders periode.
Ved  

 anvendelsen af dette stykke skal imidlertid virksomhed udøvet af et  

 foretagende, der er forbundet med et andet foretagende, som omhandlet i  

 artikel 9, anses som udø- vet af det foretagende, med hvilket det er  

 forbundet, hvis den pågældende virksomhed er væsentlig den  

 samme som den, der udøves af det sidstnævnte foretagende.
 4. Uanset bestemmelserne i stykke 1 og 2 kan fortjeneste  

 ved transport med skibe eller luftfartøjer af forsyninger eller  

 mandskab til et sted, hvor der udøves virksomhed ud for kysten i  

 forbindelse med forundersøgelser, efterforskning eller udvinding af  

 kulbrinter i den anden kontraherende stat, eller ved drift af  

 bugserbåde og lignende fartøjer i forbindelse med sådan  

 virksomhed, kun beskattes i den kontraherende stat, hvor foretagendets  

 virkelige ledelse har sit sæde.
 5. Gage, løn og andet lignende vederlag, som  

 oppebæres af en fysisk person, der er hjemmehørende i en  

 kontraherende stat, for personligt arbejde i tjenesteforhold udført om  

 bord på et skib eller luftfartøj, bugserbåd eller  

 fartøj, som omhandlet i stykke 4, skal beskattes i overensstemmelse  

 med artikel 15, stykke 3.
6. Uanset bestemmelserne i artikel 13 skal fortjeneste  

 på boreplatforme, der anvendes i forbindelse med den i stykke 3  

 nævnte virksomhed, og som anses for oppebåret af en person, der  

 er hjemmehørende i en kontraherende stat, når  

 platform-virksomheden ophører med at være skattepligtig i den  

 anden kontraherende stat, være fritaget for beskatning i denne anden  

 stat.
Ved anvendelsen af dette stykke betyder udtrykket »fortjeneste« det  

 beløb, hvormed salgsværdien på tidspunktet for  

 overførslen overstiger restværdien på dette tidspunkt  

 forhøjet med enhver foretagen nedskrivning.
Artikel 23 ANDRE INDKOMSTER 1. Indkomster, som oppebæres af en person, der er  

 hjemmehørende i en kontraherende stat, og som ikke er behandlet i de  

 forudgående artikler i denne overenskomst, kan, uanset hvorfra de  

 hidrører, kun beskattes i denne stat.
2. Bestemmelserne i stykke 1 skal ikke finde anvendelse  

 på anden indkomst end indkomst af fast ejendom, som defineret i artikel  

 6, stykke 2, hvis den i en kontraherende stat hjemmehørende modtager  

 af sådan indkomst driver erhvervsvirksomhed i den anden kontraherende  

 stat gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den rettighed  

 eller det formuegode, som ligger til grund for den udbetalte indkomst, har  

 direkte forbindelse med et sådant fast driftssted eller fast sted.
I  

 så fald kan indkomsten beskattes i den anden kontraherende stat i  

 overensstemmelse med dens egen lovgivning.
3. I tilfælde, hvor en særlig  

 forbindelse mellem den person, som omhandlet i stykke 1, og en anden person,  

 eller mellem disse og en tredje person, har bevirket, at  

 indkomstbeløbet, som omhandlet i stykke 1, overstiger det eventuelle  

 beløb, som ville være blevet aftalt mellem dem, hvis en  

 sådan forbindelse ikke havde foreligget, skal bestemmelserne i denne  

 artikel kun finde anvendelse på det sidstnævnte beløb.
I  

 så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 skyldig hensyntagen til de øvrige bestemmelser i denne  

 overenskomst.
KAPITEL IV OPHÆVELSE AF DOBBELTBESKATNING Artikel 24 OPHÆVELSE AF DOBBELTBESKATNING 1. Der er enighed om, at dobbeltbeskatning skal  

 undgås i overensstemmelse med de følgende stykker i denne  

 artikel.
 2. For Italiens vedkommende: Hvis en person, der er  

 hjemmehørende i Italien, oppebærer indkomster der kan beskattes  

 i Danmark, kan Italien ved ansættelsen af de indkomstskatter, der er  

 opregnet i artikel 2 i denne overenskomst, medregne sådanne indkomster  

 i grundlaget for disse skatters beregning, medmindre særlige  

 bestemmelser i denne overenskomst foreskriver andet.
 I så fald skal Italien i de således beregnede  

 skatter fradrage den indkomstskat der er betalt i Danmark, men med et  

 beløb, der ikke overstiger den del af den førnævnte  

 italienske skat, som falder på sådanne indkomster i forhold til  

 hele indkomsten.
 Der skal dog ikke gives noget fradrag, hvis indkomsten i  

 Italien er undergivet en endelig kildeskat efter anmodning fra modtageren af  

 den nævnte indkomst i overensstemmelse med den italienske  

 lovgivning.
 3. For Danmarks vedkommende:
a)	Medmindre bestemmelserne i litra c) medfører andet, skal  

 Danmark i tilfælde, hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kan beskattes i Italien, indrømme fradrag i den  

 pågældende persons skat af indkomsten med et beløb  

 svarende til den indkomstskat, som er betalt i Italien; b)	fradraget skal imidlertid ikke kunne overstige den del af  

 indkomst-skatten, som beregnet inden fradraget er givet, der svarer til den  

 indkomst, som kan beskattes i Italien; c)	i tilfælde, hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kun kan beskattes i Italien, kan Danmark medregne denne indkomst  

 i beskatningsgrundlaget, men skal i indkomstskatten tillade fradraget den del  

 af indkomstskatten, som kan henføres til den indkomst, der  

 hidrører fra Italien.
KAPITEL V SPECIELLE BESTEMMELSER Artikel 25 IKKE-DISKRIMINERING 1. Statsborgere i en kontraherende stat skal ikke i den  

 anden kontraherende stat kunne undergives nogen beskatning eller dermed  

 forbundne krav, som er anderledes eller mere byrdefulde end den beskatning og  

 dermed forbundne krav, som statsborgere i denne anden stat under samme  

 forhold, særligt med hensyn til skattemæssigt hjemsted, er eller  

 måtte blive undergivet.
Uanset bestemmelserne i artikel 1 skal denne  

 bestemmelse også finde anvendelse på personer, der ikke er  

 hjemmehørende i en af eller begge de kontraherende stater.
2. Beskatningen af et fast driftssted, som et foretagende  

 i en kontraherende stat har i den anden kontraherende stat, må ikke  

 være mindre fordelagtig i denne anden stat end beskatningen af  

 foretagender i denne anden stat, der driver samme virksomhed.
Denne  

 bestemmelse skal ikke kunne fortolkes som forpligtende en kontraherende stat  

 til at indrømme personer, der er hjemmehørende i den anden  

 kontraherende stat, de personlige skattemæssige begunstigelser,  

 lempelser og nedsættelser, som den som følge af  

 ægteskabelig stilling eller forsørgerpligt over for familie  

 indrømmer personer, der er hjemmehørende inden for dens eget  

 område.
3. Medmindre bestemmelserne i artikel 9, stykke 1, artikel  

 11, stykke 8, eller artikel 12, stykke 7, finder anvendelse, skal renter,  

 royalties og andre udbetalinger, der betales af et foretagende i en  

 kontraherende stat til en person, der er hjemmehørende i den anden  

 kontraherende stat, kunne fratrækkes ved opgørelsen af et  

 sådant foretagendes skattepligtige indkomst under samme betingelser,  

 som hvis de var blevet betalt til en person, der er hjemmehørende i  

 den førstnævnte stat.
På samme måde skal enhver  

 gæld, som et foretagende i en kontraherende stat har til en person, der  

 er hjemmehørende i den anden kontraherende stat, kunne  

 fratrækkes ved opgørelsen af et sådant foretagendes  

 skattepligtige formue under samme betingelser, som hvis gælden var  

 blevet stiftet over for en person, der er hjemmehørende i den  

 førstnævnte stat.
 4. Foretagender i en kontraherende stat, hvis kapital helt  

 eller delvis ejes eller kontrolleres, direkte eller indirekte, af en eller  

 flere personer, der er hjemmehørende i den anden kontraherende stat,  

 skal ikke i den førstnævnte stat kunne undergives nogen  

 beskatning eller dermed forbundne krav, som er anderledes eller mere  

 byrdefulde end den beskatning og dermed forbundne krav, som andre tilsvarende  

 foretagender i den førstnævnte stat er eller måtte blive  

 undergivet.
 5. Uanset bestemmelserne i artikel 2 skal bestemmelserne i  

 denne artikel finde anvendelse på skatter af enhver art og  

 betegnelse.
Artikel 26 FREMGANGSMÅDEN VED INDGÅELSE AF GENSIDIGE  

 AFTALER 1. I tilfælde, hvor en person mener, at  

 foranstaltninger truffet af en af eller begge de kontraherende stater, for  

 ham medfører eller vil medføre en beskatning, som ikke er i  

 overensstemmelse med bestemmelserne i denne overenskomst, kan han, uanset  

 hvilke retsmidler der måtte være fastsat i disse staters interne  

 lovgivning, indbringe sin sag for den kompetente myndighed i den  

 kontraherende stat, hvor han er hjemmehørende eller, hvis  

 tilfældet er omfattet af artikel 25, stykke 1, for den kompetente  

 myndighed i den kontraherende stat, hvor han er statsborger.
Sagen skal  

 indbringes inden to år fra den dag, hvor der er givet ham den  

 første underretning om den foranstaltning, der medfører en  

 beskatning, som ikke er i overensstemmelse med bestemmelserne i  

 overenskomsten.
2. Den kompetente myndighed skal, hvis indsigelsen synes  

 at være berettiget, og hvis den ikke selv kan nå frem til en  

 rimelig løsning, søge at løse sagen ved gensidig aftale  

 med den kompetente myndighed i den anden kontraherende stat med henblik  

 på at undgå en beskatning, der ikke er i overensstemmelse med  

 overenskomsten.
Enhver indgået aftale skal gennemføres uden  

 hensyn til, hvilke tidsfrister der måtte gælde ifølge de  

 kontraherende staters interne lovgivning.
 3. De kontraherende staters kompetente myndigheder skal  

 søge ved gensidig aftale at løse vanskeligheder eller  

 tvivlsspørgsmål, der måtte opstå med hensyn til  

 fortolkningen eller anvendelsen af overenskomsten.
4. De kontraherende staters kompetente myndigheder kan  

 træde i direkte forbindelse med hinanden med henblik på  

 indgåelse af en aftale i overensstemmelse med de foranstående  

 stykker.
Når det skønnes ønskeligt for tilvejebringelsen  

 af en aftale, at der finder en mundtlig forhandling sted, kan en sådan  

 finde sted i et udvalg bestående af repræsentanter for de  

 kontraherende staters kompetente myndigheder.
Artikel 27 UDVEKSLING AF OPLYSNINGER 1. De kontraherende staters kompetente myndigheder skal  

 udveksle sådanne oplysninger, som er nødvendige for at  

 gennemføre bestemmelserne i denne overenskomst eller i de  

 kontraherende staters interne lovgivning vedrørende skatter, der  

 omfattes af overenskomsten, i det omfang denne beskatning ikke strider mod  

 overenskomsten, og for at forhindre skatteunddragelse.
Udvekslingen af  

 oplysninger er ikke begrænset af artikel 1. Alle oplysninger, der  

 modtages af en kontraherende stat, skal behandles som hemmelige på  

 samme måde som oplysninger, der er indhentet i henhold til denne stats  

 interne lovgivning, og må kun meddeles til personer eller myndigheder  

 (herunder domstole og forvaltningsmyndigheder), der er beskæftiget med  

 ligning, opkrævning, inddrivelse, retsforfølgning med hensyn  

 til, eller klageafgørelser i forbindelse med de skatter, der er  

 omfattet af overenskomsten.
Sådanne personer eller myndigheder må  

 kun benytte oplysningerne til de nævnte formål.
De kan meddele  

 oplysningerne under offentlige retshandlinger eller i  

 retsafgørelser.
 2. Bestemmelserne i stykke 1 skal i intet tilfælde  

 kunne fortolkes således, at der pålægges en kontraherende  

 stat en pligt til:
a)	at udføre forvaltningsakter, der strider mod denne eller den  

 anden kontraherende stats lovgivning og forvaltningspraksis; b)	at meddele oplysninger, som ikke kan indhentes i henhold til denne  

 eller den anden kontraherende stats lovgivning eller normale  

 forvaltningspraksis; c)	at meddele oplysninger, som ville røbe nogen  

 erhvervsmæssig, forretningsmæssig, industriel, kommerciel eller  

 faglig hemmelighed eller fremstillingsmetode, eller oplysninger, hvis  

 offentliggørelse ville stride mod almene interesser (ordre  

 public).
Artikel 28 MEDLEMMER AF DIPLOMATISKE REPRÆSENTATIONER OG  

 KONSULÆRE EMBEDER Intet i denne overenskomst skal berøre de  

 skattemæssige begunstigelser, som medlemmer af diplomatiske  

 repræsentationer eller konsulære embeder nyder i henhold til  

 folkerettens almindelige regler eller særlige aftaler.
Artikel 29 TERRITORIAL UDVIDELSE 1. Denne overenskomst kan enten i sin helhed eller med de  

 fornødne ændringer udvides til enhver del af de kontraherende  

 staters område, som udtrykkeligt er holdt uden for denne overenskomsts  

 anvendelse, eller til enhver stat eller ethvert område, for hvis  

 internationale forbindelser Danmark eller Italien er ansvarlig, og som  

 påligner skatter af væsentlig samme art som de skatter, på  

 hvilke overenskomsten finder anvendelse.
Enhver sådan udvidelse skal  

 have virkning fra det tidspunkt og være undergivet sådanne  

 ændringer og betingelser, herunder betingelser vedrørende  

 opsigelse, som måtte blive fastsat og aftalt mellem de kontraherende  

 stater i noter, der skal udveksles ad diplomatisk vej, eller på enhver  

 anden måde, der er i overensstemmelse med deres  

 forfatningsmæssige regler.
 2. Medmindre de kontraherende stater aftaler andet, skal  

 opsigelsen af overenskomsten af en af dem i henhold til artikel 32, på  

 den måde som er angivet i nævnte artikel, også bringe  

 anvendelsen af overenskomsten til ophør på enhver del af de  

 kontraherende staters område, eller på enhver stat eller ethvert  

 område, til hvilken den er blevet udvidet i henhold til denne  

 artikel.
Artikel 30 TILBAGEBETALING 1. Skatter, der er indeholdt ved kilden i en kontraherende  

 stat, vil blive tilbagebetalt efter anmodning fra skatteyderen eller fra den  

 stat, hvor han er hjemmehørende, hvis retten til at opkræve de  

 nævnte skatter berøres af bestemmelserne i denne  

 overenskomst.
 2. Ansøgninger om tilbagebetaling, som skal  

 indgives inden for den tidsfrist, der er fastsat i lovgivningen i den  

 kontraherende stat, der er forpligtet til at foretage tilbagebetalingen, skal  

 være ledsaget af en officiel attest fra den kontraherende stat, hvor  

 skatteyderen er hjemmehørende, og som bekræfter, at de  

 betingelser, der kræves for at være berettiget til de  

 indrømmelser, der er bestemt i denne overenskomst, er til stede.
 3. De kontraherende staters kompetente myndigheder skal  

 ved gensidig aftale fastsætte de nærmere regler for  

 gennemførelsen af denne artikel i overensstemmelse med bestemmelserne  

 i artikel 26 i denne overenskomst.
KAPITEL VI SLUTBESTEMMELSER Artikel 31 IKRAFTTRÆDEN 1. Denne overenskomst skal ratificeres eller  

 tiltrædes i overensstemmelse med de forfatningsmæssige regler i  

 hver af de kontraherende stater.
De kontraherende stater skal udveksle  

 ratifikations- eller tiltrædelsesdokumenterne i København  

 så hurtigt som muligt.
2. Overenskomsten skal træde i kraft efter  

 udvekslingen af ratifikations- eller tiltrædelsesdokumenterne, og dens  

 bestemmelser skal have virkning a)	med hensyn til vederlag, som omhandlet i artikel 19, stykke 1, litra  

 b) i denne overenskomst, fra den 1. januar 1993; og b)	i alle andre tilfælde på skattepligtig indkomst for  

 enhver skattepligtsperiode, som begynder den 1. januar, der følger  

 efter det år, i hvilket overenskomsten træder i kraft, eller  

 senere.
 3. Den gældende overenskomst til undgåelse af  

 dobbeltbeskatning for så vidt angår indkomst- og formueskatter og  

 forhindring af skatteunddragelse, underskrevet i København den 26.  

 februar 1980, med ændringer, ophæves og skal ophøre med at  

 have virkning fra den dato, på hvilken denne overenskomst får  

 virkning i overensstemmelse med bestemmelserne i stykke 2.
Artikel 32 OPSIGELSE Denne overenskomst skal forblive i kraft indtil videre,  

 men enhver af de kontraherende stater kan ad diplomatisk vej give skriftlig  

 meddelelse om opsigelse til den anden stat mindst 6 måneder før  

 udløbet af ethvert kalenderår.
I så fald skal  

 overenskomsten ophøre med at have virkning for så vidt  

 angår skattepligtig indkomst for enhver skattepligtsperiode, som  

 begynder den 1. januar i det kalenderår, der følger efter det  

 år, i hvilket meddelelsen om opsigelsen er givet, eller senere.
 TIL BEKRÆFTELSE HERAF har de undertegnede, dertil  

 behørigt befuldmægtigede af deres respektive regeringer,  

 underskrevet denne overenskomst.
 Udfærdiget i to eksemplarer i København, den  

 5. maj 1999, på dansk, italiensk og engelsk, således at alle  

 tekster har lige gyldighed undtagen i tvivlstilfælde, hvor den engelske  

 tekst skal være afgørende.
For Kongeriget Danmarks Regering Peter Loft For Den Italienske Republiks Regering Giacomo Ivancich Biaggini TILLÆGSPROTOKOL til overenskomsten mellem Regeringen i Kongeriget Danmark  

 og Regeringen i Den Italienske Republik til undgåelse af  

 dobbeltbeskatning for så vidt angår indkomstskatter og  

 forhindring af skatteunddragelse.
 Ved undertegnelsen af overenskomsten, der i dag er  

 indgået mellem Regeringen i Regeringen i Kongeriget Danmark og  

 Regeringen i Den Italienske Republik til undgåelse af dobbeltbeskatning  

 for så vidt angår indkomstskatter og forhindring af  

 skatteunddragelse, er de undertegnede blevet enige om følgende  

 tillægsbestemmelser, som skal udgøre en integrerende del af den  

 nævnte overenskomst.
 Der er enighed om:
 1. For så vidt angår artikel 5, stykke 4, skal  

 et foretagende i en kontraherende stat ikke anses for at have et fast  

 driftssted i den anden kontraherende stat, hvis repræsentantens  

 virksomhed er begrænset til sådan virksomhed som er nævnt i  

 stykke 3 i denne artikel, og som, hvis den var udøvet gennem et fast  

 forretningssted, ikke ville gøre dette faste forretningssted til et  

 fast driftssted i henhold til bestemmelserne i dette stykke.
 2. For så vidt angår artikel 7, stykke 3,  

 betyder udtrykket »omkostninger, som er afholdt for det faste driftssted«  

 omkostninger, som er direkte forbundet med det faste driftssteds  

 virksomhed.
 3. For så vidt angår artikel 8, stykke 1, skal  

 fortjeneste ved driften af skibe eller luftfartøjer i international  

 trafik omfatte fortjeneste ved brug, rådighedsstillelse, eller udleje  

 af containere (herunder anhængere, pramme og lignende udstyr til  

 transport af containere), der anvendes til transport af varer i international  

 trafik.
 4. For så vidt angår artikel 10, stykke 2,  

 litra a), skal denne bestemmelse ikke være til hinder for en mere  

 gunstig behandling i overensstemmelse med Direktiv 90/435/EØF,  

 Rådets Direktiv om en fælles beskatningsordning for moder- og  

 datterselskaber fra forskellige medlemsstater med eventuelle ændringer,  

 og som i alle tilfælde skal finde anvendelse så længe  

 nævnte Direktiv forbliver med at være i kraft.
 5. For så vidt angår artikel 10, stykke 4,  

 artikel 11, stykke 6, artikel 12, stykke 5 og artikel 23, stykke 2, kan den  

 sidste sætning deri ikke fortolkes således, at principperne der  

 er fastsat i artiklerne 7 og 14 ikke skal følges.
 6. For så vidt angår artikel 13, stykke 3,  

 omfatter fortjeneste ved afhændelse af rørlig ejendom, der  

 knytter sig til driften af skibe eller luftfartøjer, fortjeneste ved  

 afhændelse af containere (herunder anhængere, pramme og lignende  

 udstyr til transport af containere), der anvendes til transport af varer i  

 international trafik.
 7. For så vidt angår artikel 26, stykke 1,  

 betyder udtrykket »uanset hvilke retsmidler der måtte være  

 fastsat i intern lovgivning«, at ordningen med indgåelse af gensidige  

 aftaler ikke træder i stedet for de nationale  

 klagebehandlingsprocedurer, som i alle tilfælde skal påbegyndes  

 som en foreløbig foranstaltning, når klagen står i  

 forbindelse med påligning af skatter, der ikke er i overensstemmelse  

 med denne overenskomst.
 8. Bestemmelserne i artikel 30, stykke 3, skal ikke hindre  

 de kontraherende staters kompetente myndigheder i ved gensidig aftale at  

 fastsætte andre regler for gennemførelsen af de  

 begrænsninger, der er foreskrevet i denne overenskomst.
 TIL BEKRÆFTELSE HERAF har de undertegnede, dertil  

 behørigt befuldmægtigede af deres respektive regeringer,  

 underskrevet denne tillægsprotokol.
 Udfærdiget i to eksemplarer i København, den  

 5. maj 1999, på dansk, italiensk og engelsk, således at alle  

 tekster har lige gyldighed undtagen i tvivlstilfælde, hvor den engelske  

 tekst skal være afgørende.
For Kongeriget Danmarks Regering Peter Loft For Den Italienske Republiks Regering Giacomo Ivancich Biaggini Bemærkninger til lovforslaget.
 Almindelige bemærkninger.
Formålet med lovforslaget er at bemyndige regeringen  

 til at tiltræde en ny dobbeltbeskatningsoverenskomst mellem Danmark og  

 Italien og dermed gennemføre dens bestemmelser i Danmark, når  

 overenskomstens betingelser herfor er opfyldt.
Overenskomsten afløser  

 en overenskomst, som blev indgået i 1980 og ændret i 1988, og som  

 nu er forældet.
Dobbeltbeskatningsoverenskomsten har til formål at  

 undgå international dobbeltbeskatning som følge af, at  

 både Danmark og Italien beskatter en person eller et selskab af den  

 samme indkomst.
Dette sker typisk, når en person eller et selskab, der  

 er hjemmehørende i den ene stat, modtager indkomst fra den anden  

 stat.
Både Danmark og Italien beskatter efter  

 globalindkomstprincippet.
En person, som er hjemmehørende i Danmark  

 (hhv.
Italien), er fuldt skattepligtig til Danmark (hhv.
Italien), d.v.s.  

 skattepligtig af samtlige sine indkomster, uanset hvorfra i verden, de  

 måtte hidrøre.
Samtidig har begge lande regler om begrænset  

 skattepligt.
Hvis eksempelvis en person eller et selskab, som er  

 hjemmehørende i Italien, modtager indkomster fra kilder i Danmark, vil  

 Danmark efter reglerne i begrænset skattepligt i kildeskatteloven eller  

 selskabsskatteloven beskatte denne indkomst.
Imidlertid vil modtageren  

 også være skattepligtig af den pågælende indkomst i  

 Italien (globalindkomstprincippet), og der vil hermed foreligge et  

 tilfælde af dobbeltbeskatning.
Det samme gælder med modsat  

 fortegn, hvis indkomsten går fra Italien til Danmark.
Den foreliggende dobbeltbeskatningsoverenskomst indeholder  

 regler for, hvornår Danmark hhv.
Italien kan beskatte indkomst, som en  

 person, der er hjemmehørende i den ene stat (bopælsstaten),  

 modtager fra den anden stat (kildestaten). For kildestatens vedkommende er  

 der tale om, at denne stat indskrænker eller helt frafalder sin  

 begrænsede skattepligt på indkomster, der tilflyder en modtager i  

 den anden stat.
For bopælsstaten kan der ligeledes være tale om  

 begrænsninger i beskatningsretten, ligesom bopælsstaten skal  

 anvende den metode for lempelse af dobbeltbeskatning, som overenskomsten  

 foreskriver, jfr. nedenfor Det bemærkes, at overenskomsten ikke i sig selv  

 giver Danmark ret til at beskatte en given indkomst.
Hvis Danmark skal  

 beskatte en indkomst, som flyder til eller fra Italien, skal der være  

 hjemmel til dette såvel i den interne danske skattelovgivning som i  

 dobbeltbeskatningsoverenskomsten.
Dobbeltbeskatningsoverenskomsten kan  

 således godt tillægge Danmark beskatningsretten til en bestemt  

 type indkomst, men Danmark kan kun udnytte denne beskatningsret i det omfang,  

 at der i den danske skattelovgivning er hjemmel til at opkræve den  

 pågældende skat.
 Udover regler om fordeling af beskatningsretten indeholder  

 overenskomsten bestemmelser om, hvordan dobbeltbeskatning lempes, den  

 såkaldte metodebestemmelse (overenskomstens artikel 24), og  

 endvidere bl.a. bestemmelser om ikke-diskriminering, bestemmelser om  

 løsning af tvivlsspørgsmål og bestemmelser om  

 administrativ bistand gennem udveksling af oplysninger.
Metodebestemmelsen er nødvendig, fordi  

 dobbeltbeskatningsoverenskomsten ikke i sig selv forhindrer  

 bopælsstaten i at medregne den udenlandske indkomst i sit  

 beskatningsgrundlag.
Dobbeltbeskatningen ophæves først  

 »efterfølgende«.
Lempelsesmetoden er ordinær credit.
Dette  

 indebærer for Danmarks vedkommende, at hvis en person eller et selskab  

 hjemmehørende i Danmark modtager indkomst fra en kilde i Italien, og  

 Italien efter overenskomsten har ret til at beskatte denne indkomst, vil  

 Danmark skulle nedsætte sin skat af indkomsten med den skat, der er  

 betalt i Italien.
Nedsættelsen kan dog ikke overstige den danske skat  

 af den pågældende indkomst.
Samme lempelsesmetode anvendes i de  

 interne danske lempelsesregler, jfr. ligningslovens § 33.
Dobbeltbeskatningsoverenskomsten følger i vidt  

 omfang den model, som er udarbejdet i OECD-regi (OECD-modellen), og som  

 også ligger til grund for det danske forhandlingsoplæg.  

 OECD-modellen er dog på ingen måde bindende for kontraherende  

 stater.
I praksis ses mange afvigelser fra modellen, og en  

 dobbeltbeskatningsoverenskomst må nødvendigvis være et  

 kompromis mellem to landes synspunkter.
Under gennemgangen af overenskomsten  

 nedenfor redegøres for de væsentligste afvigelser fra  

 OECD-modellen.
Lovforslagets økonomiske- og erhvervsmæssige  

 konsekvenser Formålet med en dobbeltbeskatningsoverenskomst  

 mellem to lande er at fjerne de hindringer, som dobbeltbeskatningen kan  

 medføre for udviklingen af økonomiske relationer mellem de to  

 lande.
Virksomheder og personer i det ene land får herved bedre  

 skattemæssige betingelser for investering, etablering eller arbejde i  

 det andet land både som følge af, at dobbeltbeskatning  

 undgås og som følge af større klarhed om de  

 skattemæssige dispositioner.
 Virkningen af den ny overenskomst er begrænset til  

 de områder, hvor der sker ændringer i forhold til den  

 gældende overenskomst.
 De væsentligste ændringer ved overenskomsten  

 for så vidt angår dansk beskatning vedrører renter,  

 beskatning af pensionsudbetalinger og metodebestemmelserne, når der  

 konstateres tilfælde af dobbeltbeskatning.
Renter fra et af landene til en person eller et selskab i  

 det andet land kan efter den nye overenskomst højst beskattes med 10  

 pct. mod tidligere 15 pct.
Den lavere beskatning af renter skønnes at  

 medføre et beskedent merprovenu som følge af en mindre lempelse  

 i den danske skat.
Med den nye overenskomst skal personer  

 hjemmehørende i Italien i fremtiden betale dansk skat af udbetalinger  

 af sociale ydelser og pensioner fra Danmark.
Til gengæld kan Italien  

 beskatte herboende personers udbetalinger af private pensioner og sociale  

 ydelser fra Italien.
Dette forhindrer ikke Danmark i også at beskatte  

 ydelserne, men i så fald skal den danske skat nedsættes med den  

 italienske skat.
 Det foreslås samtidigt, at personer, som senest ved  

 lovforslagets fremsættelse blev hjemmehørende i Italien og  

 modtog pensioner fra Danmark, kun betaler skat af den del af udbetalingerne,  

 der overstiger 50.000 kr. om året.
 I nedenstående oversigt er vist eksempler på  

 beskatningen af pensionsudbetalinger efter de gældende regler og  

 lovforslaget.
 Eksempler på skattebetaling for en person  

 hjemmehørende i Italien med pensions-udbetalinger. 1999.
ALIGN="CENTER">Pensionsudbetaling1) Italiensk skat2).
Gældende regler Dansk skat efter lovforslag Ændring Kr.
 Kr.
 Kr.
 Kr.
150.000 34.680 26.065 -8.615 250.000 71.392 67.505 -3.887 400.000 133.120 147.537 14.417 Anm: skattelettelse.
 1) Private og sociale pensioner.
 2) Omregnet til danske kroner.
 For en person bosat i Italien, der modtager  

 150.000 kr. i pensionsudbetalinger, vil lovforslaget betyde en skattelettelse  

 på ca. 8.600 kr., mens en person med 400.000 kr. i samlet pension  

 får en merskat på ca. 14.000 kr.
 Der findes ikke oplysninger om personkredsen i Italien,  

 der modtager udbetalinger fra private pensionsordninger i Danmark, eller om  

 kredsen af personer i Danmark, der modtager udbetalinger fra private  

 pensionsordninger i Italien.
Den Sociale Sikringsstyrelse har oplyst, at der pr. 1.  

 juli 1999 findes 122 personer i Italien, der modtager social pension fra  

 Danmark.
Antallet af italienske statsborgere bosat i Danmark, der modtager  

 sociale pensioner fra Italien kendes ikke.
Danmarks Statistik opgør  

 antallet af italienske statsborgere over 65 år i Danmark til 70 pr. 1.  

 januar 1999.
 Størrelsen af de private pensioner i de respektive  

 lande kendes ikke, hvorfor der ikke er holdepunkter for et præcist  

 skøn over de provenumæssige virkninger af disse ændringer.  

 Der vil fremkomme et provenutab fra personer bosiddende i Danmark, der  

 modtager italienske pensioner, og som fremover skal betale italiensk skat.  

 Endvidere vil der fremkomme et merprovenu som følge af, at Danmark  

 får beskatningsretten af pensioner her fra landet, der udbetales til  

 personer hjemmehørende i Italien.
 Nettovirkningen af disse ændringer skønnes  

 være begrænset henset til personkredsens størrelse.
Efter den gældende overenskomst skal Danmark give  

 fuld skattelempelse for de italienske skatter, selvom disse i en periode har  

 været nedsat eller undladt opkrævet.
Denne metode ophæves  

 med den ny overenskomst, hvor Danmark alene skal give lempelse for den  

 faktiske italienske skat, dog højst den danske skat af den udenlandske  

 indkomst. Ændringen skønnes at kunne hindre et provenutab i de  

 situationer, hvor Italien i en periode nedsætter eller undlader at  

 opkræve skatter.
 Overenskomsten giver det danske erhvervsliv en klarhed  

 over skattemæssige konsekvenser af økonomiske dispositioner.  

 Derudover skønnes overenskomsten kun i begrænset omfang, at have  

 effekter for dansk erhvervsliv.
Lovforslagets administrative konsekvenser Lovforslaget skønnes ikke at have væsentlige  

 administrative konsekvenser for skattemyndighederne eller for borgerne.
Forholdet til EU-retten Lovforslaget har ikke EU-retlige aspekter.
For god ordens  

 skyld bemærkes, at bestemmelserne om udbyttebeskatning i  

 Overenskomstens artikel 10 respekterer bestemmelserne i EU s  

 moder/datterselskabsdirektiv.
Vurdering af konsekvenser af lovforslag Positive konsekvenser Negative konsekvenser Økonomiske konsekvenser for stat, kommuner og   

 amtskommuner Lovforslagets skønnes at have begrænsede  

 provenumæssige konsekvenser Lovforslagets skønnes at have begrænsede  

 provenumæssige konsekvenser Administrative konsekvenser for stat, kommuner og  

 amtskommuner Ingen væsentlige konsekvenser - Økonomiske konsekvenser for erhvervslivet Klarhed om skattemæssige konsekvenser af  

 økonomiske dispositioner Ingen Administrative konsekvenser for erhvervslivet Ingen væsentlige konsekvenser - Miljømæssige konsekvenser Ingen - Administrative konsekvenser for borgerne Ingen væsentlige konsekvenser - Forholdet til EU-retten Ingen EU-retlige aspekter.
Bemærkninger til lovforslagets  

 enkelte bestemmelser Efter lovforslagets § 1 bemyndiges regeringen  

 til at tiltræde dobbeltbeskatningsoverenskomsten mellem Danmark og  

 Italien.
Overenskomsten er optaget som bilag til lovforslaget, og dens  

 bestemmelser gennemgås nedenfor.
Regeringen vil efter lovens vedtagelse  

 kunne gennemføre overenskomstens bestemmelser i Danmark, når  

 dens betingelser herfor er opfyldt.
Disse betingelser er, at de kontraherende staters  

 regeringer skal udveksle ratifikations- eller tiltrædelsesdokumenter,  

 når de forfatningsmæssige betingelser for overenskomstens  

 ikrafttræden er opfyldt.
Dette vil for Danmarks vedkommende sige, at  

 dette lovforslag er endeligt vedtaget.
Overenskomsten træder i kraft  

 ved udvekslingen af disse dokumenter, og den finder anvendelse fra den  

 skattepligtsperiode, som begynder næstfølgende 1. januar, jfr.  

 overenskomstens artikel 31.
Dobbeltbeskatningsoverenskomsten vil herefter være  

 en del af de to landes skattelovgivning.
Samtidig ophører den  

 hidtidige dobbeltbeskatningsoverenskomst af 1980 med senere ændring med  

 at have virkning.
 De enkelte artikler i den nye dansk-italienske  

 dobbeltbeskatningsoverenskomst har følgende bestemmelser:
 Artikel 1. Personer omfattet af overenskomsten.
Overenskomsten omfatter fysiske eller juridiske personer,  

 der er hjemmehørende (d.v.s. fuldt skattepligtige) i en eller begge  

 stater.
Typisk vil situationen være den, at en person er fuldt  

 skattepligtig til den ene stat (bopælsstaten) og begrænset  

 skattepligtig til den anden stat af indkomster fra denne (kildestaten).
 Artikel 2. Skatter omfattet af overenskomsten.
Artiklen opregner de skatter, der er omfattet af  

 overenskomsten.
Alle danske indkomstskatter er omfattet, uanset om de  

 pålignes af staten, amterne eller kommunerne.
Sociale bidrag (for  

 Danmarks vedkommende arbejdsmarkedsbidraget) er ikke omfattet af  

 overenskomsten.
Overenskomsten omfatter desuden alle skatter af samme  

 eller væsentligt samme art, der efter overenskomstens underskrivelse  

 pålignes som tillæg til eller i stedet for de gældende  

 skatter.
Overenskomsten omfatter ikke formueskatter.
 Artikel 3. Almindelige definitioner.
Artiklen definerer i stk. 1 en række generelle  

 begreber, der anvendes i overenskomsten, og som overalt i overenskomsten har  

 den anførte betydning.
Færøerne og Grønland er  

 specifikt udelukket fra definitionen af Danmark, da skatteområdet er et  

 hjemmestyreanliggende for disse dele af riget.
Udtrykket person omfatter fysiske personer og  

 selskaber samt enhver anden sammenslutning af personer, mens udtrykket  

selskab omfatter enhver sammenslutning af personer, der i  

 skattemæssig henseende behandles som en juridisk person.
Artiklen  

 definerer endvidere udtrykkene foretagende i en kontraherende stat,  

international trafik, kompetent myndighed, og statsborger.
 Endvidere fastsættes i stk. 2, at medmindre  

 andet følger af sammenhængen, skal alle udtryk, som ikke er  

 defineret i overenskomsten, have den betydning, som de har i  

 skattelovgivningen i den stat, der skal anvende overenskomsten.
 Artikel 4. Skattemæssigt hjemsted.
Artiklen fastsætter, hvornår en person i  

 skattemæssig henseende anses for at være  

hjemmehørende i en af de kontraherende stater.
Udtrykket en  

 person, der er hjemmehørende i en kontraherende stat betyder efter  

 stk. 1 en person, der er (fuldt) skattepligtig til den  

 pågældende stat på grund af hjemsted, bopæl,  

 ledelsens sæde eller ethvert andet lignede kriterium.
Imidlertid kan en person være fuldt skattepligtig i  

 begge stater efter disses interne lovgivning (»dobbeltdomicil«), og  

 stk. 2 og stk. 3 opstiller en række kriterier for  

 løsning af dette problem.
Det er nødvendigt at fastslå, i  

 hvilken stat den pågældende person i overenskomstens  

 forstand i en sådan situation er hjemmehørende, den  

 såkaldte bopælsstat, idet dette vil være afgørende  

 for beskatningsrettens fordeling mellem de to stater (bopælsstaten og  

 kildestaten). Man kan i overenskomstens forstand aldrig være  

 hjemmehørende i mere end én stat.
 For fysiske personer afgøres  

 spørgsmålet i henhold til kriterierne i stk. 2, litra a) -  

 d). Kriterierne anvendes i den rækkefølge, de står  

 anført i overenskomsten.
 For selskaber anvendes bestemmelsen i stk. 3. Et  

 selskab, som er fuldt skattepligtigt i begge stater, skal anses for at  

 være hjemmehørende i den stat, hvor den virkelige ledelse har  

 sit sæde.
 Artikel 5. Fast driftssted.
Artikel 5 fastsætter, hvornår  

 erhvervsvirksomhed, som et foretagende i den ene stat udøver i den  

 anden stat, er af en sådan beskaffenhed, at den skal anses for at  

 udgøre et fast driftssted.
Er der tale om fast driftssted, vil  

 kildestaten kunne beskatte den fortjeneste, som det faste driftssted  

 opnår.
Ellers er hovedreglen, at fortjeneste indvundet af et  

 foretagende ved erhvervsvirksomhed i den anden stat kun kan beskattes i  

 bopælsstaten, jfr. artikel 7.
Udtrykket »fast driftssted« omfatter efter stk. 2  

 især et sted hvorfra foretagendet ledes, en filial, et kontor, en  

 fabrik, et værksted, en mine, en olie- eller gaskilde eller et andet  

 sted, hvor naturforekomster udvindes.
Bygge-, anlægs- eller  

 monteringsarbejder udgør dog først et fast driftssted, hvis  

 arbejdet strækker sig over mere end 12 måneder.
Efter interne danske regler udgør et bygge- og  

 anlægsarbejde et fast driftssted allerede fra første dag.  

 12-månedersfristen, som er indeholdt i OECD-modellen, er et gensidigt  

 afkald på beskatning i kildestaten af indkomst ved bygge- og  

 anlægsarbejder af en begrænset varighed.
Sådan indkomst kan  

 herefter kun beskattes i bopælsstaten.
En tilsvarende bestemmelse  

 findes i den eksisterende dansk-italienske  

 dobbeltbeskatnintgsoverenskomst.
Artikel 5, stk. 3, fastslår, at opretholdelse  

 af forskellige hjælpefunktioner ikke i sig selv udgør et fast  

 driftssted, mens stk. 4 og stk. 5 omhandler  

 spørgsmålet om virksomhed udøvet gennem en agent i  

 kildestaten.
Princippet er, at virksomhed udøvet gennem en  

 uafhængig repræsentant ikke udgør et fast driftssted, mens  

 der vil foreligge fast driftssted, hvis repræsentanten har fuldmagt til  

 at indgå aftaler i foretagendets navn.
Der vil dog ikke foreligge fast  

 driftssted, hvis repræsentantens virksomhed er begrænset til  

 indkøb af varer for foretagendet.
Efter de danske skatteregler medfører  

 salgsvirksomhed udelukkende i form af fjernsalg gennem en repræsentant,  

 som ikke er ansat som lønmodtager hos fuldmagtsgiveren, men som har  

 med fuldmagt til at binde denne, ikke, at fuldmagtsgiveren får fast  

 driftssted i Danmark.
En sådan sælger i Danmark vil efter  

 overenskomsten udgøre et fast driftssted for en italiensk  

 fuldmagtsgiver, men Danmark kan efter sin interne lovgivning ikke udnytte  

 denne beskatningsret.
 Endelig fastslås i stk. 6, at det forhold, at  

 et moderselskab i den ene stat har et datterselskab i den anden, ikke i sig  

 selv skal medføre, at det ene selskab anses for et fast driftssted af  

 det andet.
 Artikel 6. Indkomst af fast ejendom.
 Artiklen bestemmer, at indkomst af fast ejendom altid kan  

 beskattes i den stat, hvor den faste ejendom er beliggende.
 Artikel 7. Fortjeneste ved erhvervsvirksomhed.
Stk. 1 fastslår den hovedregel, at fortjeneste  

 ved erhvervsvirksomhed kun kan beskattes i bopælsstaten, medmindre  

 virksomheden udøves gennem et fast driftssted i kildestaten.
Er dette  

 tilfældet, kan kildestaten beskatte den fortjeneste, der kan  

 henføres til det faste driftssted.
Stk. 2-6 indeholder bestemmelser om opgørelsen  

 af den skattepligtige indkomst i et fast driftssted.
Stk. 7  

 fastslår, hvis en fortjeneste omfatter indkomster, der er  

 særskilt omhandlet i andre artikler, skal de pågældende  

 indkomster behandles efter bestemmelserne i disse artikler.
 Artikel 8. Skibs- og luftfart.
Fortjeneste opnået ved drift af skibe eller fly i  

 international trafik kan efter stk. 1 og 2 kun beskattes i den stat,  

 hvor rederiets eller luftfartsselskabets virkelige ledelse har sit  

 sæde.
Det samme gælder efter en protokolbestemmelse fortjeneste  

 ved brug, rådighedsstillelse eller udleje af containere, der anvendes  

 til transport af varer i international trafik.
I stk. 3 er der optaget bestemmelser, hvorefter  

 konsortier m.v. også er omfattet, og i stk. 4 er der indsat en  

 særlig bestemmelse om beskatningen af SAS.
SAS er et konsortium  

 bestående af et dansk, et norsk og et svensk luftfartsselskab, som hver  

 især ejer hhv. 2/7, 2/7 og 3/7 af SAS.
Efter stk. 4 finder  

 artiklens bestemmelser anvendelse på den del af SAS s indkomst, der  

 svarer til den danske partners andel i SAS, nemlig 2/7. Resten beskattes i  

 Norge og Sverige med hhv. 2/7 og 3/7. Bestemmelsen er formuleret i samarbejde  

 med Norge og Sverige og findes tilsvarende i de  

 dobbeltbeskatningsoverenskomster, som disse lande indgår.
 Artikel 9. Indbyrdes forbundne foretagender.
Artiklen knæsætter det såkaldte »arm's  

 length»-princip for transaktioner mellem forbundne foretagender.
Herved  

 forstås, at hvis forbundne foretagender som f.eks. et moderselskab i  

 den ene stat og et datterselskab i den anden handler med hinanden på  

 andre vilkår end de, der ville gælde i et frit marked, kan de to  

 stater foretage en regulering af indkomsten og dermed af  

 beskatningsgrundlaget, således at indkomsten fastsættes som den  

 ville have været, hvis man havde handlet på almindelige  

 markedsmæssige vilkår.
 Artikel 10. Udbytte.
Kildestaten kan efter bestemmelserne i stk. 1 og 2  

 ikke beskatte udbytter, som udloddes fra et datterselskab i den ene stat til  

 et moderselskab i den anden.
Dette følger allerede af bestemmelserne i  

 EU s moder/datterselskabsdirektiv.
I andre tilfælde kan kildestaten  

 beskatte udbyttet med 15 pct.. I alle tilfælde gælder  

 begrænsningen kun, når den retmæssige ejer af udbytterne er  

 hjemmehørende i den anden stat.
 Det er i en protokolbestemmelse fastsat, at de her  

 nævnte bestemmelser ikke skal være til hinder for en mere gunstig  

 behandling i overensstemmelse med moder/-datterselskabsdirektivet.
 Udtrykket »udbytte« er defineret i stk. 3.
 Hvis udbytter indgår i indkomsten i et fast  

 driftssted eller et fast sted som omhandlet i artikel 14, og den  

 aktiebesiddelse, der ligger til grund for udlodningen, har direkte  

 forbindelse med det faste (drifts)sted, skal sådanne udbytter efter  

 stk. 4 beskattes som indkomst ved erhvervsmæssig virksomhed efter  

 bestemmelserne i artikel 7 eller artikel 14.
En stat kan efter bestemmelserne i stk. 5 ikke  

 beskatte et selskab i den anden stat af udloddet eller ikke-udloddet  

 fortjeneste under henvisning til, at den underliggende indkomst er indtjent i  

 den førstnævnte stat.
Dog kan en aktionær bosiddende i den  

 førstnævnte stat naturligvis beskattes af sin del af  

 udbyttet.
 Artikel 11. Renter.
Kildestaten kan efter stk. 1 og 2 som efter  

 OECD-modellen beskatte renter med 10 pct., når den retmæssige  

 ejer af renterne er hjemmehørende i den anden stat.
Der er dog i  

 stk. 3 og 4 gjort en række undtagelser, således at  

 kreditsalgsrenter, renter fra statsobligationer o.l. og renter af  

 eksportkreditlån kun kan beskattes i bopælsstaten.
Efter den  

 gældende overenskomst kan renter kildestatsbeskattes med 15 pct.
Danmark har i sin interne lovgivning kun skattepligt for  

 renter, der betales til en modtager i udlandet, når renterne udbetales  

 til en person, der har været fuldt skattepligtig til Danmark i mindst  

 fem år inden for den seneste tiårsperiode.
Skatten er i disse  

 tilfælde 30 pct.
Danmark har ikke intern hjemmel til at beskatte renter,  

 der betales til en udenlandsk bank.
Baggrunden herfor er en formodning om, at  

 en udenlandsk långiver under alle omstændigheder vil beregne sig  

 en rente på et vist niveau.
Pålægger kildestaten en  

 renteskat, vil långiveren indkalkulere denne i den rente, han vil  

 forlange af låntageren, og nettoresultatet ville være et  

 forhøjet renteniveau for kildestatens erhvervsliv.
 Danmark kan således kun i meget begrænset  

 omfang udnytte en beskatningsret til renter, der betales til en modtager i  

 udlandet, og det er alt andet lige i dansk interesse at have så lav en  

 kildeskat på renter som muligt.
 Begrebet »renter« defineres i stk. 5, mens  

 stk. 6 gentager princippet fra artikel 10, stk. 4, således at  

 renter af fordringer, der har direkte forbindelse med et fast (drifts)sted  

 beskattes som erhvervsindkomst efter artikel 7 eller artikel 14.
 Stk. 7 bestemmer, hvornår renter skal anses for  

 at hidrøre fra en kontraherende stat, mens stk. 8 gentager det  

 »arm's length»-princip, der er omhandlet i artikel 9.
 Artikel 12. Royalties.
Kildestaten kan efter stk. 1 og 2 beskatte royalties  

 med 5 pct., når den retmæssige ejer af royalty-beløbet er  

 hjemmehørende i den anden stat.
Kildestaten er dog efter stk. 3  

 afskåret fra at beskatte royalties for visse ophavsrettigheder.
Efter  

 den gældende dansk-italienske dobbeltbeskatningsoverenskomst kan  

 kildestaten ligeledes beskatte royalties med 5 pct.. Efter OECD-modellen kan  

 royalties kun beskattes i bopælsstaten.
Begrebet »royalties« er defineret i stk. 4 og  

 omfatter også »anvendelsen af eller retten til at anvende industrielt,  

 kommercielt eller videnskabeligt udstyr« - d.v.s. leasing - som således  

 kan pålægges 5 pct. kildeskat.
Det bemærkes, at leasing af  

 containere vil være omfattet af artikel 8, hvor kun bopælsstaten  

 kan beskatte.
 Danmark kan efter sine interne skatteregler kun i  

 begrænset omfang udnytte overenskomstens beskatningsret til royalties.  

 Danmark beskatter kun udbetalinger af royalties for anvendelse af eller  

 retten til at anvende patenter, varemærker, særlige  

 fremstillingsmetoder o.l., og for oplysninger om industrielle, kommercielle  

 eller videnskabelige erfaringer.
Stk. 5 indeholder en bestemmelse, som er parallel med  

 bestemmelserne i artikel 10, stk. 4, og artikel 11, stk. 6, mens  

 stk. 6 bestemmer, hvornår royalties skal anses for at  

 hidrøre fra en kontraherende stat.
Endelig gentager stk. 7  

 på samme måde som artikel 11, stk. 8, det »arm's  

 length»-princip, der er omhandlet i artikel 9.
 Artikel 13. Kapitalgevinster.
 Efter stk. 1 og 2 kan fortjeneste ved  

 afhændelse af fast ejendom eller af rørlig formue, som  

 udgør en del af erhvervsformuen i et fast (drifts)sted - eller af det  

 faste (drifts)sted som sådant - beskattes i den stat, hvor ejendommen  

 eller det faste (drifts)sted er beliggende, d.v.s. i kildestaten.
 Fortjeneste ved afhændelse af skibe og fly, der  

 anvendes i international trafik, eller af rørlig formue, som er  

 knyttet til driften af sådanne skibe eller fly - herunder containere-  

 kan efter stk. 3 og en dertil knyttet protokolbestemmelse kun beskattes  

 i bopælsstaten.
 Efter stk. 4 kan andre kapitalgevinster kun beskattes  

 i bopælsstaten.
Stk 5 og stk. 6 indeholder bestemmelser om  

 aktieavancebeskatning i tilfælde, hvor en person flytter fra Danmark  

 til Italien eller omvendt.
Efter stk. 5 kan Italien beskatte avancer ved  

 afhændelse af aktier i italienske selskaber, når aktierne  

 afhændes af en person, som er hjemmehørende i Danmark, og som  

 har været hjemmehørende i Italien inden for fem år forud  

 for afhændelsestidspunktet.
Dette afspejler den interne italienske  

 lovgivning på dette område.
Efter stk. 6 kan hver af de kontraherende stater i  

 henhold til sin egen lovgivning beskatte urealiserede aktieavancer ved  

 flytning fra den ene stat til den anden.
Dette afspejler de danske  

 fraflytningsbestemmelser i aktieavancebeskatningsloven.
I sådanne  

 tilfælde kan den skattepligtige vælge at anvende værdien  

 på flytningstidspunktet som anskaffelsespris ved senere  

 aktieavancebeskatning i tilflytningsstaten.
Endelig er der i stk. 7 indsat en bestemmelse, som  

 omhandler de særlige forhold omkring SAS.
Kapitalgevinster  

 oppebåret af SAS kan beskattes i Danmark efter den fordeling, der er  

 redegjort for under bemærkningerne til artikel 8.
 Artikel 14. Frit erhverv.
 Indkomst fra frit erhverv som f. eks. selvstændig  

 virksomhed som læge, advokat, ingeniør, arkitekt el. lign., som  

 en person hjemmehørende i den ene stat udøver i den anden stat,  

 kan beskattes i denne anden stat (kildestaten), hvis den  

 pågældende har et såkaldt fast sted til sin rådighed  

 i kildestaten, og virksomheden udøves derfra.
 Begrebet »fast sted« er i modsætning til begrebet  

 »fast driftssted« ikke defineret i overenskomsten, men det vil  

 sædvanligvis omfatte et kontor eller en klinik el. lign., hvor kunder  

 kan henvende sig.
 Artikel 15. Personligt arbejde i tjenesteforhold.
 Artiklen omhandler beskatning af lønindkomst.  

 Udfører en person, der er hjemmehørende i den ene stat,  

 lønarbejde i den anden stat, kan denne anden stat (kildestaten)  

 beskatte denne lønindkomst, medmindre lønmodtageren  

 højst opholder sig i kildestaten i 183 dage i en  

 12-månedersperiode, der begynder eller slutter i det  

 pågældende kalenderår, og lønnen betales af  

 eller for en arbejdsgiver hjemmehørende i bopælsstaten,  

og lønnen ikke påhviler et fast (drifts)sted, som en  

 arbejdsgiver i bopælsstaten har i kildestaten, jfr. stk. 1 og  

 stk. 2. Alle tre betingelser skal være opfyldt.
En arbejdstager, som er hjemmehørende i Danmark, og  

 som af en dansk arbejdsgiver udsendes til arbejde i Italien i op til 183 dage  

 i en 12-månedersperiode, vil således kun blive beskattet i  

 Danmark af sin lønindkomst optjent i Italien, når denne er  

 betalt af den danske arbejdsgiver.
Udbetales lønnen af et fast  

 (drifts)sted, som den danske arbejdsgiver har i Italien, kan  

 lønindkomsten også beskattes i Italien.
 Efter stk. 3 kan lønindkomst ved arbejde om  

 bord på skibe og fly i international trafik beskattes i den stat, hvor  

 rederiet eller luftfartsselskabets virkelige ledelse har sit sæde, mens  

 de særlige forhold omkring ansættelse i luftfartskonsortiet SAS  

 er omhandlet i stk. 4. Af bestemmelsen fremgår, at danske  

 besætningsmedlemmer på SAS-fly kun kan beskattes i Danmark.
 Artikel 16. Bestyrelseshonorarer.
 Bestyrelseshonorarer kan beskattes i kildestaten.
 Artikel 17. Kunstnere og sportsfolk.
Kunstnere og sportsfolk kan efter stk. 1 beskattes i  

 den stat, hvor de udøver deres virksomhed.
Dette gælder  

 også, når vederlaget tilfalder en anden end kunstneren eller  

 sportsudøveren selv, jfr. stk. 2. Dette vil typisk være et  

 selskab.
 Disse bestemmelser gælder dog ikke, hvis indkomsten  

 er erhvervet i forbindelse med et besøg den anden kontraherende stat,  

 når besøget væsentligt er støttet af offentlige  

 midler fra kunstnerens eller sportsudøverens bopælsstat.
 Danmark har ikke intern hjemmel til at beskatte italienske  

 kunstnere på optræden i Danmark, med mindre opholdet eller  

 arbejdet er af en sådan karakter, at der bliver tale om skattepligt  

 efter de almindelige regler, jfr. bemærkningerne til artikel 15.
 Artikel 18. Pensioner.
 Sociale pensioner kan kun beskattes i kildestaten,  

 medmindre sådanne pensioner er bidragsfinansierede, jfr. stk. 2.  

 Private pensioner og bidragsfinansierede sociale pensioner kan beskattes i  

 kildestaten, hvis modtageren har været hjemmehørende i  

 kildestaten i mindst fem år og derefter er blevet hjemmehørende  

 i den anden stat, jfr. stk. 3. Dette gælder dog kun, hvis  

 modtageren er statsborger i kildestaten uden også at være  

 statsborger i bopælsstaten.
 I øvrige tilfælde kan pensioner kun beskattes  

 i bopælsstaten, idet dog bemærkes, at tjenestemandspensioner  

 beskattes efter bestemmelserne i artikel 19.
 Efter den eksisterende dansk-italienske  

 dobbeltbeskatningsoverenskomst kan private og sociale pensioner kun beskattes  

 i bopælsstaten.
Det er dansk forhandlingspolitik at opnå en så  

 stor grad af kildestatsbeskatning for pensioner som muligt.
Baggrunden for de  

 sociale pensioners vedkommende er, at disse er fastsat på et  

 sådant niveau, at de kan rumme en almindelig dansk beskatning  

 (»bruttoficering«). Beskatter bopælsstaten sociale pensioner med en  

 meget lav sats, uden at der sker beskatning i kildestaten, vil dette  

 medføre udbetaling af nettopensionsbeløb langt ud over det  

 tilsigtede.
For de private pensionsordningers vedkommende er  

 baggrunden, at Danmark gennem hele opsparingsfasen har båret et  

 skattefradrag for indbetalingerne.
Dette bør modsvares af dansk  

 beskatning ved udbetaling, uanset om pensionsbeløbene udbetales til  

 pensionister, der er hjemmehørende i Danmark, eller til pensionister,  

 der er hjemmehørende i udlandet.
 Artikel 19. Offentlige hverv.
 Vederlag til offentligt ansatte beskattes efter  

 stk. 1 som hovedregel kun i den udbetalende stat (kildestaten), men i  

 den anden stat (bopælsstaten) hvis arbejdet er udført dér  

 og modtageren enten er statsborger i denne stat, uden samtidig at være  

 statsborger i kildestaten, eller ikke er blevet hjemmehørende i  

 bopælsstaten alene for at påtage sig det pågældende  

 hverv.
Bestemmelsen har alene betydning for ambassadepersonale  

 o.l.
Danmark kan efter bestemmelserne ikke beskatte en italiensk statsborger,  

 der arbejder på den italienske ambassade i Danmark, og Italien kan  

 på samme måde ikke beskatte en dansk statsborger, der arbejder  

 på den danske ambassade i Italien.
Det er efter italiensk ønske  

 aftalt, at disse bestemmelser får tilbagevirkende kraft fra 1. januar  

 1993, jfr. artikel 31, stk. 2, litra a.
Herved fritages to italienske  

 ambassademedarbejdere i Danmark for dansk beskatning.
 Tjenestemandspensioner kan som hovedregel kun beskattes i  

 kildestaten, jfr. stk. 2. Dog kan de kun beskattes i bopælsstaten,  

 hvis modtageren er hjemmehørende i og statsborger i denne stat uden at  

 være statsborger i kildestaten.
 Er der tale om vederlag i forbindelse med udøvelse  

 af erhvervsvirksomhed, anvendes bestemmelserne i artiklerne 15, 16 og 18,  

 jfr. stk. 3.
 Artikel 20. Professorer og lærere.
 Gæsteprofessorer m.v., som forsker eller underviser  

 i den anden stat i mindre end et år, kan kun beskattes i deres  

 hjemstat.
 Artikel 21. Studerende.
 Stipendier o.l. til studerende, lærlinge og  

 erhvervspraktikanter beskattes i kildestaten.
 Artikel 22. Udvinding af kulbrinter.
Artiklen omhandler beskatning af aktiviteter i forbindelse  

 med udvinding af kulbrinter.
Bestemmelserne er kommet ind på dansk  

 foranledning.
Der findes ingen særlige regler om beskatning af  

 kulbrinteudvinding i OECD-modellen.
 Efter stk. 1 og 2 skal virksomhed i den anden  

 kontraherende stat i forbindelse med forundersøgelser, efterforskning  

 eller udvinding af kulbrinter altid anses for at udgøre et fast  

 (drifts)sted, hvis aktiviteterne strækker sig ud over en  

 bagatelgrænse på 30 dage inden for en 12-månedersperiode.  

 Efter den eksisterende overenskomst er grænsen 90 dage inden for en  

 12-månedersperiode.
Virksomhed på borerig ud for kysten skal dog efter  

 stk. 3 kun udgøre et fast driftssted, hvis virksomheden  

 udøves i en periode eller perioder, der overstiger 365 dage inden for  

 en 18-månedersperiode.
Efter den eksisterende overenskomst er  

 grænsen 180 dage inden for en 12-månedersperiode.
 I begge tilfælde er der indsat en bestemmelse, der  

 hindrer omgåelse af tidsfristerne ved at lade arbejdet udføre af  

 forskellige indbyrdes forbundne foretagender.
Efter stk. 4 og stk. 5 beskattes supply-trafik  

 med skib eller luftfartøj til borerigge ud for kysten efter samme  

 regler som international trafik.
Dette gælder såvel beskatningen  

 af rederiet eller luftfartsselskabet som beskatningen af skibs- og  

 flybesætninger.
Endelig fastsætter stk. 6 regler for beskatning  

 af kapitalgevinster i de tilfælde, hvor en borerig ejet af et  

 foretagende i den ene stat flyttes væk fra den anden stats  

 kontinentalsokkel.
I sådanne tilfælde kan kapitalgevinster -  

 værdistigning på borerigge - ikke beskattes i denne anden stat.  

 Dog kan genvundne afskrivninger beskattes.
 Artikel 23. Andre indkomster.
 Indkomster, der ikke er specifikt omhandlet andre steder i  

 overenskomsten, kan kun beskattes i bopælsstaten, undtagen når  

 indkomsten oppebæres af et fast driftssted i den anden kontraherende  

 stat, jfr. stk. 1 og 2.
Endvidere gælder efter stk. 3 samme »arm s  

 length«-princip, som er omhandlet i artikel 9. Bestemmelsen, som er hentet  

 fra kommentarerne til OECD-modellen, er kommet ind på italiensk  

 foranledning.
Baggrunden er et ønske om at undgå eventuelle  

 problemer med beskatning af indkomst fra utraditionelle finansielle  

 instrumenter, som ikke opfanges af de øvrige bestemmelser i  

 overenskomsten.
Bestemmelsen siger, at hvis der mellem to indbyrdes forbundne  

 parter er aftalt andre vilkår, end der ville være gældende  

 i et frit marked, anvendes artiklens stykke 1 kun på den del af  

 indkomsten, som ville have været aktuel i et frit marked.
Den  

 overskydende indkomst kan beskattes i de to stater efter deres egen  

 lovgivning og under hensyntagen til overenskomstens øvrige  

 bestemmelser.
 Artikel 24. Metoder til forhindring af dobbeltbeskatning.
 Artikel 24 indeholder den såkaldte  

metodebestemmelse, d.v.s. den fremgangsmåde der skal anvendes,  

 når der konstateres tilfælde af dobbeltbeskatning.
 Hvis en person, der er hjemmehørende i Italien,  

 oppebærer indkomster, som Danmark efter overenskomsten kan beskatte,  

 skal Italien som hovedregel give credit for den danske skat, d.v.s. at  

 Italien skal nedsætte sin skat med den skat, der er betalt i Danmark,  

 dog højst med det beløb, der udgør den italienske skat  

 af den pågældende indkomst, jfr. stk. 2.
Danmark anvender ligeledes credit-metoden, jfr.  

 stk. 3 litra a) og b). Hvis en person eller et selskab m.v., der er  

 hjemmehørende i Danmark, modtager en indkomst fra en italiensk kilde,  

 og Italien også kan beskatte denne indkomst, skal Danmark give nedslag  

 med det mindste af to beløb, nemlig enten den skat, der er betalt i  

 Italien, eller den del af den danske skat, der falder på den italienske  

 indkomst.
Samme lempelsesmetode anvendes i de interne danske regler, jfr.  

 ligningslovens § 33.
I tilfælde, hvor en person i Danmark modtager  

 indkomst, som efter overenskomsten kun kan beskattes i Italien,  

 anvendes exemption med progressionsforbehold, jfr. litra c). Dette  

 betyder, at den danske skat nedsættes med det beløb, der  

 forholdsmæssigt falder på den udenlandske indkomst.
Lempelsen er  

 således uafhængig af størrelsen af den italienske skat.  

 Imidlertid indgår indkomsten i det danske beskatningsgrundlag og  

 får således progressionsvirkning for beskatningen som helhed -  

 heraf udtrykket »progressionsforbehold«.
Samme lempelsesmetode anvendes ved  

 lempelse for udenlandsk lønindkomst efter ligningslovens § 33A.
Det er kun i ganske få situationer, at en person,  

 som er hjemmehørende i Danmark, vil kunne modtage indkomster, som  

 efter overenskomsten kun kan beskattes i Italien.
Det vil være  

 tilfældet ved udbetaling af sociale pensioner fra Italien og i  

 forbindelse med udøvelse af offentligt hverv og udbetaling af  

 tjenestemandspensioner.
I den eksisterende dansk-italienske  

 dobbeltbeskatningsoverenskomst findes en »matching credit«-bestemmelse.
Denne  

 indebærer, at hvis Italien undlader at opkræve skatter eller i en  

 periode nedsætter sin beskatning, skal Danmark give skattelempelse som  

 om de italienske skatter havde været betalt i fuldt omfang.
Dette  

 gælder uden nogen begrænsning og indebærer betydelige  

 risici for skattetænkning.
 En sådan bestemmelse findes ikke i den nye  

 overenskomst.
 Artikel 25. Ikke-diskriminering.
Efter artiklens bestemmelser må de to stater ikke  

 diskriminere hinandens statsborgere i skattemæssig henseende.
Dette  

 gælder både for fysiske og for juridiske personer.
Reglen  

 gælder også for personer, der ikke er hjemmehørende i en  

 af de kontraherende stater.
En kontraherende stat er dog ikke forpligtet til  

 at give personer, som er hjemmehørende i den anden kontraherende stat,  

 de samme personlige skattemæssige fordele som følge af  

 forsørgerpligt el. lign., som måtte blive indrømmet til  

 en person, der er hjemmehørende i den pågældende  

 kontraherende stat.
 Ikke-diskriminationsbestemmelsen gælder ikke alene i  

 forhold til de skatter, der er omfattet af overenskomsten, men i forhold til  

 skatter af enhver art og betegnelse.
 Artikel 26. Fremgangsmåden ved indgåelse af gensidige  

 aftaler.
Artiklen foreskriver den fremgangsmåde, der skal  

 anvendes, hvis en person, som er hjemmehørende i en af de  

 kontraherende stater, mener sig udsat for en beskatning, som er i strid med  

 overenskomsten.
Der er herunder fastsat, at de kompetente myndigheder i de to  

 stater ved gensidig aftale skal søge at løse de vanskeligheder  

 eller tvivlsspørgsmål, der måtte opstå med hensyn  

 til anvendelsen af overenskomsten.
Overenskomsten pålægger imidlertid ikke de to  

 staters kompetente myndigheder nogen pligt til at blive enige, og den  

 indeholder intet om voldgiftsprocedurer.
I praksis når man dog i de  

 fleste tilfælde frem til en løsning, som er acceptabel for alle  

 parter, men overenskomsten rummer ingen garanti for, at alle  

 dobbeltbeskatningskonflikter vil kunne løses.
 Det er i en protokolbestemmelse præciseret, at den  

 gensidige aftaleprocedure ikke træder i stedet for nationale  

 klageprocedcurer.
 Artikel 27. Udveksling af oplysninger.
Artiklen pålægger de to staters kompetente  

 myndigheder at udveksle oplysninger, som er nødvendige for, at  

 overenskomstens bestemmelser kan føres ud i livet.
En kontraherende  

 stat er dog ikke forpligtet til at meddele oplysninger eller udføre  

 forvaltningsakter, som strider mod denne stats lovgivning eller  

 forvaltningspraksis, eller som vil røbe forretningshemmeligheder eller  

 stride mod almene interesser.
Udvekslede oplysninger skal behandles som  

 fortrolige.
 Artikel 28. Diplomater m.v.
Overenskomsten berører ikke skattemæssige  

 begunstigelser for diplomater.
Artiklen begrænses i sit indhold af  

 folkeretten på dette område.
 Artikel 29. Territorial udvidelse.
 Overenskomsten kan i sin helhed eller med de  

 fornødne ændringer udvides til også at gælde for  

 Færøerne og/eller Grønland.
 Artikel 30. Tilbagebetaling.
 Artiklen indeholder bestemmelser om tilbagebetaling af for  

 meget opkrævet kildeskat.
 Artikel 31. Ikrafttræden.
 Overenskomsten skal ratificeres eller tiltrædes i  

 overenstemmelse med de forfatningsmæssige regler i de to lande.  

 Overenskomsten træder i kraft, når disse betingelser er opfyldt -  

 hvilket for Danmarks vedkommende vil sige, at nærværende  

 lovforslag er endeligt vedtaget - og de to lande har udvekslet ratifikations-  

 eller tiltrædelsesdokumenter om dette.
 Overenskomsten finder anvendelse på indkomst optjent  

 i hver skattepligtsperiode, som begynder den 1. januar, der følger  

 efter det år, hvor overenskomsten træder i kraft, eller senere.  

 Dog finder de særlige regler om beskatning af ambassadepersonale  

 anvendelse fra 1. januar 1993. Dette sker for at løse et konkret  

 problem omkring beskatning af lokalt ansat personale på den italienske  

 ambassade i København.
 Samtidig ophører den dansk-italienske  

 dobbeltbeskatningsoverenskomst af 1980 med ændringer at have  

 virkning.
 Artikel 32. Opsigelse.
 Overenskomsten har virkning på ubestemt tid, men den  

 kan opsiges med et varsel på seks måneder til udgangen af et  

 kalenderår.
 Protokol.
Endelig indeholder overenskomsten en protokol, der  

 præciserer indholdet af visse af overenskomstens bestemmelser.
Der er  

 redegjort for protokolbestemmelserne ved gennemgangen af de enkelte artikler  

 i det foregående.
Efter lovforslagets § 2 nedsættes den  

 skattepligtige indkomst og den personlige indkomst for en person, som senest  

 på datoen for lovforslagets fremsættelse blev  

 hjemmehørende i Italien, og som på denne dato modtog pensioner,  

 som i medfør af Overenskomstens artikel 18, stk. 2-3, kan  

 beskattes i Danmark.
Nedsættelsen udgør 50.000 kr., dog  

 højst det beløb, som personen modtager i pension.  

 Nedsættelsen kan ikke medføre, at den skattepligtige indkomst og  

 den personlige indkomst bliver negativ.
Baggrunden herfor er et ønske om at tage hensyn til  

 de pensionister, der på datoen for lovforslagets fremsættelse var  

 hjemmehørende i Italien, og som på dette tidspunkt modtog  

 private eller sociale pensioner fra Danmark.
Disse pensioner har hidtil kun  

 kunnet beskattes i Italien.
Efter den nye overenskomst kan sociale pensioner  

 udbetalt fra Danmark kun beskattes i Danmark, mens private pensioner under de  

 nærmere angivne betingelser ligeledes fremover vil kunne beskattes i  

 Danmark.
Det italienske skatteniveau er lavere end det danske.
For at imødegå alt for store ændringer  

 i beskatningen for disse personer, foreslås det, at den danske  

 beskatning af pensioner som omhandlet i overenskomstens artikel 18,  

 stk. 2 og 3, kun gennemføres i det omfang, at sådanne  

 indtægter overstiger 50.000 kr.
Dette vil medføre en nogenlunde  

 uændret beskatning af en pensionsindtægt i  

 størrelsesordenen 300.000 kr.
Personer, som er eller bliver hjemmehørende i  

 Italien, og som på et tidspunkt efter datoen for lovforslagets  

 fremsættelse modtager pension fra Danmark, vil blive omfattet af de  

 almindelige regler og således ikke få adgang til den  

 særlige nedsættelse.
Dette gælder også, selv om de  

 pågældende allerede var hjemmehørende i Italien på  

 datoen for lovforslagets fremsættelse.
Det samme vil være  

 gældende, hvis en person, som er omfattet af de lempeligere  

 bestemmelser, bliver hjemmehørende i et andet land end Italien for  

 derefter senere at flytte tilbage til Italien.
 I forbindelse med ændringen af den dansk-britiske  

 dobbeltbeskatningsoverenskomst i 1997 og ved indgåelsen af en ny  

 dobbeltbeskatningsoverenskomst med Canada, ligeledes i 1997, valgte man en  

 tilsvarende løsning.
 Efter lovforslagets § 3 træder loven i  

 kraft dagen efter bekendtgørelsen i Lovtidende.
 Efter lovforslagets § 4 gælder loven  

 ikke for Færøerne og Grønland, idet  

 skattespørgsmål hører under det færøske og  

 det grønlandske hjemmestyres kompetence.  

 Dobbeltbeskatningsoverenskomsten vil således ikke gælde for disse  

 dele af rigsfællesskabet.
