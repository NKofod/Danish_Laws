Nr LSF 157 Forslag til Lov om afgift efter brændstofforbrug for visse personbiler Fremsat af skatteministeren (Carsten Koch) den 30. januar 1997 Vedtaget ved tredjebehandling den 30. maj 1997 Lov nr. 360 af 02/06/1997 Afgiftspligtige køretøjer § 1. Efter reglerne i denne lov svares der afgift til statskassen  

 af biler, som er indrettet til befordring af højst 9 personer føreren  

 medregnet, og som er registreringspligtige efter færdselslovens § 72, stk. 1.
 Stk. 2. Indtil den 31. december 2000 omfatter afgiftspligten efter  

 stk. 1 ikke biler, der alene anvender el som drivmiddel.
Afgiftsgrundlag § 2. Ved brændstofforbrug forstås fabrikantens eller dennes  

 repræsentants oplysninger om brændstofforbrug i henhold til Rådets direktiv  

 nr. 80/1268/EØF, som ændret ved direktiv nr. 93/116/EF, udtrykt som  

 brændstofforbruget ved gennemkørsel af prøvecyklus såvel i som uden for  

 byområder, jf. tillæg til EF-typegodkendelsesattest punkt 1.7.2.3.  

 Brændstofforbruget udtrykkes i liter pr. 100 km og omregnes til kilometer pr.  

 liter og afrundes med en decimal.
Afgiftens størrelse § 3. Af alle afgiftspligtige biler betales afgift af bilens  

 brændstofforbrug, jf. §§ 2 og 4, udtrykt som kilometer pr. liter, som anmeldt  

 til Færdselsstyrelsen, eller som fremlagt ved syn hos Statens Bilinspektion  

 med henblik på første registrering i Danmark.
Afgiften svares med de nedenfor  

 under A eller B anførte beløb:
Stk. 2. De i stk. 1 under A og B angivne beløb reguleres årligt  

 med 2,0 pct. tillagt eller fratrukket den af finansministeren bekendtgjorte  

 tilpasningsprocent for det pågældende finansår efter lov om en  

 satsreguleringsprocent.
Der tillægges 1,5 procentpoint for hvert år efter  

 1997. Procenten beregnes med en decimal.
De således regulerede beløb afrundes  

 opad til nærmeste kronebeløb, der er deleligt med 100. Regulering efter 1.  

 pkt. foretages første gang med virkning for 1998.
 Stk. 3. Reguleringer efter stk. 2 har virkning for det enkelte  

 køretøj fra og med den første afgiftsperiode, der begynder den 1. januar  

 eller senere i kalenderåret.
Stk. 4. Såfremt der ikke foreligger anmeldelse om en benzindreven  

 bils brændstofforbrug, fastsættes dette i liter pr. 100 km, jf. § 2, som  

 summen af et fast element på 3 l pr. 100 km og et variabelt element, der  

 beregnes som 0,5 pct. af bilens egenvægt i kilogram.
Er bilen dieseldreven,  

 fastsættes forbruget i liter pr. 100 km ved at reducere forbruget beregnet  

 efter 1. pkt. med 12,5 pct.
Ved en bils egenvægt forstås vægten af bilen med  

 tilbehør, som bilen normalt medfører.
Vægten af driftsmidler, herunder  

 brændstof, smøreolie og kølevand, samt fører medregnes ikke.
Stk. 5. Af eldrevne biler betales afgift som af benzindrevne biler  

 efter den i stk. 4, 1. pkt., foretagne omregning.
Af biler, der hverken er  

 benzindrevne, dieseldrevne eller eldrevne, betales afgift som af dieseldrevne  

 biler efter den i stk. 4, 2. pkt., foretagne omregning.
Afgiftsperioden og tilbagebetaling § 4. Afgiftsperioden er 6 måneder som anført i § 3. Der betales  

 afgift fra og med den dag, hvor registrering finder sted.
 Stk. 2. Afgiften forfalder til betaling ved afgiftsperiodens  

 begyndelse og betales forud for hele perioden.
Stk. 3. Såfremt en afgiftspligtig bil afmeldes af  

 motorkøretøjsregisteret, afkortes dens afgiftsperiode med de resterende dage  

 af den pågældende periode.
Registreres en afmeldt bil på ny, indtræder  

 afgiftspligten efter de i stk. 1 fastsatte regler.
Ved anmeldelse til  

 motorkøretøjsregisteret af anden ejer (bruger) af bilen afkortes  

 afgiftsperioden med de resterende dage af den pågældende periode, og  

 afgiftspligten indtræder på ny efter de i stk. 1 fastsatte regler.
 Stk. 4. Den i stk. 3 omhandlede afmelding, registrering og  

 anmeldelse til motorkøretøjsregisteret sker ved henvendelse til et  

 motorkontor i motorkontorets sædvanlige ekspeditionstid.
Stk. 5. Tilbagebetaling af afgift som følge af afgiftsperiodens  

 afkortning som nævnt i stk. 3 sker fra Centralregisteret for Motorkøretøjer  

 til den, i hvis navn bilen på afgiftens forfaldstid er registreret.  

 Tilbagebetalingen sker uden forudgående ansøgning.
I tilbagebetalingen kan  

 der foretages modregning for forfalden, men ikke betalt afgift, jf. § 4, samt  

 for forfalden, men ikke betalt standsnings- og parkeringsafgift, jf.  

 færdselslovens § 121.
Hæftelsen § 5. Afgiften påhviler den, i hvis navn bilen ved afgiftsperiodens  

 begyndelse er registreret.
Såfremt bilen er registreret for såvel en bruger  

 som en ejer, påhviler afgiften dem begge.
 Stk. 2. Er bilen ved afgiftsperiodens begyndelse overgået til  

 anden ejer (bruger), uden at dette er anmeldt for registreringsmyndigheden,  

 påhviler afgiften tillige den nye ejer (bruger).
 Stk. 3. Ved afbetalingssælgers tilbagetagelse af bilen påhviler  

 afgiften for den afgiftsperiode, i hvilken tilbagetagelsen har fundet sted,  

 tillige afbetalingssælgeren.
 Stk. 4. Såfremt det dokumenteres, at bilen senest den 15. i  

 måneden før afgiftsperiodens begyndelse er overgået til anden ejer (bruger),  

 påhviler afgiften alene den nye ejer (bruger), selv om ejer(bruger)skiftet  

 ikke er anmeldt til registreringsmyndigheden.
 Stk. 5. Har anmeldelse til registreringsmyndigheden medført  

 uberettiget registrering af en bil i en andens navn end anmelderens, påhviler  

 afgiften anmelderen.
 Stk. 6. Såfremt en bil i strid med færdselslovens bestemmelser  

 ikke er registreret, påhviler afgiften den, der er pligtig at lade den  

 registrere.
 Fritagelser m.m.
 § 6. Fritaget for afgiften er:
 1) Biler, der tilhører kongen og dronningen samt medlemmer af kongehuset,  

 som er efterkommere i første led af danske konger, eller for hvem der i  

 henhold til grundlovens § 11 er fastsat årpenge, samt disses enker.
 2) Biler, der tilhører forsvaret og det statslige regionale  

 redningsberedskab.
 3) Biler, der specielt er indrettet til brandsluknings- og redningsopgaver  

 og udelukkende anvendes ved udrykning hertil, samt biler, som tilhører og  

 udelukkende anvendes af beredskabskommissioner og ikke anvendes  

 erhvervsmæssigt i konkurrence med private erhvervsdrivende.
 4) Ambulancer.
 5) Benzindrevne hyrevogne og sygetransportbiler, som udelukkende benyttes  

 til erhvervsmæssig befordring af siddende patienter.
 Stk. 2. Af dieseldrevne hyrevogne og dieseldrevne  

 sygetransportbiler, som udelukkende benyttes til erhvervsmæssig befordring af  

 siddende patienter, betales 35 pct. af afgiftsbeløbene for dieseldrevne  

 biler.
Stk. 3. Når der er forløbet 35 år fra en bils 1. registrering,  

 skal der fra den følgende afgiftsperiode kun betales afgift med 1/4 af  

 sædvanlig afgift.
Det er en betingelse, at bilen fremtræder som ved 1.  

 registrering.
 Stk. 4. Skatteministeren kan, i det omfang det er nødvendigt for  

 at opfylde traktatmæssige forpligtelser, fastsætte regler om afgiftsfrihed  

 for biler, som tilhører:
 1) Fremmede staters herværende diplomatiske repræsentationer og de til  

 sådanne repræsentationer knyttede personer.
 2) Fremmede staters herværende konsulære repræsentationer og de til  

 sådanne repræsentationer knyttede personer.
 3) Internationale organisationer og institutioner, som Danmark er medlem  

 af, og de til sådanne organisationer knyttede personer, herunder sagkyndige,  

 som udfører hverv for de pågældende organisationer eller institutioner, samt  

 medlemsstaternes repræsentanter i og udsendinge til sådanne organisationer og  

 institutioner.
§ 7. Invaliderede personer, som efter lov om social bistand kan  

 opnå støtte til erhvervelse af en bil, fritages for afgiften, hvis bilen er  

 benzindreven.
Er bilen dieseldreven, nedsættes afgiften til 35 pct. af  

 afgiftsbeløbene for dieselbiler, jf. § 3, stk. 1 og 2. Afgiftsfritagelsen og  

 -nedsættelsen gælder kun, så længe køretøjet er registreret for og benyttes  

 af den pågældende.
 § 8. Skatteministeren kan, hvor omstændighederne taler derfor,  

 indrømme afgiftsfritagelse for biler, som kun benyttes til kørsel uden for  

 offentlige veje, og i ganske særlige tilfælde for biler, som foruden til den  

 anførte kørsel benyttes på ubetydelige strækninger af offentlige veje, jf. §  

 1 i lov nr. 312 af 9. juni 1971 om offentlige veje, når der efter ministerens  

 skøn foreligger tilstrækkelig garanti herfor.
Andre bestemmelser § 9. Når en bil søges registreret, skal anmelderen angive, om  

 bilen er indrettet til at benytte benzin, diesel eller el som drivkraft eller  

 anden drivkraft.
 Stk. 2. Den afgiftspligtige skal til politiet straks anmelde  

 enhver ændring, der er af betydning for afgiftens beregning.
 Stk. 3. Skatteministeren fastsætter efter forhandling med  

 justitsministeren de nærmere regler for afgiftens omberegning som følge af  

 anmeldte ændringer og træffer herunder bestemmelse om tidspunktet for  

 overgang til de ændrede afgiftsbeløb.
 § 10. For betalt afgift udstedes en kvittering.
§ 11. Hvis afgiften ikke erlægges rettidigt, skal bilens  

 nummerplader snarest fjernes ved politiets foranstaltning.
Den, der helt  

 eller delvis hæfter for afgiften, kan herefter ikke få bilen registreret, før  

 den afgift, der påhviler vedkommende, er betalt.
 Stk. 2. Hvis afgiften ikke erlægges rettidigt, tillægges 1,3 pct.  

 i månedlig rente for hver påbegyndt måned fra forfaldsdagen at regne, indtil  

 betaling sker, dog mindst 50 kr.
 Stk. 3. Der skal betales et gebyr på 65 kr. for  

 erindringsskrivelser vedrørende betaling af afgift.
 Stk. 4. Forfaldne renter i henhold til stk. 2 og gebyr i henhold  

 til stk. 3 refunderes ikke ved tilbagebetaling af afgift i medfør af § 4,  

 stk. 3.
 § 12. Skatteministeren fastsætter efter forhandling med  

 justitsministeren de nærmere regler for afgiftens opkrævning og  

 lønindeholdelse, jf. § 13.
 § 13. Afgiften med påløbne renter og omkostninger samt gebyr i  

 henhold til § 11, stk. 3, kan inddrives ved udpantning samt ved indeholdelse  

 i løn m.v. hos den pågældende efter reglerne om inddrivelse af personlige  

 skatter i kildeskatteloven.
 Stk. 2. Inddrivelsesmyndigheden kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
 Stk. 3. Skatteministeren kan fastsætte nærmere regler om påklage  

 af afgørelser om lønindeholdelse efter stk. 1, herunder regler om klagefrist.
§ 14. Reglerne om eftergivelse og henstand i merværdiafgiftslovens  

 § 83 finder tilsvarende anvendelse på afgift, renter, gebyrer og  

 administrative bøder efter denne lov.
Reglerne finder ligeledes anvendelse på  

 beløb, som personer er pligtige at betale som erstatning for selskabers  

 manglende betaling af afgiften.
Straffebestemmelser § 15. Med bøde straffes den, der forsætligt eller groft uagtsomt  

 afgiver urigtige eller vildledende oplysninger til brug ved 1) afgørelse af, om der skal svares afgift af en bil, 2) beregning af afgiftens størrelse eller 3) afgørelse om afgiftsfritagelse eller tilbagebetaling af afgift.
Stk. 2. På samme måde straffes den, der forsætligt eller groft  

 uagtsomt 1) undlader i overensstemmelse med § 9, stk. 2, at give politiet oplysning  

 om ændringer ved en bil, som er af betydning for afgiftens beregning, 2) unddrager sig afgift ved at benytte en registreringspligtig bil, der  

 ikke er registreret, 3) benytter eller indretter en bil, som er fritaget for afgift, i strid  

 med betingelserne for afgiftsfritagelsen eller 4) i øvrigt benytter eller indretter en bil i strid med køretøjets  

 registrerede art og anvendelse.
 Stk. 3. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 4. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Ikrafttræden § 16. Loven træder i kraft dagen efter bekendtgørelsen i  

 Lovtidende.
 Stk. 2. Loven finder anvendelse på biler, der registreres første  

 gang den 1. juli 1997 eller senere, jf. dog stk. 4.
 Stk. 3. For biler registreret første gang i perioden 1. juli 1997  

 til 31. oktober 1997 har loven virkning fra og med 1. november 1997.
 Stk. 4. Biler registreret første gang i perioden 30. januar 1997  

 til 1. juli 1997 omfattes af loven, hvis det over for  

 registreringsmyndigheden godtgøres, at bilen er omfattet af lovens § 1.  

 Ændringen har virkning fra anmeldelsesdagen, dog tidligst fra 1. november  

 1997.
 § 17. Loven gælder ikke for Færøerne og Grønland.
Oprindeligt fremsat forslag Afgiftspligtige køretøjer § 1. Efter reglerne i denne lov svares der afgift til statskassen  

 af biler, som er indrettet til befordring af højst 9 personer, føreren medregnet, og som er registreringspligtige efter færdselslovens § 72, stk. 1.
 Stk. 2. Indtil den 31. december 2000 omfatter afgiftspligten efter  

 stk. 1 ikke biler, der alene anvender el som drivmiddel.
 Afgiftsgrundlag § 2. Ved brændstofforbrug forstås  

 fabrikantens eller dennes repræsentants oplysninger om brændstofforbrug i  

 henhold til Rådets direktiv nr. 80/1268/EØF, som ændret ved direktiv nr.  

 93/116/EF, udtrykt som brændstofforbruget ved gennemkørsel af prøvecyklus  

 såvel i som uden for byområder, jf. tillæg til EF-typegodkendelsesattest  

 punkt 1.7.2.3. Brændstofforbruget udtrykkes i liter pr. 100 kilometer og  

 omregnes til kilometer pr. liter og afrundes med en decimal.
Afgiftens størrelse § 3. Af alle afgiftspligtige biler  

 betales afgift af bilens brændstofforbrug, jf. § 2 og § 4, udtrykt som  

 kilometer pr. liter, som anmeldt til Færdselsstyrelsen, eller som fremlagt  

 ved syn hos Statens Bilinspektion med henblik på første registrering i  

 Danmark.
Afgiften svares med de nedenfor under punkt A eller B anførte beløb:
Stk. 2. De i stk. 1 under A og B angivne beløb reguleres årligt  

 svarende til den procent, hvormed reguleringstallet efter personskattelovens  

 § 20 er ændret i forhold til reguleringstallet for 1997 tillagt 1,5  

 procentpoint for hvert år efter 1997. Procenten beregnes med en decimal.
De  

 således regulerede beløb afrundes opad til nærmeste kronebeløb, der er  

 deleligt med 10.
 Stk. 3. Reguleringer efter stk. 2 har virkning for det enkelte  

 køretøj fra og med den første afgiftsperiode, der begynder den 1. januar  

 eller senere i kalenderåret.
Stk. 4. Såfremt der ikke foreligger anmeldelse om en benzindreven  

 bils brændstofforbrug, fastsættes dette i liter pr. 100 km, jf. § 2, som  

 summen af et fast element på 3 liter pr. 100 km og et variabelt element, der  

 beregnes som 0,5 pct. af bilens egenvægt i kg.
Er bilen dieseldreven,  

 fastsættes forbruget i liter pr. 100 km ved at reducere forbruget beregnet  

 efter første punktum med 12,5 pct.
Ved en bils egenvægt forstås vægten af  

 bilen med tilbehør, som bilen normalt medfører.
Vægten af driftsmidler,  

 herunder brændstof, smøreolie og kølevand samt fører medregnes ikke.
Stk. 5. Af eldrevne biler betales afgift som af benzindrevne biler  

 efter den i stk. 4, 1. pkt. foretagne omregning.
Af biler der ikke er hverken  

 benzindrevne, dieseldrevne, eller eldrevne betales afgift som af dieseldrevne  

 biler efter den i stk. 4, 2. pkt. foretagne omregning.
 Afgiftsperioden og tilbagebetaling § 4. Afgiftsperioden er  

 6 måneder som anført i § 3. Der betales afgift fra og med den dag, hvor  

 registrering finder sted.
 Stk. 2. Afgiften forfalder til betaling ved afgiftsperiodens  

 begyndelse og betales forud for hele perioden.
Stk. 3. Såfremt en afgiftspligtig bil afmeldes af  

 motorkøretøjsregisteret, afkortes dens afgiftsperiode med de resterende dage  

 af den pågældende periode.
Registreres en afmeldt bil på ny, indtræder  

 afgiftspligten efter de i stk. 1 fastsatte regler.
Ved anmeldelse til  

 motorkøretøjsregisteret af anden ejer (bruger) af bilen afkortes  

 afgiftsperioden med de resterende dage af den pågældende periode, og  

 afgiftspligten indtræder på ny efter de i stk. 1 fastsatte regler.
 Stk. 4. Den i stk. 3 omhandlede afmelding, registrering og  

 anmeldelse til motorkøretøjsregisteret sker ved henvendelse til et  

 motorkontor i motorkontorets sædvanlige ekspeditionstid.
Stk. 5. Tilbagebetaling af afgift som følge af afgiftsperiodens  

 afkortning som nævnt i stk. 3 sker fra Centralregisteret for Motorkøretøjer  

 til den, i hvis navn bilen på afgiftens forfaldstid er registreret.  

 Tilbagebetalingen sker uden forudgående ansøgning.
I tilbagebetalingen kan  

 der foretages modregning for forfalden, men ikke betalt afgift, jf. § 4, samt  

 for forfalden, men ikke betalt standsnings- og parkeringsafgift, jf.  

 færdselslovens § 121.
Hæftelsen § 5. Afgiften påhviler den, i hvis navn bilen  

 ved afgiftsperiodens begyndelse er registreret.
Såfremt bilen er registreret  

 for såvel en bruger som en ejer, påhviler afgiften dem begge.
 Stk. 2. Er bilen ved afgiftsperiodens begyndelse overgået til  

 anden ejer (bruger), uden at dette er anmeldt for registreringsmyndigheden,  

 påhviler afgiften tillige den nye ejer (bruger).
 Stk. 3. Ved afbetalingssælgers tilbagetagelse af bilen påhviler  

 afgiften for den afgiftsperiode, i hvilken tilbagetagelsen har fundet sted,  

 tillige afbetalingssælgeren.
 Stk. 4. Såfremt det dokumenteres, at bilen senest den 15. i  

 måneden før afgiftsperiodens begyndelse er overgået til anden ejer (bruger),  

 påhviler afgiften alene den nye (bruger), selv om ejer(bruger)skiftet ikke er  

 anmeldt til registreringsmyndigheden.
 Stk. 5. Har anmeldelse til registreringsmyndigheden medført  

 uberettiget registrering af en bil i en andens navn end anmelderens, påhviler  

 afgiften anmelderen.
 Stk. 6. Såfremt en bil i strid med færdselslovens bestemmelser  

 ikke er registreret, påhviler afgiften den, der er pligtig at lade den  

 registrere.
 Fritagelser m.m. § 6. Fritaget for afgiften er:
 1) Biler, der tilhører kongen og dronningen samt medlemmer af kongehuset,  

 som er efterkommere i første led af danske konger, eller for hvem der i  

 henhold til grundlovens § 11 er fastsat årpenge, samt disses enker.
 2) Biler, der tilhører forsvaret og det statslige regionale  

 redningsberedskab.
 3) Biler, der specielt er indrettet til brandsluknings- og redningsopgaver  

 og udelukkende anvendes ved udrykning hertil, samt biler, som tilhører og  

 udelukkende anvendes af beredskabskommissioner og ikke anvendes  

 erhvervsmæssigt i konkurrence med private erhvervsdrivende.
 4) Ambulancer.
 5) Benzindrevne hyrevogne og sygetransportbiler, som udelukkende benyttes  

 til erhvervsmæssig befordring af siddende patienter.
 Stk. 2. Af dieseldrevne hyrevogne og dieseldrevne  

 sygetransportbiler, som udelukkende benyttes til erhvervsmæssig befordring af  

 siddende patienter, betales 35 pct. af afgiftsbeløbene for dieseldrevne  

 biler.
Stk. 3. Når der er forløbet 35 år fra en bils 1. registrering,  

 skal der fra den følgende afgiftsperiode kun betales afgift med 1/4 af  

 sædvanlig afgift.
Det er en betingelse, at bilen fremtræder som ved 1.  

 registrering.
 Stk. 4. Skatteministeren kan, i det omfang det er nødvendigt for  

 at opfylde traktatmæssige forpligtelser, fastsætte regler om afgiftsfrihed  

 for biler, som tilhører:
 1) Fremmede staters herværende diplomatiske repræsentationer og de til  

 sådanne repræsentationer knyttede personer.
 2) Fremmede staters herværende konsulære repræsentationer og de til  

 sådanne repræsentationer knyttede personer.
 3) Internationale organisationer og institutioner, som Danmark er medlem  

 af, og de til sådanne organisationer knyttede personer, herunder sagkyndige,  

 som udfører hverv for de pågældende organisationer eller institutioner, samt  

 medlemsstaternes repræsentanter i og udsendinge til sådanne organisationer og  

 institutioner.
§ 7. Invaliderede personer, som efter lov om social bistand kan  

 opnå støtte til erhvervelse af en bil, fritages for afgiften, hvis bilen er  

 benzindreven.
Er bilen dieseldreven, nedsættes afgiften til 35 pct. af  

 afgiftsbeløbene for dieselbiler, jf. § 3, stk. 1 og 2. Afgiftsfritagelsen/-  

 nedsættelsen gælder kun, så længe køretøjet er registreret for og benyttes af  

 den pågældende.
 § 8. Skatteministeren kan, hvor omstændighederne taler derfor,  

 indrømme afgiftsfritagelse for biler, som kun benyttes til kørsel uden for  

 offentlige veje og i ganske særlige tilfælde for biler, som foruden til den  

 anførte kørsel benyttes på ubetydelige strækninger af offentlige veje, jf. §  

 1 i lov nr. 312 af 9. juni 1971 om offentlige veje, når der efter ministerens  

 skøn foreligger tilstrækkelig garanti herfor.
 Andre bestemmelser § 9. Når en bil søges registreret, skal  

 anmelderen angive, om bilen er indrettet til at benytte benzin, diesel eller  

 el som drivkraft eller anden drivkraft.
 Stk. 2. Den afgiftspligtige skal til politiet straks anmelde  

 enhver ændring, der er af betydning for afgiftens beregning.
 Stk.3. Skatteministeren fastsætter efter forhandling med  

 justitsministeren de nærmere regler for afgiftens omberegning som følge af  

 anmeldte ændringer og træffer herunder bestemmelse om tidspunktet for  

 overgang til de ændrede afgiftsbeløb.
 § 10. For betalt afgift udstedes en kvittering.
§ 11. Hvis afgiften ikke erlægges rettidigt, skal bilens  

 nummerplader snarest fjernes ved politiets foranstaltning.
Den, der helt  

 eller delvis hæfter for afgiften, kan herefter ikke få bilen registreret, før  

 den afgift, der påhviler ham, er betalt.
 Stk. 2. Hvis afgiften ikke erlægges rettidigt, tillægges 1,3 pct.  

 i månedlig rente for hver påbegyndt måned fra forfaldsdagen at regne, indtil  

 betaling sker, dog mindst 50 kr.
 Stk. 3. Der skal betales et gebyr på 65 kr. for  

 erindringsskrivelser vedrørende betaling af afgift.
 Stk. 4. Forfaldne renter i henhold til stk. 2 og gebyr i henhold  

 til stk. 3 refunderes ikke ved tilbagebetaling af afgift i medfør af § 4,  

 stk. 3.
 § 12. Skatteministeren fastsætter efter forhandling med  

 justitsministeren de nærmere regler for afgiftens opkrævning og  

 lønindeholdelse, jf. § 13.
 § 13. Afgiften med påløbne renter og omkostninger samt gebyr i  

 henhold til § 11, stk. 3, kan inddrives ved udpantning samt ved indeholdelse  

 i løn m.v. hos den pågældende efter reglerne om inddrivelse af personlige  

 skatter i kildeskatteloven.
 Stk. 2. Inddrivelsesmyndigheden kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
 Stk. 3. Skatteministeren kan fastsætte nærmere regler om påklage  

 af afgørelser om lønindeholdelse efter stk. 1, herunder regler om klagefrist.
§ 14. Reglerne om eftergivelse og henstand i merværdiafgiftslovens  

 § 83 finder tilsvarende anvendelse på afgift, renter, gebyrer og  

 administrative bøder efter denne lov.
Reglerne finder ligeledes anvendelse på  

 beløb, som personer er pligtige at betale som erstatning for selskabers  

 manglende betaling af afgiften.
Straffebestemmelser § 15. Med bøde straffes den, der  

 forsætligt eller groft uagtsomt afgiver urigtige eller vildledende  

 oplysninger til brug ved 1) afgørelse af, om der skal svares afgift af en bil, 2) beregning af afgiftens størrelse eller 3) afgørelse om afgiftsfritagelse eller tilbagebetaling af afgift.
Stk. 2. På samme måde straffes den, der forsætligt eller groft  

 uagtsomt 1) undlader i overensstemmelse med § 9, stk. 2, at give politiet oplysning  

 om ændringer ved en bil, som er af betydning for afgiftens beregning, 2) unddrager sig afgift ved at benytte en registreringspligtig bil, der  

 ikke er registreret, 3) benytter eller indretter en bil, som er fritaget for afgift, i strid  

 med betingelserne for afgiftsfritagelsen eller 4) i øvrigt benytter eller indretter en bil i strid med køretøjets  

 registrerede art og anvendelse.
 Stk. 3. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 4. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 Ikrafttræden § 16. Loven træder i kraft dagen efter  

 bekendtgørelsen i Lovtidende.
 Stk. 2. Loven har virkning for biler, der registreres første gang  

 den 1. juli 1997 eller senere.
 § 17. Loven gælder ikke for Færøerne og Grønland.
Bemærkninger til lovforslaget Almindelige bemærkninger A.
Indledning Forslaget har til hensigt at skærpe bilafgifternes miljøvirkning.
Med  

 forslaget udmøntes det i lovprogrammet bebudede initiativ for  

 personbilafgifterne.
Afgiftsomlægningen indebærer hverken en skærpelse eller  

 lempelse af bilbeskatningen.
Inden for samme provenu gøres afgifterne på  

 biler mere afhængige af miljøbelastningen.
Bilafgifterne vil dermed i videre  

 udstrækning end i dag bidrage til realisering af regeringens  

 miljømålsætninger.
 Initiativet består af:
1. Grøn ejerafgift af nye personbiler (nærværende lovforslag og  

 Forslag til Lov om ændring af lov om registreringsafgift af motorkøretøjer  

 mv. og lov om vægtafgift af motorkøretøjer mv.) Det foreslås, at vægt- og udligningsafgift af nye personbiler afskaffes.
I  

 stedet betales en ny periodisk afgift afhængig af bilernes  

 brændstofforbrug/CO2-udledning.
Der vil fortsat typisk skulle betales 2-3.000  

 kr. årligt i periodisk afgift, men de særligt brændstoføkonomiske personbiler  

 vil falde i afgift og omvendt.
Udligningsafgiften for nye dieseldrevne  

 personbiler foreslås afskaffet.
I stedet foreslås der et tillæg til den nye  

 periodiske afgift for nye dieselbiler mv., som indarbejdes i afgiftsskalaen  

 for dieselbiler.
Omlægningen er provenuneutral.
De ældre biler fortsætter med  

 at betale vægt- og udligningsafgift.
2. Indeksering af vægtafgift mv. for personbiler og  

 progressionsgrænser i registreringsafgiften (Forslag til Lov om ændring af  

 lov om registreringsafgift af motorkøretøjer mv. og lov om vægtafgift af  

 motorkøretøjer mv.) Det foreslås, at den grønne ejerafgift for nye personbiler  

 indeksregulereres sammen med vægtafgiften på de ældre personbiler.
Afgifterne  

 forhøjes herudover med 1,5 pct. årligt for at tage hensyn til  

 produktivitetsfremgange.
Provenugevinsten herved foreslås anvendt til  

 indeksregulering af progressionsgrænserne i registreringsafgiften for  

 personbiler, der yderligere forhøjes med 1 pct. årligt.
Herved fastholdes  

 realværdien af de periodiske afgifter og registreringsafgiften for  

 personbiler.
Dette element er ligeledes provenuneutralt.
 3. Normalisering af afgiftsforholdene for sikkerhedspuder og  

 forhøjelse af progressionsknæk for personbiler (Forslag til Lov om ændring af  

 lov om registreringsafgift af motorkøretøjer mv. og lov om vægtafgift af  

 motorkøretøjer mv.
Det foreslås, at fradraget i registreringsafgiften for sikkerhedspuder  

 (airbags) fastsættes til værdien samt afgift af de to første sikkerhedspuder  

 og til afgiften af værdien for eventuelle yderligere sikkerhedspuder.
Det  

 foreslås at indføre en ekstraafgift af personbiler med under 2  

 sikkerhedspuder.
Det foreslås at anvende provenugevinsten til forhøjelse af  

 progressionsknækket i registreringsafgiften.
4. Sikkerhedsfradrag for nyere brugte biler (valutaudlejningsbiler)  

 (Forslag til Lov om ændring af lov om registreringsafgift af motorkøretøjer  

 mv. og lov om vægtafgift af motorkøretøjer mv.) Det foreslås at indføre fradrag i registreringsafgiften for  

 sikkerhedsudstyr i nyere brugte biler svarende til fradragene for nye biler.
B.
Afgifterne på biler Transportsektoren er nødvendig i et moderne velfærdssamfund, men giver  

 også anledning til en belastning på blandt andet miljø- og sundhedsområdet.  

 Det er regeringens mål at begrænse og reducere miljøbelastningen fra  

 transportområdet i form af forurening med CO2, kulbrinter, NOx, kulilte, bly,  

 svovl, benzen, partikler og støj m.v.
Samtidig er det også et mål at reducere  

 trafiktrængsel, behovet for at udvide vejnettet mv. og antallet og omfanget  

 af trafikuheld.
 Transportområdet er dels reguleret ved direkte regelstyring dels ved  

 indirekte økonomiske styringsmidler i form af afgifter og subsidier.
Udover, at afgifterne påvirker forholdene på transportområdet, er  

 afgifterne en vigtig finansieringskilde for det offentlige, og ved  

 indretningen af afgifterne bør der også tages hensyn til en rimelig fordeling  

 blandt de afgiftsbelastede, grænsehandel og det offentliges  

 finansieringsbehov.
Det er ikke regeringens mål at reducere bilbeskatningen,  

 da dette alt andet lige vil øge skattebelastningen af virksomhederne eller  

 husholdningernes indkomst fra arbejde.
 Det er derimod regeringens hensigt med dette forslag at foretage sådanne  

 ændringer i sammensætning og indretning af bilbeskatningen, at afgifterne  

 endnu bedre end i dag vil bidrage til realisering af miljømålsætningerne  

 uden, at det går ud over de ovennævnte hensyn.
Den samlede beskatning på bilområdet består af afgifter på brugen af biler  

 (afgifter af benzin, autogas, smøreolier, dieselolie herunder CO2-afgift samt  

 svovlafgift og vejbenyttelsesafgift), besiddelsen af biler (vægt- og  

 udligningsafgift og afgift af ansvarsforsikring) og anskaffelsen af biler  

 (registreringsafgift). Det samlede provenu af disse afgifter skønnes at  

 udgøre henved 35 mia. kr. i 1997. Blandt afgifterne anses afgifterne på  

 brugen (brændstofafgifterne) normalt for bedst at kunne reducere  

 transportsektorens miljøbelastning, da de både giver incitamenter til  

 anskaffelse af mere brændstoføkonomiske køretøjer og begrænser den  

 eksisterende bilbestands kørsel.
Hertil kommer, at brændstofafgifterne er  

 gode til at afspejle princippet om, at forureneren skal betale.
Hensynet til grænsehandelen begrænser dog mulighederne for at øge  

 brændstofafgifterne ud over det nuværende niveau.
Ved skattereformen er  

 afgifterne på benzin og dieselolie blevet knyttet til afgifterne i Tyskland.  

 Forhøjelse af afgifterne ud over det tyske niveau vil give tab på  

 grænsehandelen.
Regeringen arbejder på at få EU½s minimumsafgifter forhøjet,  

 hvilket sandsynligvis vil medføre forhøjelser af afgifterne i en række  

 EU-lande, herunder Tyskland.
Afgifterne på anskaffelse og besiddelse af biler begrænser også  

 miljøbelastningen ved at begrænse bestanden.
Disse afgifter giver i praksis  

 også i vidt omfang incitamenter til anskaffelse af brændstoføkonomiske  

 køretøjer, da der normalt er en sammenhæng mellem bilernes vægt og  

 brændstofforbrug og bilernes værdi og brændstofforbrug.
Disse afgifter giver  

 dog ikke samme incitament til begrænsning af kørslen som de egentlige  

 brændstofafgifter givet, at bilerne er anskaffet.
C.
Personbiler mv.
C.1. Miljøincitamenter ved den nye grønne ejerafgift og vægtafgiften (ad  

 forslag 1) Sammenhængen mellem bilernes vægt og brændstoføkonomi er dog ikke helt  

 entydig.
Der er tilfælde, hvor en bilkøber kan vælge mellem en tungere eller  

 lettere bil, hvor den tungere bil er mere brændstoføkonomisk, men alligevel  

 belastes med højere afgift.
I det omfang vægtafgiften her indgår i købers  

 overvejelser, vil vægtafgiften i dette tilfælde give det forkerte signal til  

 køberen.
Den årlige afgift af besiddelse af køretøjer kan derfor indrettes,  

 så den giver bedre miljøvirkninger end i dag ved direkte at lade afgiften  

 afhænge af brændstoføkonomien.
Hidtil har der imidlertid været tekniske  

 vanskeligheder ved præcist at opgøre køretøjernes brændstoføkonomi.
Fra 1997  

 vil der for nye personbiler imidlertid skulle oplyses brændstoføkonomi  

 opgjort efter en ensartet metode, således at brændstoføkonomien vil være så  

 præcis og sammenlignelig opgjort, at den vil kunne lægges til grund ved  

 udformningen af bilbeskatningen.
Regeringen vil benytte sig af de nye muligheder ved at foreslå  

 vægtafgiften afskaffet af nye personbiler, der i stedet skal betale afgift  

 efter brændstoføkonomien.
Dette må også anses for mere retfærdigt.
Hidtidige årlige vægt- og udligningsafgifter for benzin- og  

 dieseldrevne personbiler De nye biler vil ud fra hvor mange km de kører pr. liter blive indplaceret  

 i ca. 25 klasser, hvor afgiftsforskellen mellem klasserne udgør fra 400 kr.  

 til 800 kr. årligt.
Som nævnt er der en sammenhæng mellem bilernes vægt og brændstoføkonomi.  

 Når sammenhængen forsøges beskrevet lineært, anvender benzinbiler for at  

 tilbagelægge en strækning på 100 km ca. 2,5-3 liter benzin tillagt ca. 0,5  

 liter for hver 100 kg bilen vejer.
For en bil af vægten 800 kg kan der  

 således forventes et brændstofforbrug på ca. 6,75 liter pr. 100 km svarende  

 til ca. 14,8 km pr. liter.
For en bil på 1.100 kg kan forventes et  

 brændstofforbrug på ca. 8,25 liter/100 km eller ca.12,1 km/liter.
Vægtafgiften udgør i gennemsnit omkring 2,5 kr. pr. kg for personbiler,  

 men er progressivt stigende fra vægtafgiftsklasse til vægtafgiftsklasse.
Fra  

 midten af vægtafgiftsklasserne 601-800 kg (altså 700 kg) til midten af  

 klassen 801-1.100 kg (altså 950 kg) stiger afgiften med 2,4 kr./kg.
Til  

 midten af næste klasse (1.200 kg) stiger afgiften med 3 kr./kg og yderligere  

 med 4,5 kr./kg, hvis man går til næste afgiftsklasses midtpunkt (1.400 kg).  

 Ved overgang til midtpunktet af afgiftsklassen 1.501-2.000 kg stiger afgiften  

 med 6 kr./kg.
En stigning i vægten på 100 kg vil typisk medføre et ekstra  

 brændstofforbrug på 0,5 liter/100 km og en stigning i vægtafgiften på ca.  

 240-600 kr./år.
For de almindeligste biler (ca. 1 ton egenvægt) stiger  

 vægtafgiften med omkring 300 kr. ved en stigning i egenvægten på 100 kg.
Det  

 skal understreges, at der er betydelig variation omkring disse gennemsnit, og  

 at sammenhængen ændrer sig over tiden.
Den nye periodiske afgift stiger konsekvent og entydigt med  

 brændstofforbruget.
For benzindrevne køretøjer udgør afgiften (nedre ende af  

 afgiftsklassen) 800 kr. pr. liter benzin, der skal anvendes til  

 tilbagelæggelse af 100 km fratrukket 3.600 kr., dog mindst 400 kr. årligt.
For en bil, der anvender 5 liter pr. 100 km svarende til 20 km/liter udgør  

 afgiften således 400 kr. årligt.
Anvendes 5,5 liter pr. 100 km svarende til  

 18,2 km/liter udgør afgiften 800 kr. årligt.
For en bil, der anvender 6 liter  

 benzin pr. 100 km svarende til 16,7 km/liter, udgør afgiften 1.200 kr. årligt  

 etc.
Den årlige afgift stiger med 400 kr. for hver gang benzinforbruget  

 stiger med 1/2 liter pr. 100 km indtil 10 liter benzin pr. 100 km eller 10  

 km/liter.
Herefter stiger afgiften med 800 kr./år ved en stigning i  

 benzinforbruget på 1 liter/100 km.
 I følgende tabel er vist den nuværende vægtafgift, det gennemsnitlig  

 forventede benzinforbrug, hvis den nuværende sammenhæng mellem vægt og  

 benzinforbrug kan beskrives ved en lineær funktion og den til dette  

 benzinforbrug svarende nye grønne ejerafgift:
1) »-» angiver forventet fald i afgiften.
I forhold til i dag  

 bliver der ikke tale om de store omfordelinger.
Der vil dog være en vis  

 tendens til, at de små biler, der oftest er mest brændstoføkonomiske,  

 generelt får lettelser, mens de store generelt får visse afgiftsstigninger.  

 De største spring i afgiftbelastningen opstår for de mærker, der måtte ligge  

 lige over en af de nuværende vægtafgiftsgrænser og lige under en af de  

 foreslåede brændstoføkonomigrænser og omvendt.
Afgiftforskellene mellem klasserne vil give ganske kraftige incitamenter  

 til at anskaffe sig mere brændstoføkonomiske biler.
Hvis bilisten f.eks. har  

 en årlig kørsel på 15.000 km, og køber en bil, der kører 15 km pr. liter, vil  

 benzinforbruget være på 1.000 liter årligt.
Den nye ejerafgift udgør 2.000  

 kr. årligt for en sådan bil.
Hvis bilisten i stedet vælger en anden bil, der kører f.eks. 16,2 km pr.  

 liter, vil benzinforbruget være på ca. 925 liter eller 75 liter mindre.  

 Ejerafgiften af en sådan bil er på 1.600 kr. årligt.
Ved at gå fra 15 til  

 16,2 km pr. liter spares således 400 kr. i ejerafgift årligt eller 5,30 kr.  

 pr. liter forskel i benzinforbruget.
I gennemsnit giver den nye grønne ejerafgift samme incitamenter til  

 anskaffelse af en mere brændstoføkonomisk bil som en stigning i benzinprisen  

 på mellem 5 og 6 kr. pr. liter for en billist med et givet gennemsnitligt  

 årligt kørselsbehov på 15.000 km, der er en typisk årlig kørsel.
Som nævnt  

 virker benzinafgiften dog også begrænsende på faktisk kørsel og har derfor  

 alt i alt bedre miljøvirkninger.
 I følgende tabel er vist benzinforbrug i liter og i kr., den nye afgift og  

 besparelsen i benzinudgifter og afgift ved at forbedre brændstoføkonomien for  

 en bilist med et årligt kørselsbehov på 15.000 km.
Benzinafgiften inklusive moms heraf udgør ca. 4,20 kr./liter.
Den nye  

 grønne ejerafgift giver således i sig selv et stærkere incitament til  

 anskaffelse af en mere brændstoføkonomisk bil end f.eks. en fordobling af  

 benzinafgiften.
Benzinafgiften giver dog også et incitament til begrænsning i  

 kørselsomfanget givet, bilen er anskaffet, hvorfor benzinafgiften har større  

 virkning på miljøet.
Som nævnt er der i det store og hele en god sammenhæng mellem bilernes  

 egenvægt og brændstofforbruget.
En lille bil kører i almindelighed længere på  

 literen end en stor bil.
Den nuværende vægtafgift giver således i forvejen  

 incitamenter til køb af mindre biler og dermed oftest brændstoføkonomiske  

 biler.
 C.2. Bedre miljøincitamenter i flere situationer (ad forslag 1).
For de fleste bilkøbere står valget dog ikke mellem en stor bil og en  

 lille bil, men mellem biler af nogenlunde samme størrelse og pris.
I en given  

 bilklasse (små biler, mindre mellemklasse, større mellemklasse, store biler)  

 er der måske ikke afgørende forskelle i vægt, men bilerne kan have meget  

 forskellig brændstoføkonomi.
En bil af en given størrelse kan således være  

 forsynet med en speciel brændstoføkonomisk motor.
En sådan bil vil vinde  

 markedsandele på bekostning af mærker, hvor motoren har en almindelig eller  

 dårlig brændstoføkonomi.
Den bedre brændstoføkonomi kan både skyldes en bedre  

 teknologi, men også at motoren er mindre og bedre svarer til bilens vægt,  

 givet et almindeligt kørselsmønster.
Man kan forvente, at der i videre  

 udstrækning end i dag vil blive markedsført de mest brændstoføkonomiske  

 modeller inden for de forskellige bilklasser.
Det er dog urealistisk at tro,  

 at en særlig efterspørgsel fra det danske marked efter brændstoføkonomiske  

 biler vil forårsage, at der udvikles sådanne specielt til det danske marked.
 Overgang til afgift efter brændstofforbruget i stedet for efter vægten vil  

 i almindelighed give bedre miljøincitamenter end i dag.
Den nuværende vægtafgift har været kritiseret for at bremse udbredelsen af  

 biler med større sikkerhed.
Den større sikkerhed kan f.eks. være opnået ved  

 særlige forstærkninger af bilen, hvilket har øget vægten måske til en højere  

 vægtafgiftsklasse.
Ved den nye ejerafgift gives ikke sådanne forkerte  

 incitamenter.
Det bemærkes dog, at tungere biler som nævnt ofte har et større  

 brændstofforbrug.
For ældre personbiler vil det ikke være muligt uden meget betydelige  

 meromkostninger at opgøre benzinøkonomien efter de nye normer.
I øvrigt ville  

 det ikke have nogen nævneværdig miljøeffekt at gøre den periodiske afgift  

 direkte afhængig af brændstofforbruget for de nyere årgange, hvor værdien  

 fortsat er så høj, at skrotning ikke kommer på tale i ret mange tilfælde.
 For ældre personbiler vil den periodiske afgift derfor fortsat være  

 baseret på vægten som i dag.
Det er således kun de nye årgange, der foreslås omfattet af den nye grønne  

 ejerafgift.
Efterhånden som de nye årgange har erstattet de ældre, vil hele  

 personbilbestanden dog blive omfattet af den nye grønne ejerafgift.
 C.3. Dieselbiler (ad forslag 1).
Hovedparten af de nye personbiler er benzindrevne.
Der sælges dog også et  

 større antal dieseldrevne køretøjer.
Dieseldrevne køretøjer har typisk en  

 bedre brændstoføkonomi udtrykt i km/liter end benzindrevne, men udledningen  

 af CO2 pr. liter er større.
 Afgiften på benzin er større end afgiften af dieselolie.
Der er derfor lavet en særlig afgiftsskala for dieseldrevne køretøjer.
I  

 dag betales der via udligningsafgift også en højere vægtafgift af  

 dieseldrevne biler.
Afgiftsskalaen indebærer, at dieselbiler med samme  

 CO2-udledning pr. km som benzinbiler skal betale det samme i afgift som  

 benzinbiler.
Hertil skal lægges et tillæg.
Tillægget er fastsat således, at  

 det svarer til forskellen i benzinafgift og dieselafgift inklusive moms heraf  

 for en personbil, der kører 15.000 km årligt, og hvor energien i diesel  

 udnyttes i samme omfang som i benzin.
Den andel af forskellene i  

 brændstofafgifterne, der udlignes, er uafhængig af bilernes CO2-udledning pr.  

 km givet kørslen pr. km.
Hvis bilen har et større kørselsbehov, vil  

 udligningen dog være for lille og omvendt.
For en bil, der måtte køre 25.000  

 km, hvilket er mere typisk for en dieselbil, svarer tillægget til ca. 60 pct.  

 af den sparede afgift på brændstoffet.
 Boks 1. Sammenhængen mellem skala for hhv. benzin og dieselbiler.
1 liter dieselolie indeholder ca. 10 pct. mere energi end 1 liter benzin.  

 Der er imidlertid ca. 2,5 pct. større CO2-udledning pr. energienhed diesel  

 end pr. energienhed benzin.
Grænserne for brændstoføkonomien i afgiftskalaen  

 for dieselbiler udtrykt i km/liter er derfor forhøjet med 12,5 pct.  

 afspejlende de større CO2-udledninger.
Det ses af eksemplet i boksen, at tillægget på 1.640 kr. svarer til  

 besparelsen i brændstofafgift tillagt moms ved at anvende dieselolie i stedet  

 for benzin forudsat, at energien i dieselolien udnyttes lige så godt som  

 energien i benzinen, og kørselomfanget er 15.000 km årligt.
Afvigelsen i  

 eksemplet på 88 kr. skyldes, at udligningen er beregnet ved det nedre  

 brændstofforbrug i afgiftsklasserne, men afviger når man er midt i et  

 afgiftsinterval.
 Da der ved fastsættelsen af intervalgrænserne i dieselskalaen er taget  

 hensyn til den lidt større CO2-udledning, er intervalgrænserne hævet  

 tilsvarende mere end forskellen i energiindhold kan forklare, hvorfor  

 eksempler tæt på intervalgrænserne vil kunne udvise en større afvigelse.
I dag betaler en dieselbil og en benzinbil med samme vægt den samme  

 vægtafgift.
Hvis energien udnyttes lige godt i benzinudgaven og i  

 dieseludgaven, vil de to biler også skulle betale det samme i grundafgift før  

 tillæg.
Hvis energiindholdet udnyttes bedre i dieseludgaven end i  

 benzinudgaven, vil grundafgiften blive mindre for dieselbilen end for  

 benzinbilen og omvendt.
Ofte antages energiudnyttelsen fra dieselolie at være  

 noget højere end fra benzin, hvorfor ændringen kan indebære et vist beskedent  

 provenutab i forhold til uændrede regler.
Det er således ikke unormalt, at  

 man vil kunne køre 25 pct. længere pr. liter diesel end pr. liter benzin.
For  

 sådanne biler vil afgiftsbelastningen falde i forhold til i dag.
Det er dog  

 også rimeligt, eftersom bilernes miljøbelastning med CO2 er tilsvarende  

 mindre.
For ikke specielt brændstoføkonomiske biler af mindre vægt vil der  

 modsat ske afgiftstigninger i forhold til i dag.
Grundsats plus tillæg stiger kraftigere ved dårligere brændstoføkonomi for  

 dieselbiler end for benzinbiler.
Den nye grønne ejerafgift vil give et  

 incitament til anskaffelse af brændstoføkonomiske biler givet et kørselsbehov  

 på ca. 15.000 km svarende til en forhøjelse af dieselprisen med 7-8  

 kr./liter.
Prisen på dieselolie er i dag omkring 5 kr./l.En forhøjelse af  

 dieselprisen vil dog give større miljøeffekt, da det også vil begrænse  

 kørselsomfanget.
 C. 4. Biler for hvilke brændstoføkonomien ikke er oplyst (Ad forslag  

 1).
For biler, der måtte bruge gas som drivmiddel, er der ikke efter de nye EU  

 regler krav om, at brændstoføkonomien skal opgøres efter de nye normer.
Der  

 sælges i øvrigt meget få gasdrevne biler.
Det skyldes blandt andet  

 vanskeligheder ved at opfylde udstødningsnormerne.
Måtte der blive  

 indregistreret nye gasbiler, vil de blive indplaceret på skalaen for  

 dieselbilerne ved en omregning fra bilernes vægt ud fra en i loven fastsat  

 formel, der er udarbejdet på baggrund af dagens erfaringer for sammenhæng  

 mellem vægt og brændstofforbrug.
Afgiften af gas og dieselolie er  

 sammenlignelig.
For elbilerne vil der tilsvarende kunne ske en omregning fra vægt til  

 fiktivt brændstofforbrug.
Der er af gode grunde ikke fastsat nye normer for  

 opgørelse af udstødning fra eldrevne biler, da luftforureningen er indirekte  

 fra elfremstillingen.
I øjeblikket sælges der kun ganske få eldrevne biler,  

 men der er forventninger om, at eldrevne biler fremover vil kunne få et  

 større salg.
Der er således ved at blive markedsført mere almindelige  

 bilmodeller, der drives med el, der i det mindste ved bykørsel har omtrent  

 samme egenskaber for bilisten som almindelige benzindrevne biler.
De nye  

 elbiler vil sandsynligvis være mere konkurrencedygtige end de hidtil  

 fremstillede.
Blandt andet har anvendelsen af nikkel-cadmium batterier i  

 stedet for blybatterier givet nye muligheder og egenskaber.
 Elbilerne giver ubetinget miljøfordele i nærmiljøet, da der i sagens natur  

 ikke er direkte udstødning.
Der hersker dog stor usikkerhed om hvor mange elbiler og af hvilke typer,  

 der vil blive markedsført, og på grund af forskellene er det ikke umiddelbart  

 muligt at indplacere bilerne i de generelle afgiftsskalaer.
Elbilerne er  

 netop blevet fritaget for registreringsafgift i yderligere 3 år.
Når der er større klarhed over hvilke typer elbiler, der i praksis vil  

 blive markedsført og deres egenskaber, brug etc., vil der kunne tages mere  

 permanent stilling til de fremtidige afgiftsforhold.
Herunder vil der blive  

 taget hensyn til de særlige miljøfordele, elbilerne i praksis måtte have.  

 Indtil da vil elbilerne blive indplaceret på benzinafgiftskalaen ved  

 omregning fra vægten.
Elbilerne vil hermed typisk falde i afgift i forhold  

 til i dag, hvor der opkræves såvel vægt- som udligningsafgift, og der vil  

 ikke blive diskrimineret mod bilerne i en overgangstid, indtil mere  

 permanente afgiftsregler bliver fastlagt.
For at fremme elbilerne foreslås det dog, at de nuværende vægt- og  

 udligningsafgifter og den nye grønne ejerafgift for elbilerne suspenderes  

 indtil udgangen af år 2000, hvor også den midlertidige fritagelse for  

 registreringsafgiften udløber.
Der vil være et mindre antal benzin- og  

 dieseldrevne køretøjer, for hvilke Færdselsstyrelsen vil dispensere fra, at  

 der skal være opgjort et brændstofforbrug efter den nye norm.
Disse få biler  

 vil også blive indplaceret efter en omregning fra vægten.
 Fritagelser mv.
I lighed med fritagelsesreglerne for vægtafgiften vil den nye ejerafgift  

 indeholde fritagelser og lempelser.
Der foreslås således fritagelse for  

 ejerafgiften af biler, der tilhører medlemmerne af kongehuset, forsvaret og  

 det statslige regionale redningsberedskab.
Endvidere foreslås fritaget biler,  

 der er specielt indrettet til brandsluknings- og redningsopgaver og  

 udelukkende anvendes ved udrykning, og af beredskabskommissioner, såfremt de  

 ikke anvendes erhvervsmæssigt i konkurrence med private erhvervsdrivende.  

 Endelig fritages ambulancer, benzindrevne hyrevogne og sygetransportbiler,  

 som udelukkende benyttes til erhvervsmæssig befordring af siddende patienter.
 Det foreslås, at dieseldrevne hyrevogne og dieseldrevne sygetransporter,  

 som udelukkende benyttes til erhvervsmæssig befordring af siddende patienter,  

 betaler 35% af afgiftsbeløbene for dieseldrevne biler.
Det foreslås endvidere, at 35 år fra en bils 1. registrering, skal der fra  

 den følgende afgiftsperiode kun betales afgift med 1/4 af sædvanlig afgift.  

 Det er en betingelse, at bilen fremtræder som ved 1. registrering.
Derudover  

 forslås det, at skatteministeren for at opfylde traktatmæssige  

 forpligtigelser kan fastsætte regler om afgiftsfrihed for biler, som tilhører  

 fremmede staters herværende diplomatiske og konsulære repræsentationer og  

 internationale organisationer og institutioner, som Danmark er medlem af.
Invaliderede personer, som efter lov om social bistand kan opnå støtte til  

 erhvervelse af en bil, foreslås fritaget for afgiften, hvis bilen er  

 benzindreven.
Er bilen dieseldreven, forslås afgiften nedsat til 35% af  

 afgiftsbeløbene for dieselbiler.
 Skatteministeren forslås endvidere at få mulighed for at indrømme  

 afgiftsfritagelser for biler, som benyttes til kørsel uden for offentlige  

 veje og i særlige tilfælde for biler, som bruges på ubetydelige strækninger  

 af offentlige veje.
 Som nævnt er de foreslåede fritagelser og lempelser parallelle med  

 reglerne i den nuværende vægtafgift.
Ved de nuværende periodiske afgifter for personbiler er der mulighed for  

 kvartalvis indbetaling af vægt- og udligningsafgift for personbiler med en  

 egenvægt fra 1.301 kg. til over 2.000 kg.
I forslaget bortfalder muligheden  

 for den kvartalvise indbetaling for de tunge personbiler, således at  

 ejerafgift og tillægsafgift skal indbetales halvårligt på lige fod med de  

 øvrige personbiler.
 C.5. Regulering af afgift som følge af produktivitetsudvikling (ad  

 forslag 2).
Ved forslaget tilstræbes, at de nye årgange hverken belastes med højere  

 eller lavere afgift i gennemsnit i forhold til, at der fortsat opkræves  

 afgift på basis af vægten.
Afgiftsskala og afgiftssatsernes højde er fastsat  

 ud fra oplysninger om vægt og brændstoføkonomi for de mest solgte bilmodeller  

 i de første 9 måneder af 1996, således at den gennemsnitlige  

 afgiftsbelastning bliver den samme, når man tager hensyn til den forventede  

 udvikling i vægt og brændstoføkonomi.
Igennem de seneste 15 år er vægten af personbilerne steget.
Bilbestandens  

 gennemsnitsvægt er således steget med ca. 1/2 pct. om året igennem denne  

 periode.
Væksten er tillige stigende.
Hvis man havde fortsat med  

 vægtafgiften, ville man således forvente et fortsat stigende provenu fra  

 vægtafgiften med måske godt 1/2 pct. om året.
Mens vægten har været stigende, har der modsat været en tendens til, at  

 brændstoføkonomien givet vægten er blevet bedre.
Den nye grønne ejerafgift  

 vil givetvis forstærke denne tendens.
Ved en fremgang i brændstoføkonomien med f.eks. 0,75 pct., givet bilernes  

 vægt, vil belastningen af en ny årgang som følge af afgiftsskalaens  

 indretning automatisk gennemsnitlig falde med 1,5 pct.
Da vægten fortsat vil  

 stige med måske 1/2 pct. om året, vil afgiftsbelastningen dog alene falde med  

 ca. 1 pct.
Det skal dog sammenlignes med, at afgiftsbelastningen ellers i  

 gennemsnit kunne forventes at stige med godt 1/2 pct.
Hvis man fastholdt de satser, der ved 1996 salgets fordeling ville give  

 provenuneutralitet, ville den nye grønne ejerafgift medføre et mindre provenu  

 i forhold til, at man havde fastholdt den gamle vægtafgift.
Reduktionen i  

 provenuet af de nye årgange ville blive på ca. 1 1/2 pct. for hvert år.
Det er regeringens hensigt at fastholde afgiftstrykket af de nye årgange  

 biler.
Det er derfor foreslået, at satserne forhøjes med 1,5 pct. årligt.
Der  

 knytter sig selvfølgelig stor usikkerhed til skøn over udviklingen i  

 brændstoføkonomien.
Hvis det måtte vise sig, at produktivitetsfremgangene  

 måtte afvige væsentligt fra de antagne 0,75-1 pct., vil der senere kunne ske  

 justeringer i overensstemmelse med erfaringerne.
 Forhøjelse af afgiftssatserne med 1,5 pct. årligt vil for den til enhver  

 tid nyeste årgang kunne skønnes provenuneutral.
Det bør gælde, at biler med samme brændstoføkonomi bør belastes med samme  

 afgift uanset i hvilket år de er indregistreret.
Forhøjelsen af  

 afgiftssatserne med 1,5 pct. årligt bør derfor ikke kun ske for den nyeste  

 årgang.
Forhøjelsen af den nye grønne ejerafgift med 1,5 pct. om året bør  

 ikke stå alene.
De ældre årgange, der fortsat vil skulle betale vægtafgift,  

 bør også belastes med den ekstra årlige stigning på 1,5 pct.
Ved også at øge besiddelsesafgiften for de ældre årgange vil det samlede  

 provenu fra den nye grønne ejerafgift/vægtafgift stige med henved 1,5 pct.  

 årligt i forhold til, at man var fortsat med vægtafgift.
Provenugevinsten  

 herved foreslås anvendt til årlige ekstraordinære forhøjelser af  

 progressionsknækket i registreringsafgiften.
 C.6. Regulering af afgiften med lønudviklingen (ad forslag 2).
Med henblik på at fastholde den reale virkning af den nye grønne  

 ejerafgift er denne foreslået reguleret med udviklingen i lønningerne på  

 samme måde som de forskellige skalatrin, fradrag satser mv. for  

 indkomstskatten og pensioner mv.
Denne regulering vil være ud over den  

 foreslåede regulering som følge af produktivitetsfremgangene.
Hvis  

 reguleringsindekset således stiger med 2,5 pct. årligt vil den samlede  

 regulering blive på 4 pct. pr. 1. januar 1998 (2,5 + 1,5 pct., jf.
C.5.) og  

 tilsvarende i årene herefter.
 I øjebliket bliver vægtafgiften ikke reguleret med pris- og  

 lønudviklingerne og bliver hermed gradvist realt udhulet.
 Forslaget om at regulere besiddelsesafgiften op vil derfor isoleret set  

 medføre en provenugevinst.
 Mens vægtafgiften bliver realt mindre tyngende med udviklingen i lønninger  

 og priser, skærpes registreringsafgiften, da skalaknækket heller ikke  

 reguleres.
Ved stigninger i lønninger og priser er der en tendens til, at  

 registreringsafgiften realt stiger, idet afgiften vil udgøre en stadig større  

 del af bilernes gennemsnitlige værdi.
Det foreslås derfor at regulerere  

 skalaknækkene op med udviklingen i lønningerne tillagt 1 pct.
Herved bliver  

 den samlede provenuvirkning af regulering af registreringsafgift og den nye  

 grønne ejerafgift/vægtafgift neutral for personbiler, og såvel  

 registreringsafgiften som den nye grønne ejerafgifts reale virkning  

 fastholdes.
Skalaknækket, der i dag er på 34.400 kr. for personbiler, foreslås  

 samtidigt i et andet lovforslag (Forslag til Lov om ændring af lov om  

 registreringsafgift af motorkøretøjer mv. og lov om vægtafgift af  

 motorkøretøjer mv.) forhøjet til 48.800 kr., jf. punkt C.7. nedenfor.
For en  

 given personbil beskattes værdien inklusive moms under 48.800 kr. med 105  

 pct., mens der opkræves 180 pct. af resten af værdien.
Ved en stigning i det  

 almindelige prisniveau på 2,5 pct. vil den reale værdi af det foreslåede  

 skalaknæk på 48.800 kr. blive reduceret med 1.200 kr. svarende til en  

 realstigning i afgiften på 900 kr. årligt (180 pct. - 105 pct. gange 1.200  

 kr.) Da omlægningen af bilafgifterne tilstræbes gennemført provenuneutralt,  

 foreslås det også at regulere skalaknækket.
 C.7. Normalisering af afgiftsforholdene for sikkerhedspuder og  

 forhøjelse af progressionsknæk for personbiler (Ad forslag 3).
Det foreslås at normalisere det fradrag, der gives i registreringsafgiften  

 for sikkerhedspuder i personbiler mv., således at fradraget for de to første  

 puder dækker såvel merafgiften af meromkostningerne ved installering af  

 sikkerhedspuder som selve meromkostningerne, mens fradraget for tredje og  

 fjerde pude fastsættes som tilstræbt for de andre sikkerhedsfradrag, så det  

 dækker merafgiften af meromkostningerne.
Hermed reduceres fradraget i  

 afgiften af personbiler fra 9.000 kr. pr. pude til 7.200 kr. i alt for biler  

 med 2 puder og 2.300 kr. for eventuel pude nr. 3 og 4. Da hovedparten af  

 personbilerne i dag er forsynet med 2 puder, og regeringen ikke finder det  

 hensigtsmæssigt, at registreringsafgiften i almindelighed skal stige,  

 foreslås det samtidig at forhøje progressionsknækkene i  

 registreringsafgiften, således at afgiften og dermed priserne bliver uændrede  

 for biler med 2 puder, hvis værdi overstiger 48.800 kr. inklusive moms  

 eksklusive registreringsafgift.
 For at sikre, at forslaget ikke reducerer incitamenterne til installering  

 af sikkerhedsudstyr i forhold til i dag, foreslås det, at biler uden puder  

 eller med 1 pude netto skal betale det samme som i dag gennem en ekstra  

 afgift.
Forslaget er i sin helhed stort set provenuneutralt givet det aktuelle  

 gennemsnitlige antal sikkerhedspuder i personbiler. mv.
Hvis der ikke blev  

 foretaget ændringer, ville provenuet fra registreringsafgiften imidlertid  

 kunne forudses at blive eroderet yderligere ved installering af mere end 2  

 puder i typiske personbiler.
Ved forslaget imødegås således en udhuling af  

 provenuet på omkring 1 mia. kr. om blot få år.
 Det nuværende fradrag blev indført med virkning fra 1. januar 1993 og  

 udgør 9.000 kr. pr. sikkerhedspude, uanset antallet af puder i bilen.
Fradraget på 9.000 kr. pr. pude overstiger registreringsafgiften af  

 kostprisen for sikkerhedspuder.
Allerede på daværende tidsspunkt var det  

 oplyst, at afgiften af kostprisen for nr. 2 pude og den mindre europæiske  

 pude var mindre end 9.000 kr.
Fradrag af denne type har ellers traditionelt  

 været fastsat således, at det trafiksikkerhedsfremmende udstyr bliver  

 friholdt for registreringsafgift - dvs. således, at forbrugeren alene kommer  

 til at betale »kostprisen« for udstyret.
Ved vedtagelsen af det nuværende fradrag var det imidlertid ikke til at  

 forudse, at en række mere almindelige bilmodeller fra modelåret 1997 ville  

 blive lanceret med 4 sikkerhedspuder til yderligere sikring af  

 forsædepassagererne.
En enkelt bil vil i 1997 blive markedsført med  

 sikkerhedspuder til sikring af bagsædepassagerer.
Hertil kommer, at meget  

 tyder på, at monteringsomkostningerne for sikkerhedspuder er faldet  

 betydeligt siden 1992. I Tyskland, hvor bilkøbere kan stå i et konkret valg  

 mellem personbiler med eller uden sikkerhedspude, er det oftest ikke muligt  

 at få bilen uden sikkerhedspude i førersiden, mens der ved køb af en bil med  

 sikkerhedspude i passagersiden typisk er en prisforskel på mellem 0 og 400  

 DM.
Antages det, at der i 1998 eller 1999 uden indgreb vil blive givet fradrag  

 med det nuværende fradragsbeløb for måske 400.000 sikkerhedspuder i 135.000  

 personbiler, vil det samlede fradragsbeløb stige med 1,3 mia. kr.
Da  

 registreringsafgiften af meromkostningen ved at installere sikkerhedspuder  

 næppe overstiger 0,3 mia. kr. af dette beløb, svarer dette til et tabt  

 provenu af registreringsafgiften i størrelsesordenen 1 mia. kr. pr. år.
Det kan antages ud fra en sammenligning med det tyske marked, at  

 kostprisen pr. sikkerhedspude for almindelige personbiler i gennemsnit udgør  

 300 DM eller knapt 1.300 kr. incl. dansk moms.
Fastsættes et fradrag svarende  

 til merprisen på det tyske marked på 7.200 kr. for de 2 første puder (2.600  

 kr. tillagt 180 pct.) og benyttes provenuet fra nedsættelsen af fradraget  

 fuldt ud til nedsættelse af registreringsafgiften, vil personbiler med 2  

 sikkerhedspuder få fradrag svarende til såvel omkostningen ved puderne som  

 afgiften heraf uden at stige i pris.
Fastsættes fradraget for 3. og 4.  

 sikkerhedspude til 2.300 kr. (svarende til 180 pct. af 1.300 kr.), vil  

 bilkøberen alene skulle betale kostprisen for de ekstra puder, men ikke  

 registreringsafgift heraf.
 Det samlede fradrag i registreringsafgiften for sikkerhedspuder er steget  

 eksplosivt, siden fradraget blev indført i 1993:
Sikkerhedspuder - personbiler 1993-1996 I september måned 1996, som er den seneste, Skatteministeriet har data  

 for, svarede antallet af sikkerhedspuder til et årligt niveau på 260.000 stk.  

 ved et bilsalg på 135.000 stk.
Ved forslaget om omlægning af pudefradraget vil priserne i langt de fleste  

 tilfælde være uændrede i forhold til i dag.
For de meget få biler, der i dag  

 sælges med mere end 2 puder vil der dog komme visse prisstigninger.
Der  

 foreslås en lempelig overgangsordning for disse.
Ligeledes vil der kunne ske  

 prisstigninger i forhold til i dag for biler med under 2 puder, hvis prisen  

 med moms uden afgift er under den foreslåede forhøjede progressionsgrænse.  

 Sådanne biler vil ikke få fordel af, at progressionsgrænsen forhøjes ud over  

 deres værdi.
 Da reduktionen i fradraget, forhøjelsen af skalaknækket og afgiftstillæg  

 for biler med højst 2 puder for langt de fleste biler går præcis lige op, vil  

 der for disse være samme tilskyndelse til at have 2 sikkerhedspuder som ved  

 de nuværende regler.
 C.8. Sikkerhedsfradrag for nyere brugte biler (ad. forslag 4).
Der er ikke registreringsafgift af personbiler mv., der anvendes til  

 udlejning til valutaudlændinge.
Herved stilles danske biludlejere lige med  

 konkurrenter fra lande, hvor der ikke er registreringsafgift.
Når sådanne biler overgår til almindelig anvendelse i Danmark, skal der  

 betales afgift på basis af den vurderede brugtvognspris.
Afgiften beregnes  

 efter en særlig skala, hvor der tages hensyn til nedskrivning af bilernes  

 værdi.
Der ydes dog ikke særlige fradrag for sikkerhedsudstyr ved  

 afgiftsberigtigelse af brugte køretøjer efter vurdering.
 Det foreslås, at der indføres en regel, således at også nyere brugte biler  

 får et sammenligneligt sikkerhedsfradrag med det fradrag, der gives nye  

 biler, således at den tilstræbte konkurrenceevneneutralitet kan fastholdes.
 Konkret sker det ved, at den afgiftspligtige værdi for brugte biler  

 reduceres med 17 pct. af sikkerhedsfradraget, der villle have været givet,  

 hvis bilen var ny.
 Det kan være svært umiddelbart at gennemskue, at dette vil sikre  

 neutralitet mellem nye og nyere brugte biler, men det kan illustres ved et  

 eksempel.
 Installering af sikkerhedsudstyr til en værdi på 1.000 kr. uden afgift vil  

 medføre, at bilen stiger 1.000 kr. i pris med afgift, hvis  

 sikkerhedsfradraget udgør merafgiften af merprisen.
Hvis bilen afskrives med 15 pct. inden for det første år, vil bilen med  

 sikkerhedsudstyr koste 850 kr. mere inklusive afgift svarende til, at værdien  

 uden afgift vurderes til 304 kr. ekstra (303,6 kr. tillagt 180 pct. heraf  

 udgør 850 kr.). Den afgiftspligtige værdi for den brugte bil skal således  

 reduceres med 303,6 kr. for at skabe neutralitet.
De 303,6 kr. svarer til  

 henved 17 pct. af sikkerhedsfradraget for den nye bil på 1800 kr. (17 pct. af  

 1.800 kr. er lig med 306 kr.).
D.
Provenumæssige konsekvenser.
 I disse provenubemærkninger er de provenumæssige konsekvenser af alle  

 delene af afgiftsinitiativet vurderet.
 Ad. 1. Omlægning til grøn ejerafgift for nye personbiler.
Omlægningen til grøn ejerafgift for nye årgange af personbiler vurderes  

 til at være provenuneutral.
Der er taget udgangspunkt i fordelingen af salget  

 i de første 8 måneder af 1996 på forskellige bilmodeller, hvor der både har  

 foreligget oplysninger om vægt samt oplysninger om brændstofforbruget efter  

 de nye normer.
Langt hovedparten af det samlede bilsalg i denne periode har  

 været repræsenteret.
Beregningerne viser, at der af de i de første 8 måneder  

 af 1996 solgte biler ville have været sket en stigning i den årlige afgift på  

 ca. 4 pct. for benzinbilerne i gennemsnit, hvis de foreslåede regler havde  

 været gældende fra 1. januar 1996.
Forslaget vil imidlertid først få virkning fra 1. juli 1997. Fra de første  

 8 måneder af 1996 til sidste del af 1997 kan der i lighed med tidligere  

 forventes en vis produktivitetsfremgang i brændstoføkonomien.
Ved en  

 reduktion i brændstofforbruget pr. km med 1 pct. vil den nye afgift i  

 gennemsnit falde 2 pct.
Herudover kan det forventes, at omlægningen i sig  

 selv vil medføre et skift henimod de bilmodeller, der har den bedste  

 brændstoføkonomi, hvilket vil reducere provenuet af den nye afgift.
Modsat  

 kan det ikke udelukkes, at de biler, der ikke har været repræsenteret i  

 stikprøven på grund af manglende oplysninger om brændstoføkonomi i gennemsnit  

 vil få en lidt større afgiftsstigning.
Når man tager hensyn til den  

 trendmæssige forbedring af brændstoføkonomien, forslagets virkning herpå samt  

 den ikke helt repræsentative stikprøve, skønnes omlægningen at være  

 provenuneutral.
For hver ny årgang vil den nye grønne ejerafgift ved et bilsalg på omkring  

 140.000 biler give et provenu på ca 325 mill. kr.
Vægtafgiften af personbiler  

 ville give stort set samme provenu, men da vægten historisk er steget, mens  

 brændstoføkonomien er blevet forbedret ville den årlige afgift af de nye  

 årgange gradvist blive mindre i forhold til, at man var fortsat med  

 vægtafgiften.
Denne gradvisse udhuling af den årlige afgift uden modgående  

 forslag kan skønnes at medføre et tab på 1,5 pct. af årgangens afgift i 1998,  

 3 pct. i 1999, 4,5 pct. i år 2000 etc.
Ved forslaget om ekstraordinær  

 forhøjelse af afgiften med 1,5 pct. for de nye årgange kan der imidlertid  

 sikres fuldstændig provenuneutralitet.
 Fastsættelsen af de 1,5 pct. bygger på en række antagelser og historiske  

 erfaringer, der ikke nødvendigvis vil blive opfyldt i fremtiden.
 Forhøjelse af afgiftssatserne med 1,5 pct. årligt vil for den til enhver  

 tid nyeste årgang kunne skønnes provenuneutral.
 Ad punkt 2. Indeksregulering af grøn ejerafgift og vægtafgift for  

 personbiler samt progressionsknæk i registeringsafgiften.
Ved også at øge besiddelsesafgiften for de ældre årgange, vil det samlede  

 provenu fra den nye grønne ejerafgift/vægtafgift stige med henved 1,5 pct.  

 årligt i forhold til, at man var fortsat med vægtafgift.
Provenugevinsten  

 herved vil udgøre ca. 55 mill. kr. i 1998, ca. 110 mill. kr. i 1999 og ca.  

 165 mill. kr. i år 2000 etc.
Provenugevinsten herved skal ses i sammenhæng  

 med provenuvirkningerne af at forhøje progressionsgrænserne i  

 registreringsafgiften ekstrordinært med 1 pct. årligt.
Med henblik på at fastholde den reale virkning af den nye grønne  

 ejerafgift er denne foreslået reguleret med udviklingen i lønningerne på  

 samme måde som de forskellige skalatrin, fradrag, satser mv. for  

 indkomstskatten og pensioner mv.
Denne regulering vil være ud over den  

 foreslåede regulering som følge af produktivitetfremgangene.
Hvis  

 reguleringsindekset således stiger med 2,5 pct. årligt, vil den samlede  

 regulering blive på 4 pct. pr. 1. januar 1998 (2,5 + 1,5 pct., jf.
C.5.) og  

 tilsvarende i årene herefter.
 I øjebliket bliver vægtafgiften ikke reguleret med pris- og  

 lønudviklingerne og bliver hermed gradvist realt udhulet.
Forslaget om at regulere besiddelsesafgiften (såvel den eksisterende  

 vægtafgift som den nye grønne ejerafgift) op med udviklingen i lønningerne  

 vil derfor isoleret set medføre en provenugevinst.
Ved en årlig regulering  

 med 2,5 pct. fra 1998 vil provenugevinsten i 1998 være på ca. 100 mill. kr.,  

 i 1999 på ca. 200 mill. kr. i år 2000 ca. 300 mill. kr. etc., jf. at de  

 årlige afgifter af personbiler udgør ca. 4 mia. kr.
 Mens vægtafgiften bliver realt mindre tyngende med udviklingen i lønninger  

 og priser, skærpes registreringsafgiften, da skalaknækket heller ikke  

 reguleres.
Ved stigninger i lønninger og priser er der en tendens til, at  

 registreringsafgiften realt stiger, idet afgiften vil udgøre en stadig større  

 del af bilernes gennemsnitlige værdi.
Det foreslås derfor at regulerere  

 skalaknækkene op med udviklingen i lønningerne tillagt 1 pct.
 Provenuvirkningen af den ekstra regulering på 1 pct. vil være et  

 provenutab på ca. 45 mill. kr. i 1998, ca. 90 mill. kr. i 1999, ca. 135 mill.  

 kr. i år 2000 etc., idet et årligt bilsalg på 120.000 biler til værdi uden  

 afgift på over 48.800 kr. årligt er lagt til grund.
 Forslaget om inflationsregulering af skalaknækket for personbiler vil  

 under antagelse af en årlig regulering på 2,5 pct. kunne skønnes at medføre  

 et provenutab på 110 mill. kr. i 1998, 220 mill. kr. i 1999, 330 mill. kr. i  

 år 2000 etc.
Den samlede effekt af de forskellige foreslåede årlige reguleringer af  

 afgifterne vil således være neutral under forudsætning af det nuværende  

 nyvognsalg fortsætter på samme niveau og en årlig regulering som følge af  

 inflation med 2,5 pct.
Nettoprovenuneutraliteten er forholdsvis robust i  

 forhold til større eller mindre inflation, og et nyvognsalg på 120.000 biler  

 til en værdi uden afgift over 48.800 er konsistent med en løbende udskiftning  

 og vækst i bilbestanden.
 Ad punkt 3. Normalisering af fradrag for sikkerhedspuder.
 Med det aktuelle gennemsnitlige antal sikkerhedspuder pr. bil og med de  

 forudsatte meromkostninger for installation af sikkerhedspuder er forslaget  

 på personbilområdet i det store og hele provenuneutralt, men sigter på at  

 forhindre et fremtidigt provenutab.
Der må forventes en vis provenugevinst i 1997, men faldende herefter som  

 følge af, at der vil være et vist antal personbiler med under 2  

 sikkerhedspuder, og hvor værdien af bilerne er så lav, at de ikke får fuld  

 fordel af forhøjelsen af skalaknækket.
Provenugevinsten fra omlægningerne i  

 afgiftsforholdene for sikkerhedspuder kan med stor usikkerhed skønnes til 20  

 mill. kr i 1997, 30 mill. kr. i 1998 og herefter faldende med omkring 10  

 mill. kr. årligt.
 Ad punkt 4. Sikkerhedsfradrag for nyere brugte biler.
 Forslaget om fradrag for trafiksikkerhedsfremmende foranstaltninger i  

 nyere brugte køretøjer vil medføre et provenutab på 10 mill. kr. i 1997 og 15  

 mill. kr. årligt for 1998 og frem.
 I følgende tabel vises en samlet oversigt over forslagenes  

 provenuvirkninger (mill. kr.) :
E.
Miljømæssige konsekvenser.
De procedurer for måling af brændstofforbruget, der foreslås som grundlag  

 for afgiftsopkrævningen, har ikke hidtil dannet grundlag for  

 fabrikantoplysninger om bilernes brændstoføkonomi.
Det har derfor ikke været  

 muligt at foretage beregninger af afgiftens indvirkning på CO2-udledningen.
Danmarks Miljøundersøgelser har imidlertid foretaget beregninger på  

 grundlag af den tilsvarende svenske måleprocedure og et udvalg af biler, hvor  

 brændstoføkonomien er angivet efter denne samt en afgiftsskala, der ligesom  

 den foreslåede ligger så tæt op af vægtafgiftsskalaen som muligt.
Disse  

 beregninger udviste en effekt på CO2-udledningen fra bilparken i  

 størrelsesordenen -0,6 - -0,8 pct.
Den beskedne effekt skal ses i sammenhæng  

 med, at egenvægten, som danner grundlag for vægtafgiften i dag, som nævnt har  

 stor betydning for brændstofforbruget.
F.
Opkrævningsmodel.
Under hensyn til at loven foreslås at træde i kraft den 1. juli 1997,  

 sammenholdt med de edb-tekniske muligheder, foreslås at afgiften forløbig  

 opkræves på lige fod med vægtafgiften, men med angivelse af, at der opkræves  

 vægtafgift/brændstofforbrugsafhængig afgift.
Regnskabsmæssigt vil de to  

 afgifter optræde som et tal.
Løsningen forhindrer imidlertid ikke, at der til  

 enhver tid kan laves opgørelser over de provenumæssige konsekvenser af begge  

 afgifter, idet de berørte køretøjer altid kan udtrækkes af motorregistret.
G.
Forholdet til EU-retten.
 I henhold til artikel 8.1 i Rådets direktiv af 28. marts 1983 om en  

 informationsprocedure med hensyn til tekniske standarder og forskrifter skal  

 en differentiering af afgiftssatserne efter brændstoføkonomien notificeres i  

 EU.
H.
Administrative konsekvenser.
For Rigspolitiet anslås engangsudgifterne til den nødvendige  

 edb-systemudvikling til 600.000 kr.
For Færdselsstyrelsen anslås  

 engangsudgifterne til udarbejdelse af administrative retningslinier,  

 tilpasning af typeattester m.v. til 160.000 kr.
I.
Bilag.
De fleste af forslagets bestemmelser svarer til bestemmelser i  

 vægtafgiftsloven.
Denne er derfor medtaget som bilag til forslaget.
Bemærkninger til de enkelte bestemmelser Til § 1 Det foreslås, at afgiften skal betales for biler, der er indrettet  

 til befordring af højst 9 personer føreren medregnet, jf. i øvrigt  

 bemærkningerne ovenfor under »Almindelige bemærkninger«.
 Samtidig foreslås det, at eldrevne køretøjer fritages for afgift indtil  

 udgangen af år 2000.
Til § 2 Fra 1. januar 1997 vil EU-landene kunne kræve, at alle nye  

 personbiler skal have deres brændstoføkonomi angivet ved en fælles  

 måleprocedure.
Det er dette brændstofforbrug, der skal danne grundlag for den  

 foreslåede afgift.
Til § 3 Det foreslås, at der betales afgift afhængig af bilens  

 anmeldte brændstofforbrug udtrykt som antal kilometer pr. liter med de i de  

 to skemaer anførte kronebeløb pr. halvår.
Første skema angiver beløbene for  

 benzindrevne biler.
Andet skema angiver beløbene for dieseldrevne biler.
Kører 2 benzindrevne personbiler, der begge har en egenvægt på 900 kg,  

 henholdsvis 14 og 15 km pr liter, vil den foreslåede afgift efter  

 brændstofforbrug blive henholdsvis 2.400 kr. og 2.000 kr., hvilket er 140 kr.  

 højere end hidtil for den mindst brændstoføkonomiske og 260 kr. lavere end  

 hidtil for den mest brændstoføkonomiske bil.
Som eksempel herpå kan nævnes VW  

 Golf 1,4, der kører 13,7 km pr liter, og som derfor stiger fra 2.260 kr. til  

 2.400 kr., mens en VW Polo, der kører 14,5 km pr liter, falder i afgift fra  

 2.260 kr. til 2.000 kr.
 For at fastholde afgiftstrykket foreslås det, at afgiftsbeløbene reguleres  

 årligt svarende til den procent, hvormed reguleringstallet efter  

 personskattelovens § 20 er ændret i forhold til reguleringstallet for 1997  

 tillagt 1,5 procentpoint for hvert år efter 1997. Reguleringerne foreslås for  

 det enkelte køretøj at have virkning fra og med den første afgiftsperiode,  

 der begynder den 1. januar eller senere i kalenderåret.
Bilernes brændstofforbrug kan i visse situationer ikke være til at  

 fremskaffe.
Efter forslaget skønnes brændstofforbruget i disse tilfælde ud  

 fra egenvægten.
Vejer en benzindrevet bil f.eks. 1.000 kg., vil  

 brændstofforbruget blive beregnet til 8 liter/100 km svarende til 12,5  

 km/literen, hvilket giver en afgift på 1.400 kr. pr. halvår.
Det foreslås  

 endvidere, at afgiften for biler, der hverken er benzin- eller dieseldrevene,  

 på samme måde fastsættes ved omregning fra vægt til fiktivt brændstofforbrug.  

 Elbiler foreslås indplaceret på skalaen for benzindrevne biler, mens andre  

 biler forslås indplaceret på skalaen for dieseldrevne biler, jf. i øvrigt  

 bemærkningerne under A 7 til de almindelige bemærkninger.
Til § 4 Det foreslås, at afgiftsperioden for alle biler uanset  

 drivkraft bliver 6 måneder.
Efter vægtafgiftsloven opkræves afgiften af  

 større dieseldrevne personbiler (med en egenvægt på 1.301 kg. og derover)  

 kvartårligt.
Bestemmelsens indhold svarer i øvrigt til vægtafgiftslovens § 6.
 Til § 5 Bestemmelsen svarer til vægtafgiftslovens § 10.
Til § 6 og § 7 Af dieseldrevne hyrevogne, af dieseldrevne  

 sygetransportbiler, som udelukkende benyttes til erhvervsmæssig befordring af  

 siddende patienter, og af dieseldrevne biler tilhørende invaliderede  

 personer, der efter lov om social bistand kan opnå støtte til erhvervelse af  

 bil, betales efter vægtafgiftsloven ikke vægtafgift, men alene den særlige  

 udligningsafgift til kompensation for den lavere dieselafgift.
Det foreslås,  

 at der af disse biler opkræves 35 pct. af afgiftsbeløbene for dieseldrevne  

 biler, hvilket medfører, at de afgiftsmæssigt vil være stillet som før.
De  

 samme biler vil, hvis de er benzindrevne, være fritaget for afgiften, ligesom  

 de efter vægtafgiftsloven er fritaget for at betale vægtafgift.
 Bestemmelserne svarer i øvrigt til vægtafgiftslovens § 15 og § 16 med de  

 tilpasninger som skyldes, at nærværende forslag er begrænset til at gælde  

 personbiler til højst 9 personer.
 Til § 8 Bestemmelsen svarer til vægtafgiftslovens § 17 med de  

 tilpasninger som skyldes, at nærværende forslag er begrænset til at gælde  

 personbiler til højst 9 personer.
 Til § 9 Bestemmelsen svarer til vægtafgiftslovens § 9.
 Til § 10 Bestemmelsen svarer til vægtafgiftslovens § 11.
 Til § 11 Bestemmelsen svarer til vægtafgiftslovens § 12.
 Til § 12 Bestemmelsen svarer til vægtafgiftslovens § 13.
 Til § 13 Bestemmelsen svarer til vægtafgiftslovens § 14.
 Til § 14 Bestemmelsen svarer til vægtafgiftslovens § 22.
 Til § 15 Bestemmelsen svarer til vægtafgiftslovens § 23 med de  

 tilpasninger som skyldes, at nærværende forslag er begrænset til at gælde  

 personbiler til højst 9 personer.
 Til § 16 Det foreslås, at loven træder i kraft dagen efter  

 bekendtgørelsen i Lovtidende, og at den får virkning for afgiftspligtige  

 biler, der registreres første gang fra og med den 1. juli 1997. Loven får  

 således virkning for nye biler, der registreres fra den 1. juli 1997 og for  

 brugte importerede biler, der i udlandet er registreret første gang fra og  

 med 1. juli 1997.
Skriftlig fremsættelse Skatteministeren (Carsten Koch):
 Jeg skal herved tillade mig at fremsætte:
 Forslag til lov om afgift efter brændstofforbrug for visse  

 personbiler.
(Lovforslag nr.
L 157).
 Med de nye EU-regler for typegodkendelse af personbiler kan medlemslandene  

 kræve normer for alle nyregistrerede personbilers brændstofforbrug.
Dermed kan den nuværende vægtafgift fremover erstattes af en ny periodisk  

 afgift - en »grøn ejerafgift« - baseret på normen for bilernes  

 benzin- eller dieselforbrug.
Den grønne ejerafgift giver en større  

 miljøeffekt end den nuværende vægtafgift.
Den er endvidere en mere  

 hensigtsmæssig afgift, da den retter sig mere direkte mod brændstofforbruget.
På denne baggrund foreslår regeringen, at der for biler med første  

 indregistrering den 1. juli 1997 eller senere i stedet for de gældende vægt-  

 og udligningsafgifter skal betales en ny periodisk afgift, som afhænger af  

 bilernes brændstofforbrug eller CO2-udledning.
Omlægningen er i gennemsnit  

 neutral.
Efter lovforslaget vil der fortsat typisk skulle betales 2-3000 kr. årligt  

 i periodisk afgift.
Imidlertid vil de særligt brændstoføkonomiske personbiler  

 falde i afgift og omvendt i forhold til i dag.
Særligt vedrørende  

 dieseldrevne personbiler foreslås den gældende udligningsafgift afskaffet til  

 fordel for et tillæg til den nye periodiske afgift, som er indarbejdet i  

 afgiftsskalaen for dieselbiler.
Lovforslaget medfører, at de nye biler - på grundlag af hvor mange  

 kilometer pr. liter benzin eller diesel, de kører - bliver indplaceret i ca.  

 25 klasser, hvor afgiftsforskellen mellem klasserne udgør fra 400 til 800 kr.  

 årligt.
Forslaget medfører i øvrigt, at afgiften indeksreguleres og herudover  

 forhøjes med 1,5 pct. årligt for at tage hensyn til produktivitetsfremgange.
 Det er regeringens vurdering, at afgiftsforskellene mellem klasserne vil  

 give forbrugerne ganske kraftige incitamenter til at anskaffe sig mere  

 brændstoføkonomiske biler.
 Regeringen skønner, at omlægningen til den nye periodiske afgift for nye  

 årgange af personbiler er provenuneutral.
 Idet jeg i øvrigt henviser til lovforslaget og de ledsagende bemærkninger,  

 skal jeg anbefale forslaget til Tingets hurtige og velvillige behandling.
Bilag Skatteministeriets lovbekendtgørelse nr. 817 af 12. september 1996 Bekendtgørelse af lov om vægtafgift af motorkøretøjer m.v.
 Herved bekendtgøres lov om vægtafgift af motorkøretøjer m.v., jf.  

 lovbekendtgørelse nr. 100 af 10. februar 1995 med de ændringer, der følger af  

 § 1 i bekendtgørelse nr. 883 af 20. november 1995, § 1 i lov nr. 1093 af 20.  

 december 1995 og § 2 i lov nr. 226 af 27. marts 1996.
 § 1. Der svares afgift til statskassen efter reglerne i denne lov  

 af følgende køretøjer:
 1) De ifølge færdselslovens § 72, stk. 1, registreringspligtige  

 motorkøretøjer, traktorer, påhængsvogne, sættevogne til personbefordring,  

 påhængsredskaber, herunder campingvogne, samt registreringspligtige  

 motorredskaber, som er indrettet til godstransport.
 2) De ifølge færdselslovens § 75, stk. 1, godkendte traktorer.
 § 2. Af samtlige afgiftspligtige køretøjer svares vægtafgift, og  

 af afgiftspligtige køretøjer omfattet af § 3, stk. 1, A-D, og § 4, stk. 1, I  

 og II, som er indrettet til at benytte anden drivkraft end benzin, eller som  

 fremføres af et sådant køretøj, svares tillige en udligningsafgift, jf. dog §  

 15.
 Stk. 2. Af køretøjer, som efter deres anvendelse omfattes af flere  

 afgiftssatser, svares afgift efter den højeste sats.
 Stk. 3. For midlertidig eller lejlighedsvis kørsel med  

 registreringspligtigt køretøj, der ikke er registreret, jf. færdselslovens §  

 73, stk. 1, nr. 4, samt for blokvognskørsel, jf. færdselslovens § 86, svares  

 afgift, som fastsættes af justitsministeren efter forhandling med  

 skatteministeren.
§ 3. Af personmotorkøretøjer samt af påhængs- og sættevogne til  

 personbefordring svares afgift af køretøjernes egenvægt efter nedenstående  

 satser.
Af campingvogne svares afgift med 32 pct. af vægtafgiftssatserne  

 under A, men ikke udligningsafgift.
Af sættevogne svares afgift som for  

 påhængsvogne.
 Stk. 2. Af motorkøretøjer registreret med gul/sort/hvide  

 nummerplader (papegøjeplader) svares afgift efter satserne for  

 personmotorkøretøjer.
§ 4. Af vare- og lastmotorkøretøjer, der ikke er afgiftpligtige  

 efter lov om afgift af vejbenyttelse, af påhængsvogne til godstransport og af  

 registreringspligtige påhængsredskaber bortset fra campingvogne samt af  

 registreringspligtige motorredskaber, som er indrettet til godstransport,  

 svares afgift af køretøjernes tilladte totalvægt efter nedenstående satser.  

 Afgiften af motorkøretøjer, der registreres som trækkraft for sættevogne til  

 godstransport, forhøjes som fastsat i stk. 2. Afgiften af de nævnte  

 påhængsredskaber beregnes efter satserne for påhængsvogne.
Afgiften af de  

 nævnte motorredskaber beregnes efter satserne for vare- og  

 lastmotorkøretøjer.
Der betales ikke afgift af påhængskøretøjer til  

 godstransport, der har en tilladt totalvægt over 3.500 kg.
 Stk. 2. Afgiften af et lastmotorkøretøj, der registreres som  

 trækkraft for en sættevogn, forhøjes med et beløb svarende til afgiften af en  

 påhængsvogn til godstransport med samme antal aksler og totalvægt som  

 sættevognen, jf. § 8, stk. 2. Registreres et lastmotorkøretøj som trækkraft  

 for flere sættevogne, forhøjes afgiften af motorkøretøjet med et beløb  

 svarende til afgiften af en 2-akslet påhængsvogn med samme totalvægt som en  

 sådan 2-akslet sættevogn, som sammen med det pågældende motorkøretøj udgør et  

 vogntog med størst tilladte totalvægt.
 Stk. 3. Af køretøjer, som er særligt indrettet til befordring af  

 mandskab og materiel (mandskabsvogne), hvis varelad eller varerum har større  

 flademål end personrummet, og hvis tilladte totalvægt overstiger 3 tons,  

 svares afgift efter satserne for vare- og lastmotorkøretøjer.
Stk. 4. I køretøjer med tilladt totalvægt over 4 tons, hvoraf der  

 svares afgift efter stk. 1, må der ikke uden for førerrummet befordres andre  

 personer end sådanne, som er nødvendige til af- og pålæsning af det  

 transporterede gods.
Det er dog tilladt at benytte køretøjerne til befordring  

 af personer, der er ansat i ejerens (brugerens) virksomhed, til eller fra den  

 arbejdsplads, hvor de skal anvende det medbragte materiel.
Køretøjerne må  

 ikke benyttes til feriekørsel eller anden privat personbefordring.
Stk. 5. I køretøjer, hvis tilladte totalvægt ikke overstiger 4  

 tons, og hvoraf afgift svares efter stk. 1, må der ikke befordres personer  

 uden for førerrummet.
Det er dog tilladt uden for førerrummet at befordre  

 personer, som er ansat i ejerens (brugerens) virksomhed, til eller fra den  

 arbejdsplads, hvor de skal anvende det medbragte materiel.
 Stk. 6. Med køretøjer som nævnt i stk. 3 må foruden føreren kun  

 befordres personer, som er ansat i ejerens (brugerens) virksomhed, til eller  

 fra den arbejdsplads, hvor de skal anvende det medbragte materiel.  

 Køretøjerne skal på tydelig måde være påmalet virksomhedens navn.
§ 4 a.
Af lastbiler og vogntog m.v. , der er afgiftspligtige efter  

 lov om afgift af vejbenyttelse, betales afgift på grundlag af den samlede  

 registrerede tilladte totalvægt for lastbilen eller vogntoget efter  

 nedenstående satser.
For lastbiler, der er registreret som trækkraft for  

 flere sættevogne, anvendes satsen for det vogntog, der med den pågældende  

 lastbil har den højeste sats.
For lastbiler, der er registreret som trækkraft  

 for en eller flere påhængsvogne, anvendes den højeste af satserne for det  

 eller de registrerede vogntog, dog mindst satsen for samme lastbil uden  

 påhængsvogn, jf. § 2, stk. 2:
Stk. 2. For køretøjer som nævnt i stk. 1, der registreres 1. gang  

 eller har været afmeldt, forfalder afgiften til betaling på  

 registreringstidspunktet og betales forud for hele perioden.
I øvrigt finder  

 § 2 om afgiftsperioder m.v. samt anmeldelse af ny ejer(bruger), § 4, stk. 1  

 og 2, 2. pkt., om regulering af afgiftsbeløb m.v. og § 6 om renteterminer og  

 renteberegning i lov om afgift af vejbenyttelse tilsvarende anvendelse.3) Stk. 3. Såfremt et køretøj, der er afgiftspligtigt efter stk. 1, i  

 afgiftsperioden afmeldes af motorkøretøjsregisteret eller overgår til  

 afgiftspligt efter § 4, refunderes afgiften med 1/12 for hver hele måned, der  

 resterer af afgiftsperioden.3) Stk. 4. Grundlaget for regulering efter stk. 2 er de afgiftssatser  

 i ecu, som fremgår af bilaget til Rådets direktiv 93/89/EØF af 25. oktober  

 1993. Skatteministeren offentliggør regulering af afgiftssatser ved  

 bekendtgørelse i Lovtidende1).
Stk. 5. Skatteministeren fastsætter efter forhandling med  

 justitsministeren de nærmereregler for afgiftens tilbagebetaling som følge af  

 anmeldelse af ny ejer(bruger).3) § 5. Af registreringspligtige traktorer og registreringspligtige  

 påhængsvogne hertil samt af traktorer, der er godkendt efter færdselslovens §  

 75, stk. 1, svares afgift efter følgende satser:
I.
Registreringspligtige, benzindrevne traktorer og registreringspligtige  

 påhængsvogne hertil samt godkendte traktorer uanset brændstof.
II.
Registreringspligtige, ikke-benzindrevne traktorer og  

 registreringspligtige påhængsvogne hertil.
1/4 af satserne i § 4, afgiftsklasse II A og B (vare- og lastvogne).1) Afgiftsperioden er 12 måneder.
 § 6. Afgiftsperioden er 12 måneder, 6 måneder eller 3 måneder som  

 anført i §§ 3, 4 og 5. Der svares afgift fra og med den dag, hvor  

 registrering eller godkendelse finder sted.
 Stk. 2. Vægtafgift og udligningsafgift for de i §§ 3, 4 og 5  

 omhandlede køretøjer forfalder til betaling ved afgiftsperiodens begyndelse  

 og betales forud for hele perioden.
Stk. 3. Såfremt et køretøj, der er afgiftspligtigt efter §§ 3, 4  

 og 5, afmeldes af motorkøretøjsregisteret, afkortes dets afgiftsperiode med  

 de resterende dage af den pågældende periode.
Registreres et afmeldt køretøj  

 på ny, indtræder afgiftspligten efter de i stk. 1 fastsatte regler.
Ved  

 anmeldelse til motorkøretøjsregisteret af anden ejer (bruger) af køretøjet  

 afkortes afgiftsperioden med de resterende dage af den pågældende periode, og  

 afgiftspligten indtræder på ny efter de i stk. 1 fastsatte regler.
 Stk. 4. Den i stk. 3 omhandlede afmelding, registrering og  

 anmeldelse til motorkøretøjsregisteret sker ved henvendelse til et  

 motorkontor i motorkontorets sædvanlige ekspeditionstid.
Stk. 5. Tilbagebetaling af afgift som følge af afgiftsperiodens  

 afkortning som nævnt i stk. 3 sker fra centralregisteret for motorkøretøjer  

 til den, i hvis navn køretøjet på afgiftens forfaldstid er registreret.  

 Tilbagebetalingen sker uden forudgående ansøgning.
I tilbagebetalingen kan  

 der foretages modregning for forfalden ikke betalt vægtafgift, jf. § 10, samt  

 for forfalden ikke betalt standsnings- og parkeringsafgift, jf.  

 færdselslovens § 121.
§ 7. Ved udregningen af de et køretøj påhvilende afgiftsbeløb  

 forhøjes egenvægtstal, som ikke er delelige med 100, til det nærmeste højere  

 hele antal hundrede kg og totalvægtstal, som ikke er delelige med 200, til  

 det nærmeste højere med 200 delelige vægttal.
I de beregnede afgiftsbeløb  

 bortses fra ørebeløb.
 § 8. For køretøjer, hvis afgift beregnes af egenvægten, fastsætter  

 Skatteministeriet efter forhandling med Justitsministeriet de nærmere regler  

 for konstatering af den afgiftspligtige egenvægt.
Stk. 2. Et køretøjs afgiftspligtige totalvægt er den i henhold til  

 færdselsloven tilladte totalvægt.
For sættevogne er den afgiftspligtige  

 totalvægt den tilladte vægt på sættevognens egne hjul.
 § 9. Når et køretøj søges registreret, skal anmelderen angive, om  

 køretøjet er indrettet til at benytte benzin som drivkraft eller anden  

 drivkraft.
 Stk. 2. Om enhver ændring, der er af betydning for afgiftens  

 beregning, skal den afgiftspligtige straks afgive anmeldelse til politiet.
 Stk. 3. Skatteministeren fastsætter efter forhandling med  

 justitsministeren de nærmere regler for afgiftens omberegning som følge af  

 anmeldte ændringer og træffer herunder bestemmelse om tidspunktet for  

 overgang til de ændrede afgiftsbeløb.
 § 10. Afgiften påhviler den, i hvis navn køretøjet ved  

 afgiftsperiodens begyndelse er registreret (godkendt). Såfremt køretøjet er  

 registreret for såvel en bruger som en ejer, påhviler afgiften dem begge.
 Stk. 2. Er køretøjet ved afgiftsperiodens begyndelse overgået til  

 anden ejer (bruger), uden at dette er anmeldt for registreringsmyndigheden,  

 påhviler afgiften tillige den nye ejer (bruger).
 Stk. 3. Ved afbetalingssælgers tilbagetagelse af køretøjet  

 påhviler afgiften for den afgiftsperiode, i hvilken tilbagetagelsen har  

 fundet sted, tillige afbetalingssælgeren.
 Stk. 4. Såfremt det dokumenteres, at køretøjet senest den 15. i  

 måneden før afgiftsperiodens begyndelse er overgået til anden ejer (bruger),  

 påhviler afgiften alene den nye ejer (bruger), selv om ejer(bruger)skiftet  

 ikke er anmeldt til registreringsmyndigheden.
 Stk. 5. Har anmeldelse til registreringsmyndigheden medført  

 uberettiget registrering af et køretøj i en andens navn end anmelderens,  

 påhviler afgiften anmelderen.
 Stk. 6. Såfremt et køretøj i strid med færdselslovens bestemmelser  

 ikke er registreret (godkendt), påhviler afgiften den, der er pligtig at lade  

 det registrere (godkende).
 § 11. For betalt afgift udstedes en kvittering.
§ 12. Hvis afgiften ikke erlægges rettidigt, skal køretøjets  

 nummerplader snarest fjernes ved politiets foranstaltning.
Den, der helt  

 eller delvis hæfter for afgiften, kan herefter ikke få køretøjet registreret,  

 før den afgift, der påhviler ham, er betalt.
 Stk. 2. Hvis afgiften ikke erlægges rettidigt, tillægges 1,3 pct.  

 månedlig rente for hver påbegyndt måned fra forfaldsdagen at regne, indtil  

 betalingen sker, dog mindst 50 kr.
 Stk. 3. Der skal betales et gebyr på 65 kr. for  

 erindringsskrivelser vedrørende betaling af afgift.
 Stk. 4. Forfaldne renter i henhold til stk. 2 og gebyr i henhold  

 til stk. 3 refunderes ikke ved tilbagebetaling af afgift i medfør af § 6,  

 stk. 3.
 § 13. Skatteministeren fastsætter efter forhandling med  

 justitsministeren de nærmere regler for afgiftens opkrævning og  

 lønindeholdelse, jf. § 14.
 § 14. Afgiften med påløbne renter og omkostninger samt gebyr i  

 henhold til § 12, stk. 3, kan inddrives ved udpantning samt ved indeholdelse  

 i løn m.v. hos den pågældende efter reglerne om inddrivelse af personlige  

 skatter i kildeskatteloven.
 Stk. 2. Inddrivelsesmyndigheden kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
 Stk. 3. Skatteministeren kan fastsætte nærmere regler om påklage  

 af afgørelser om lønindeholdelse efter stk. 1, herunder regler om klagefrist.
 § 15. Fritaget for vægtafgift og udligningsafgift er:
 1. Køretøjer, der tilhører kongen og dronningen samt medlemmer af  

 kongehuset, som er efterkommere i første led af danske konger, eller for hvem  

 der i henhold til grundlovens § 11 er fastsat årpenge, samt disses enker.
 2. Ophævet.
 3. Køretøjer, der tilhører forsvaret og det statslige regionale  

 redningsberedskab.
 4. Køretøjer, der specielt er indrettet til brandsluknings- og  

 redningsopgaver og udelukkende anvendes ved udrykning hertil, samt køretøjer,  

 som tilhører og udelukkende anvendes af beredskabskommissioner og ikke  

 anvendes erhvervsmæssigt i konkurrence med private erhvervsdrivende.
 5. Ambulancer.
 6. Personkøretøjer, der med tilladelse efter lov om buskørsel anvendes til  

 rutekørsel og herudover alene anvendes til:
a) kørsel, der må ligestilles med almindelig rutekørsel, og som alene  

 afviger herfra ved at opfylde et kortvarigt trafikbehov.
Kørselen skal  

 udføres efter de for det pågældende område normalt gældende takstbestemmelser  

 og i henhold til forud offentliggjort køreplan.
 b) befordring af passagerer for jernbaner eller luftfartsselskaber, der er  

 ramt af trafikforstyrrelser.
 7. Trehjulede eldrevne motorcykler.
 Stk. 2. Af hyrevogne samt af sygetransportkøretøjer, som  

 udelukkende benyttes til erhvervsmæssig befordring af siddende patienter,  

 svares ikke vægtafgift.
 Stk. 3. Når der er forløbet 35 år fra et køretøjs 1. registrering,  

 skal der fra den følgende afgiftsperiode kun betales vægtafgift og  

 udligningsafgift med 1/4 af satserne i § 3, stk. 1, og § 4, stk. 1. Det er en  

 betingelse, at køretøjet fremtræder som ved 1. registrering.
 Stk. 4. Skatteministeren kan, i det omfang det er nødvendigt eller  

 hensigtsmæssigt for at opfylde traktatmæssige forpligtelser, fastsætte regler  

 om afgiftsfrihed for køretøjer, som tilhører:
 1) fremmede staters herværende diplomatiske repræsentationer og de til  

 sådanne repræsentationer knyttede personer.
 2) fremmede staters herværende konsulære repræsentationer og de til  

 sådanne repræsentationer knyttede personer.
 3) internationale organisationer og institutioner, som Danmark er medlem  

 af, og de til sådanne organisationer knyttede personer, herunder sagkyndige,  

 som udfører hverv for de pågældende organisationer eller institutioner, samt  

 medlemsstaternes repræsentanter i og udsendinge til sådanne organisationer og  

 institutioner.
§ 16. Socialministeren kan fastsætte regler, hvorefter  

 invaliderede personer, som efter lov om social bistand kan opnå støtte til  

 erhvervelse af et motorkøretøj, fritages for vægtafgift.
Afgiftsfritagelsen  

 gælder kun, så længe køretøjet er registreret for og benyttes af den  

 pågældende.
 § 17. Skatteministeren kan, hvor omstændighederne taler derfor,  

 indrømme afgiftsfritagelse for køretøjer, som kun benyttes til kørsel uden  

 for offentlige veje og i ganske særlige tilfælde for køretøjer, som foruden  

 til den anførte kørsel benyttes på ubetydelige strækninger af offentlige  

 veje, jf. § 1 i lov nr. 312 af 9. juni 1971 om offentlige veje, når der efter  

 ministerens skøn foreligger tilstrækkelig garanti herfor.
 Stk. 2. For køretøjer, der anvendes til kombineret transport på  

 landevej og med jernbane, kan skatteministeren fastsætte regler om  

 tilbagebetaling af afgiften, i det omfang det følger af De europæiske  

 Fællesskabers bestemmelser herom.
§ 18. Skatteministeren kan efter forhandling med trafik- og  

 kommunikationsministeren indrømme afgiftsfritagelse for vejvæsnerne  

 tilhørende køretøjer, som er indrettet som arbejdsredskaber, og som ikke kan  

 benyttes til transport af gods.
Afgiftsfritagelsen for selvdrevne køretøjer  

 er betinget af, at de ikke benyttes som trækkraft for andre køretøjer end  

 påhængsredskaber, der opfylder betingelserne for afgiftsfritagelse efter 1.  

 punktum.
 § 19. Skatteministeren kan fastsætte nærmere bestemmelser  

 vedrørende opkrævning af afgiften.
 § 20. (Ophævet).
 § 21. (Ophævet).
§ 22. Reglerne om eftergivelse og henstand i merværdiafgiftslovens  

 § 83 finder tilsvarende anvendelse på afgift, renter, gebyrer og  

 administrative bøder efter denne lov.
Reglerne finder ligeledes anvendelse på  

 beløb, som personer er pligtige at betale som erstatning for selskabers  

 manglende betaling af afgiften.
 § 23. Med bøde straffes den, der forsætligt eller groft uagtsomt  

 afgiver urigtige eller vildledende oplysninger til brug ved:
1. afgørelse af, om der skal svares afgift af et køretøj, 2. beregning af afgiftens størrelse, 3. afgørelse om afgiftsfritagelse eller tilbagebetaling af afgift.
 Stk. 2. På samme måde straffes den, der forsætligt eller groft  

 uagtsomt:
1. overtræder § 4, stk. 4, 5 og 6, 2. undlader i overensstemmelse med § 9, stk. 2, at give politiet oplysning  

 om ændringer ved et køretøj, som er af betydning for afgiftens beregning, 3. unddrager sig afgift ved at benytte et registreringspligtigt køretøj,  

 der ikke er registreret, 4. benytter eller indretter et køretøj, som er fritaget for afgift, i  

 strid med betingelserne for afgiftsfritagelsen, 5. i øvrigt benytter eller indretter et køretøj i strid med køretøjets  

 registrerede art og anvendelse.
 Stk. 3. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 4. For overtrædelser, der begås af selskaber, foreninger,  

 selvejende institutioner, fonde eller lignende, kan der pålægges den  

 juridiske person som sådan bødeansvar.
 § 24. Skatteministeren bemyndiges til at fastsætte de fornødne  

 regler til gennemførelse af nærværende lov.
 § 25. Skatteministeren bemyndiges til at afholde de med lovens  

 gennemførelse forbundne udgifter.
 § 26. Denne lov, der ikke gælder for Færøerne og Grønland, træder  

 i kraft den 1. april 1962.
Stk. 2. (Overgangsbestemmelse, udeladt) Skatteministeriet, den 12. september 1996 Carsten Koch / K.
Aasberg Karlsen (* 1) Bekendtgørelse nr. 883 af 20. november 1995 (ændring af  

 afgiftssatserne i § 4 a, stk. 1, afsnit A og B) trådte i kraft den 2.  

 december 1995. Afgiftsnedsættelserne får virkning for det enkelte køretøj fra  

 og med den første afgiftsperiode, der begynder den 1. januar 1996 eller  

 senere.
 (* 2) Lov nr. 1093 af 20. december 1995 (forhøjelse af visse satser  

 vedrørende udligningsafgift i § 3, stk. 1 A-D og i § 4, stk. 1) trådte i  

 kraft den 1. januar 1996. Afgiftsforhøjelserne får virkning for det enkelte  

 køretøj fra og med den første afgiftsperiode, der begynder den 1. januar 1996  

 eller senere.
 (* 3) Lov nr. 226 af 27. marts 1996 (ændringer af § 4 a, stk. 2 og stk. 3,  

 indsættelse af nyt stk. 5) trådte i kraft dagen efter bekendtgørelse i  

 Lovtidende.
Efter 2. behandling den 27. maj 1997 Afgiftspligtige køretøjer § 1. Efter reglerne i denne lov svares der afgift til statskassen  

 af biler, som er indrettet til befordring af højst 9 personer føreren  

 medregnet, og som er registreringspligtige efter færdselslovens § 72, stk. 1.
 Stk. 2. Indtil den 31. december 2000 omfatter afgiftspligten efter  

 stk. 1 ikke biler, der alene anvender el som drivmiddel.
Afgiftsgrundlag § 2. Ved brændstofforbrug forstås fabrikantens eller dennes  

 repræsentants oplysninger om brændstofforbrug i henhold til Rådets direktiv  

 nr. 80/1268/EØF, som ændret ved direktiv nr. 93/116/EF, udtrykt som  

 brændstofforbruget ved gennemkørsel af prøvecyklus såvel i som uden for  

 byområder, jf. tillæg til EF-typegodkendelsesattest punkt 1.7.2.3.  

 Brændstofforbruget udtrykkes i liter pr. 100 km og omregnes til kilometer pr.  

 liter og afrundes med en decimal.
Afgiftens størrelse § 3. Af alle afgiftspligtige biler betales afgift af bilens  

 brændstofforbrug, jf. §§ 2 og 4, udtrykt som kilometer pr. liter, som anmeldt  

 til Færdselsstyrelsen, eller som fremlagt ved syn hos Statens Bilinspektion  

 med henblik på første registrering i Danmark.
Afgiften svares med de nedenfor  

 under litra A eller B anførte beløb:
Stk. 2. De i stk. 1 under A og B angivne beløb reguleres årligt  

 med 2,0 pct. tillagt eller fratrukket den af finansministeren bekendtgjorte  

 tilpasningsprocent for det pågældende finansår efter lov om en  

 satsreguleringsprocent.
Der tillægges 1,5 procentpoint for hvert år efter  

 1997. Procenten beregnes med en decimal.
De således regulerede beløb afrundes  

 opad til nærmeste kronebeløb, der er deleligt med 100. Regulering efter 1.  

 pkt. foretages første gang med virkning for 1998.
 Stk. 3. Reguleringer efter stk. 2 har virkning for det enkelte  

 køretøj fra og med den første afgiftsperiode, der begynder den 1. januar  

 eller senere i kalenderåret.
Stk. 4. Såfremt der ikke foreligger anmeldelse om en benzindreven  

 bils brændstofforbrug, fastsættes dette i liter pr. 100 km, jf. § 2, som  

 summen af et fast element på 3 l pr. 100 km og et variabelt element, der  

 beregnes som 0,5 pct. af bilens egenvægt i kilogram.
Er bilen dieseldreven,  

 fastsættes forbruget i liter pr. 100 km ved at reducere forbruget beregnet  

 efter første punktum med 12,5 pct.
Ved en bils egenvægt forstås vægten af  

 bilen med tilbehør, som bilen normalt medfører.
Vægten af driftsmidler,  

 herunder brændstof, smøreolie og kølevand, samt fører medregnes ikke.
Stk. 5. Af eldrevne biler betales afgift som af benzindrevne biler  

 efter den i stk. 4, 1. pkt., foretagne omregning.
Af biler, der hverken er  

 benzindrevne, dieseldrevne eller eldrevne, betales afgift som af dieseldrevne  

 biler efter den i stk. 4, 2. pkt., foretagne omregning.
Afgiftsperioden og tilbagebetaling § 4. Afgiftsperioden er 6 måneder som anført i § 3. Der betales  

 afgift fra og med den dag, hvor registrering finder sted.
 Stk. 2. Afgiften forfalder til betaling ved afgiftsperiodens  

 begyndelse og betales forud for hele perioden.
Stk. 3. Såfremt en afgiftspligtig bil afmeldes af  

 motorkøretøjsregisteret, afkortes dens afgiftsperiode med de resterende dage  

 af den pågældende periode.
Registreres en afmeldt bil på ny, indtræder  

 afgiftspligten efter de i stk. 1 fastsatte regler.
Ved anmeldelse til  

 motorkøretøjsregisteret af anden ejer (bruger) af bilen afkortes  

 afgiftsperioden med de resterende dage af den pågældende periode, og  

 afgiftspligten indtræder på ny efter de i stk. 1 fastsatte regler.
 Stk. 4. Den i stk. 3 omhandlede afmelding, registrering og  

 anmeldelse til motorkøretøjsregisteret sker ved henvendelse til et  

 motorkontor i motorkontorets sædvanlige ekspeditionstid.
Stk. 5. Tilbagebetaling af afgift som følge af afgiftsperiodens  

 afkortning som nævnt i stk. 3 sker fra Centralregisteret for Motorkøretøjer  

 til den, i hvis navn bilen på afgiftens forfaldstid er registreret.  

 Tilbagebetalingen sker uden forudgående ansøgning.
I tilbagebetalingen kan  

 der foretages modregning for forfalden, men ikke betalt afgift, jf. § 4, samt  

 for forfalden, men ikke betalt standsnings- og parkeringsafgift, jf.  

 færdselslovens § 121.
Hæftelsen § 5. Afgiften påhviler den, i hvis navn bilen ved afgiftsperiodens  

 begyndelse er registreret.
Såfremt bilen er registreret for såvel en bruger  

 som en ejer, påhviler afgiften dem begge.
 Stk. 2. Er bilen ved afgiftsperiodens begyndelse overgået til  

 anden ejer (bruger), uden at dette er anmeldt for registreringsmyndigheden,  

 påhviler afgiften tillige den nye ejer (bruger).
 Stk. 3. Ved afbetalingssælgers tilbagetagelse af bilen påhviler  

 afgiften for den afgiftsperiode, i hvilken tilbagetagelsen har fundet sted,  

 tillige afbetalingssælgeren.
 Stk. 4. Såfremt det dokumenteres, at bilen senest den 15. i  

 måneden før afgiftsperiodens begyndelse er overgået til anden ejer (bruger),  

 påhviler afgiften alene den nye ejer (bruger), selv om ejer(bruger)skiftet  

 ikke er anmeldt til registreringsmyndigheden.
 Stk. 5. Har anmeldelse til registreringsmyndigheden medført  

 uberettiget registrering af en bil i en andens navn end anmelderens, påhviler  

 afgiften anmelderen.
 Stk. 6. Såfremt en bil i strid med færdselslovens bestemmelser  

 ikke er registreret, påhviler afgiften den, der er pligtig at lade den  

 registrere.
 Fritagelser m.m.
 § 6. Fritaget for afgiften er:
 1) Biler, der tilhører kongen og dronningen samt medlemmer af kongehuset,  

 som er efterkommere i første led af danske konger, eller for hvem der i  

 henhold til grundlovens § 11 er fastsat årpenge, samt disses enker.
 2) Biler, der tilhører forsvaret og det statslige regionale  

 redningsberedskab.
 3) Biler, der specielt er indrettet til brandsluknings- og redningsopgaver  

 og udelukkende anvendes ved udrykning hertil, samt biler, som tilhører og  

 udelukkende anvendes af beredskabskommissioner og ikke anvendes  

 erhvervsmæssigt i konkurrence med private erhvervsdrivende.
 4) Ambulancer.
 5) Benzindrevne hyrevogne og sygetransportbiler, som udelukkende benyttes  

 til erhvervsmæssig befordring af siddende patienter.
 Stk. 2. Af dieseldrevne hyrevogne og dieseldrevne  

 sygetransportbiler, som udelukkende benyttes til erhvervsmæssig befordring af  

 siddende patienter, betales 35 pct. af afgiftsbeløbene for dieseldrevne  

 biler.
Stk. 3. Når der er forløbet 35 år fra en bils 1. registrering,  

 skal der fra den følgende afgiftsperiode kun betales afgift med 1/4 af  

 sædvanlig afgift.
Det er en betingelse, at bilen fremtræder som ved 1.  

 registrering.
 Stk. 4. Skatteministeren kan, i det omfang det er nødvendigt for  

 at opfylde traktatmæssige forpligtelser, fastsætte regler om afgiftsfrihed  

 for biler, som tilhører:
 1) Fremmede staters herværende diplomatiske repræsentationer og de til  

 sådanne repræsentationer knyttede personer.
 2) Fremmede staters herværende konsulære repræsentationer og de til  

 sådanne repræsentationer knyttede personer.
 3) Internationale organisationer og institutioner, som Danmark er medlem  

 af, og de til sådanne organisationer knyttede personer, herunder sagkyndige,  

 som udfører hverv for de pågældende organisationer eller institutioner, samt  

 medlemsstaternes repræsentanter i og udsendinge til sådanne organisationer og  

 institutioner.
§ 7. Invaliderede personer, som efter lov om social bistand kan  

 opnå støtte til erhvervelse af en bil, fritages for afgiften, hvis bilen er  

 benzindreven.
Er bilen dieseldreven, nedsættes afgiften til 35 pct. af  

 afgiftsbeløbene for dieselbiler, jf. § 3, stk. 1 og 2. Afgiftsfritagelsen og  

 -nedsættelsen gælder kun, så længe køretøjet er registreret for og benyttes  

 af den pågældende.
 § 8. Skatteministeren kan, hvor omstændighederne taler derfor,  

 indrømme afgiftsfritagelse for biler, som kun benyttes til kørsel uden for  

 offentlige veje, og i ganske særlige tilfælde for biler, som foruden til den  

 anførte kørsel benyttes på ubetydelige strækninger af offentlige veje, jf. §  

 1 i lov nr. 312 af 9. juni 1971 om offentlige veje, når der efter ministerens  

 skøn foreligger tilstrækkelig garanti herfor.
Andre bestemmelser § 9. Når en bil søges registreret, skal anmelderen angive, om  

 bilen er indrettet til at benytte benzin, diesel eller el som drivkraft eller  

 anden drivkraft.
 Stk. 2. Den afgiftspligtige skal til politiet straks anmelde  

 enhver ændring, der er af betydning for afgiftens beregning.
 Stk. 3. Skatteministeren fastsætter efter forhandling med  

 justitsministeren de nærmere regler for afgiftens omberegning som følge af  

 anmeldte ændringer og træffer herunder bestemmelse om tidspunktet for  

 overgang til de ændrede afgiftsbeløb.
 § 10. For betalt afgift udstedes en kvittering.
§ 11. Hvis afgiften ikke erlægges rettidigt, skal bilens  

 nummerplader snarest fjernes ved politiets foranstaltning.
Den, der helt  

 eller delvis hæfter for afgiften, kan herefter ikke få bilen registreret, før  

 den afgift, der påhviler vedkommende, er betalt.
 Stk. 2. Hvis afgiften ikke erlægges rettidigt, tillægges 1,3 pct.  

 i månedlig rente for hver påbegyndt måned fra forfaldsdagen at regne, indtil  

 betaling sker, dog mindst 50 kr.
 Stk. 3. Der skal betales et gebyr på 65 kr. for  

 erindringsskrivelser vedrørende betaling af afgift.
 Stk. 4. Forfaldne renter i henhold til stk. 2 og gebyr i henhold  

 til stk. 3 refunderes ikke ved tilbagebetaling af afgift i medfør af § 4,  

 stk. 3.
 § 12. Skatteministeren fastsætter efter forhandling med  

 justitsministeren de nærmere regler for afgiftens opkrævning og  

 lønindeholdelse, jf. § 13.
 § 13. Afgiften med påløbne renter og omkostninger samt gebyr i  

 henhold til § 11, stk. 3, kan inddrives ved udpantning samt ved indeholdelse  

 i løn m.v. hos den pågældende efter reglerne om inddrivelse af personlige  

 skatter i kildeskatteloven.
 Stk. 2. Inddrivelsesmyndigheden kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
 Stk. 3. Skatteministeren kan fastsætte nærmere regler om påklage  

 af afgørelser om lønindeholdelse efter stk. 1, herunder regler om klagefrist.
§ 14. Reglerne om eftergivelse og henstand i merværdiafgiftslovens  

 § 83 finder tilsvarende anvendelse på afgift, renter, gebyrer og  

 administrative bøder efter denne lov.
Reglerne finder ligeledes anvendelse på  

 beløb, som personer er pligtige at betale som erstatning for selskabers  

 manglende betaling af afgiften.
Straffebestemmelser § 15. Med bøde straffes den, der forsætligt eller groft uagtsomt  

 afgiver urigtige eller vildledende oplysninger til brug ved 1) afgørelse af, om der skal svares afgift af en bil, 2) beregning af afgiftens størrelse eller 3) afgørelse om afgiftsfritagelse eller tilbagebetaling af afgift.
Stk. 2. På samme måde straffes den, der forsætligt eller groft  

 uagtsomt 1) undlader i overensstemmelse med § 9, stk. 2, at give politiet oplysning  

 om ændringer ved en bil, som er af betydning for afgiftens beregning, 2) unddrager sig afgift ved at benytte en registreringspligtig bil, der  

 ikke er registreret, 3) benytter eller indretter en bil, som er fritaget for afgift, i strid  

 med betingelserne for afgiftsfritagelsen eller 4) i øvrigt benytter eller indretter en bil i strid med køretøjets  

 registrerede art og anvendelse.
 Stk. 3. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 4. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Ikrafttræden § 16. Loven træder i kraft dagen efter bekendtgørelsen i  

 Lovtidende.
 Stk. 2. Loven finder anvendelse på biler, der registreres første  

 gang den 1. juli 1997 eller senere, jf. dog stk. 4.
 Stk. 3. For biler registreret første gang i perioden 1. juli 1997  

 til 31. oktober 1997 har loven virkning fra og med 1. november 1997.
 Stk. 4. Biler registreret første gang i perioden 30. januar 1997  

 til 1. juli 1997 omfattes af loven, hvis det over for  

 registreringsmyndigheden godtgøres, at bilen er omfattet af lovens § 1.  

 Ændringen har virkning fra anmeldelsesdagen.
 § 17. Loven gælder ikke for Færøerne og Grønland.
