Nr LSF 118 Forslag til Lov om ændring af forskellige skattelove (International  

 sambeskatning m.v.) Fremsat af skatteministeren (Carsten Koch) den 6. december 1995 Vedtaget ved tredjebehandling den 29. maj 1996 Lov nr. 487 af 12/06/1996 § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 769 af 19. september 1995, som senest ændret ved  

 lov nr. 399 af 22. maj 1996 og lov nr. 401 af 22. maj 1996, foretages  

 følgende ændringer:
 1. § 4 A, stk. 3, affattes således:
»Stk. 3. Genvundne afskrivninger på aktiver, der anses for  

 afskrevet forud for inddragelse under dansk beskatning, kan højst udgøre det  

 beløb, hvormed summen af foretagne afskrivninger efter skattepligtens  

 indtræden overstiger det faktiske værditab efter inddragelse under dansk  

 beskatning.
Fortjeneste i forhold til anskaffelsessummen kan højst medregnes  

 med et beløb svarende til forskellen mellem salgssummen og handelsværdien på  

 tidspunktet for inddragelse under dansk beskatning.
For aktiver, der  

 afskrives efter saldometoden, ansættes afståelsessummen til den nedskrevne  

 værdi på afståelsestidspunktet med tillæg af genvundne afskrivninger og  

 fortjeneste efter 1. og 2. pkt.« 2. § 4 A, stk. 4, ophæves.
 Stk. 5 og 6 bliver herefter stk. 4 og 5.
 3. I § 4 A, stk. 6, der bliver stk. 5, indsættes efter  

 »skattepligtig efter § 1«: »eller fondsbeskatningslovens §  

 1«.
 4. I § 5, stk. 7, indsættes efter 2. pkt. som nyt punktum:
»Den skattepligtige fortjeneste nedsættes med beløb genbeskattet  

 efter ligningslovens § 33 D, stk. 5.« 5. I § 13, stk. 4, udgår »§ 2 a eller«.
 6. I § 13 indsættes efter stk. 5 som nyt stykke:
»Stk. 6. Reglerne i stk. 1, nr. 2, og stk. 4 anvendes kun for  

 udbytte fra selskaber, som har været hjemmehørende i udlandet, såfremt det  

 udbyttemodtagende selskab m.v. godtgør, at udbyttet hidrører fra et eller  

 flere selskaber, hvori den til grund for det modtagne udbytte liggende  

 selskabsindkomst er beskattet efter regler, der ikke i væsentlig grad afviger  

 fra reglerne her i landet.« Stk. 6-9 bliver herefter stk. 7-10.
 7. I § 13, stk. 6, der bliver stk. 7, ændres »stk. 7  

 og 8« til: »stk. 8 og 9«.
 8. I § 13, stk. 7, der bliver stk. 8, ændres »stk.  

 6« til: »stk. 7«.
 9. I § 13, stk. 8, der bliver stk. 9, ændres »stk.  

 7« til: »stk. 8« og »stk. 6« til: »stk.  

 7«.
 10. I § 17, stk. 2, ændres »der er hjemmehørende i  

 udlandet, og som ikke er omfattet af skattefritagelsen i § 13, stk. 3,»  

 til: »der er eller har været hjemmehørende i udlandet, og som ikke er  

 omfattet af skattefritagelsen i § 13, stk. 1, nr. 2, eller stk. 3,».
 11. I § 17, stk. 3, ændres »der er hjemmehørende i  

 udlandet, og udbyttet ikke er omfattet af § 13, stk. 5« til: »der  

 er eller har været hjemmehørende i udlandet, og udbyttet ikke er omfattet af  

 § 13, stk. 4 eller 5«.
 12. I § 31, stk. 1, indsættes efter 5. pkt.:
»Tilladelse til sambeskatning med et datterselskab, der er eller har  

 været hjemmehørende i udlandet, kan ikke meddeles, hvis mere end 50 pct. af  

 aktiekapitalen i datterselskabet er erhvervet fra et eller flere  

 koncernforbundne selskaber m.v., jf. kursgevinstlovens § 6 B, stk. 3,  

 medmindre moderselskabet direkte eller indirekte har ejet mere end 50 pct. af  

 aktiekapitalen i datterselskabet i hele perioden, hvor moderselskabet har  

 været koncernforbundet med datterselskabet, jf. kursgevinstlovens § 6 B, stk.  

 3.« 13. § 31, stk. 7, affattes således:
»Stk. 7. Genvundne afskrivninger på aktiver, der anses for  

 afskrevet forud for inddragelse under sambeskatning, kan højst udgøre det  

 beløb, hvormed summen af foretagne afskrivninger efter indtræden i  

 sambeskatningen overstiger det faktiske værditab efter inddragelse under  

 sambeskatning.
Fortjeneste i forhold til anskaffelsessummen kan højst  

 medregnes med et beløb svarende til forskellen mellem salgssummen og  

 handelsværdien på tidspunktet for inddragelse under sambeskatning.
For  

 aktiver, der afskrives efter saldometoden, ansættes afståelsessummen til den  

 nedskrevne værdi på afståelsestidspunktet med tillæg af genvundne  

 afskrivninger og fortjeneste efter 1. og 2. pkt.« 14. § 31, stk. 8, ophæves.
 Stk. 9 og 10 bliver herefter stk. 8 og 9.
 15. I § 32, stk. 1, indsættes efter 2. pkt. som nyt  

 punktum:
»Ved bedømmelsen af, om moderselskabet anses for at kontrollere  

 datterselskabet, medregnes aktier og stemmerettigheder, som indehaves af  

 koncernforbundne selskaber, jf. kursgevinstlovens § 6 B, stk. 3, af  

 personlige aktionærer og deres nærtstående, jf. ligningslovens § 16 H, stk.  

 1, eller af en fond eller trust stiftet af moderselskabet selv eller af de  

 nævnte koncernforbundne selskaber, nærtstående m.v. eller af fonde eller  

 truster stiftet af disse.« 16. I § 32 indsættes efter stk. 1 som nyt stykke:
»Stk. 2. Datterselskabet anses for overvejende at drive  

 finansiel virksomhed, hvis mere end 50 pct. af dets indtægter stammer fra  

 finansiel virksomhed, eller hvis handelsværdien af dets finansielle aktiver  

 udgør mere end 50 pct. af handelsværdien af selskabets samlede aktiver.
Ved  

 denne bedømmelse ses bort fra udbytte, aktieavancer og aktier hidrørende fra  

 selskaber kontrolleret af datterselskabet, hvis selskaberne er hjemmehørende  

 i samme land som datterselskabet.
I stedet inddrages indkomst og formue i de  

 kontrollerede selskaber forholdsmæssigt efter datterselskabets direkte eller  

 indirekte ejerandel.« Stk. 2-10 bliver herefter stk. 3-11.
 17. I § 32, stk. 9, der bliver stk. 10, ændres »Stk.  

 8« til: »Stk. 9«.
 18. I § 32, stk. 10, der bliver stk. 11, ændres »stk.  

 1-7« til: »stk. 1-8«.
§ 2 I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 869 af 15. november 1995, som  

 senest ændret ved lov nr. 399 af 22. maj 1996 og lov nr. 401 af 22. maj 1996,  

 foretages følgende ændringer:
 1. I § 5 B indsættes efter 1. pkt. som nyt punktum:
»Tilsvarende gælder, hvis en skattepligtig efter bestemmelserne i en  

 dobbeltbeskatningsoverenskomst bliver hjemmehørende her i landet eller i en  

 fremmed stat, Færøerne eller Grønland.« 2. Efter § 5 F indsættes:
» § 5 G.
Skattepligtige omfattet af kildeskattelovens § 1,  

 selskabsskattelovens § 1 eller fondsbeskatningslovens § 1 kan ikke opnå  

 fradrag for udgifter, der efter udenlandske skatteregler kan fradrages i  

 indkomst, som ikke indgår ved beregning af dansk skat.
Tilsvarende gælder,  

 hvis fradrag for udgiften efter udenlandske skatteregler kan overføres til  

 fradrag i indkomst oppebåret af koncernforbundne selskaber m.v., jf.  

 kursgevinstlovens § 6 B, stk. 3, hvis indkomst ikke indgår ved beregningen af  

 dansk skat.
§ 5 H.
Underskud fra et fast driftssted eller en fast ejendom  

 beliggende i en fremmed stat, Færøerne eller Grønland, erhvervet af  

 skattepligtige omfattet af selskabsskattelovens § 1 eller  

 fondsbeskatningslovens § 1 fra et koncernforbundet selskab m.v., jf.  

 kursgevinstlovens § 6 B, stk. 3, kan alene fremføres efter § 15 til  

 modregning i senere overskud fra samme faste driftssted eller faste ejendom.
 Stk. 2. Stk. 1 finder ikke anvendelse, hvis overskud i selskabet  

 m.v., hvorfra det faste driftssted eller den faste ejendom blev erhvervet, på  

 overdragelsestidspunktet beskattes her i landet efter skattelovgivningens  

 almindelige regler, og selskabet ikke selv har erhvervet det faste driftssted  

 eller den faste ejendom fra et koncernforbundet selskab m.v., jf.  

 kursgevinstlovens § 6 B, stk. 3.
§ 5 I.
Afskrivninger eller udgifter, som efter skatteyderens valg  

 efter de almindelige regler kan vælges fradraget i det pågældende indkomstår  

 eller i senere indkomstår, skal fradrages ved opgørelsen af den  

 skattepligtige indkomst fra et fast driftssted eller et udenlandsk  

 sambeskattet datterselskab i det omfang, den skattepligtige indkomst  

 overstiger beregningsgrundlaget for den udenlandske skat i det land, hvor det  

 faste driftssted er beliggende eller datterselskabet er hjemmehørende,  

 omregnet til danske kroner ved udløbet af samme indkomstår.
Stk. 2. Stk. 1 finder tilsvarende anvendelse på faste ejendomme  

 beliggende i en fremmed stat, Færøerne eller Grønland.« 3. § 16 A, stk. 6-8, affattes således:
 »Stk. 6. Den skattefri del af udlodningerne efter stk. 5  

 opgøres som forskellen mellem på den ene side udlodningerne og på den anden  

 side den del af udlodningerne, som hidrører fra investeringsforeningens  

 nettoindtægter som nævnt i § 16 C, stk. 3, nr. 1-9, nedsat efter § 16 C, stk.  

 4, 1. og 2. pkt., stk. 5, nr. 1 og 2, og stk. 6, jf. stk. 4, 1. og 2. pkt.
 Stk. 7. Uanset stk. 6 kan den skattefri del af udlodningerne efter  

 stk. 5 ikke overstige den del af udlodningerne, som hidrører fra  

 investeringsforeningens nettogevinster som nævnt i § 16 C, stk. 3, nr. 10,  

 nedsat efter § 16 C, stk. 5, nr. 3.
Stk. 8. Uanset stk. 1 skal beløb, der udloddes i forbindelse med  

 en kapitalnedsættelse i anpartsselskaber med en anpartskapital, der ikke  

 overstiger nominelt 225.000 kr., ikke medregnes ved opgørelsen af den  

 skattepligtige indkomst, hvis anpartskapitalen i selskabet er forhøjet ved  

 kontant indskud, apportindskud eller konvertering af gæld i perioden fra og  

 med den 6. december 1991 til og med den 31. maj 1996 eller selskabet er  

 stiftet i denne periode. 1. pkt. finder ikke anvendelse, hvis anparterne i  

 selskabet er erhvervet som led i den skattepligtiges næringsvej, jf.  

 aktieavancebeskatningslovens § 3, hvis kapitalnedsættelsen medfører, at  

 anpartshavernes indflydelse i selskabet forrykkes, eller hvis det udloddede  

 beløb helt eller delvis er fritaget for beskatning efter stk. 1, jf. stk. 2.  

 1. pkt. finder endvidere kun anvendelse på den del af det udloddede beløb,  

 der ikke overstiger den nominelle værdi af de annullerede anparter.« 4. Efter § 16 G indsættes som ny paragraf:
» § 16 H.
Såfremt en skattepligtig omfattet af  

 kildeskattelovens § 1 kontrollerer et udenlandsk selskab eller en forening  

 m.v. (selskabet), hvis virksomhed overvejende er af finansiel karakter, og  

 hvis afkast beskattes væsentlig lavere end efter danske regler, medregnes  

 selskabets indkomst opgjort efter danske regler ved opgørelsen af den  

 skattepligtige indkomst.
Tilsvarende gælder, hvis den skattepligtige i  

 fællesskab med nærtstående eller i fællesskab med en fond eller trust stiftet  

 af den skattepligtige eller dennes nærtstående eller fonde eller truster  

 stiftet af disse kontrollerer et udenlandsk selskab som nævnt i 1. pkt.
Den  

 skattepligtige anses for at kontrollere et selskab, hvis vedkommende direkte  

 eller indirekte eller i fællesskab med nærtstående ejer mere end 50 pct. af  

 aktiekapitalen i selskabet eller råder over mere end 50 pct. af stemmerne i  

 selskabet.
Som nærtstående anses den skattepligtiges ægtefælle, forældre og  

 bedsteforældre samt børn og børnebørn og disses ægtefæller eller dødsboer  

 efter de nævnte personer.
Stedbarns- og adoptivforhold sidestilles med ægte  

 slægtskabsforhold.
Stk. 2. Selskabsskattelovens § 32, stk. 1, sidste pkt., og stk.  

 2-7, finder tilsvarende anvendelse på skattepligtige omfattet af stk. 1, for  

 så vidt de efter deres indhold er anvendelige.
Den skattepligtige beskattes  

 dog ikke af indkomsten i udenlandske selskaber som nævnt i stk. 1, i det  

 omfang indkomsten skal medregnes til et selskabs eller en fonds  

 skattepligtige indkomst efter selskabsskattelovens § 32 eller  

 fondsbeskatningslovens § 12.
Stk. 3. For skattepligtige omfattet af stk. 1 medregnes udbytte  

 fra selskaber m.v. omfattet af stk. 1 ikke til den skattepligtige indkomst i  

 det omfang, udbyttet ikke overstiger den danske skat, som den skattepligtige  

 skal betale af indkomsten i selskabet.« 5. I § 33, stk. 4, indsættes efter »i et fast  

 driftssted«: »eller faste ejendomme«.
 6. I § 33, stk. 4, indsættes 2 steder efter »det faste  

 driftssted«: »eller den faste ejendom«.
 7. I § 33, stk. 5, ændres »det faste driftssted,  

 såfremt dette var afstået på samme tidspunkt« til: »et fast  

 driftssted eller en fast ejendom, såfremt det faste driftssted eller den  

 faste ejendom var afstået på samme tidspunkt«.
 8. I § 33 indsættes som stk. 8:
»Stk. 8. Fragtskat betalt til en fremmed stat, som overstiger den  

 danske skat, der falder på indkomsten fra den fremmede stat, jf. stk. 1, 2.  

 ptk., kan fremføres til fradrag i skatten i de nærmest efterfølgende 5  

 indkomstår.
En fremført fragtskat, jf. 1. pkt., kan kun fradrages i et senere  

 år i det omfang, den med tillæg af den i dette år betalte fragtskat ikke  

 overstiger den danske skat, der i dette år falder på den udenlandske  

 indkomst.
Sidstnævnte fragtskat fradrages først.
Fremføres der fragtskatter  

 fra flere indkomstår, fradrages de ældste fragtskatter først, jf. dog 3. pkt.  

 Som fragtskat anses skat på bruttofortjenesten ved international  

 skibstrafik.« 9. I § 33 D, stk. 1, 1. pkt., indsættes efter  

 »eksemptionsmetoden«: », jf. dog stk. 5 og 6«.
 10. I § 33 D, stk. 2, 1. pkt., ændres »afhændes,  

 ophører eller omdannes til selskab« til: »afhændes eller  

 ophører«.
 11. I § 33 D indsættes efter stk. 4 som nye stykker:
»Stk. 5 . Afhændes et fast driftssted eller en del heraf  

 beliggende i fremmed stat, Færøerne eller Grønland til et koncernforbundet  

 selskab m.v., jf. kursgevinstlovens § 6 B, stk. 3, eller flyttes ledelsens  

 sæde, jf. selskabsskattelovens § 5, stk. 7, skal fratrukket underskud, der  

 ikke modsvares af senere års overskud, medregnes ved opgørelsen af den  

 skattepligtige indkomst.
Dette gælder, uanset hvilken lempelsesmetode der  

 anvendes.
Stk. 1, 2.-4. pkt., finder tilsvarende anvendelse.
Stk. 6. Stk. 5 finder ikke anvendelse, hvis det faste driftssted,  

 jf. stk. 1, 2. og 3. pkt., overdrages til et selskab omfattet af  

 sambeskatning med det overdragende selskab, jf. selskabsskattelovens § 31,  

 hvis underskud fra det faste driftssted efter udenlandske regler overføres  

 til det erhvervende selskab.
I så fald foretages genbeskatning af fratrukne  

 underskud, der ikke modsvares af senere års overskud, efter bestemmelserne i  

 ligningslovens § 33 E hos det erhvervende selskab.
Tilsvarende finder stk. 5  

 ikke anvendelse, hvis selskabet, efter at ledelsens sæde er flyttet, jf.  

 selskabsskattelovens § 5, stk. 7, omfattes af sambeskatning efter  

 selskabsskattelovens § 31.
 Stk. 7. Eventuelt underskud, der ikke er genbeskattet efter stk.  

 1-4, medregnes ved opgørelsen af den tidligere ejers skattepligtige indkomst,  

 hvis det faste driftssted er solgt til et selskab, som den tidligere ejer  

 alene eller sammen med koncernforbundne selskaber m.v. inden 5 år efter  

 salget opnår kontrol over, jf. kursgevinstlovens § 6 B, stk. 3. Tilsvarende  

 gælder, hvis en fast ejendom inden 5 år efter salget generhverves af den  

 tidligere ejer eller et hermed koncernforbundet selskab, jf.  

 kursgevinstlovens § 6 B, stk. 3.
Stk. 8. Stk. 2 finder ikke anvendelse på afhændelser og ved ophør,  

 når et selskab fusionerer efter reglerne i fusionsskatteloven, hvis underskud  

 for det faste driftssted efter udenlandske regler overføres til det  

 modtagende selskab og det modtagende selskabs overskud beskattes her i landet  

 efter lovgivningens almindelige regler.
I så fald foretages genbeskatning af  

 underskud og fradragsbegrænsning efter stk. 2 og 3 hos det modtagende  

 selskab.
Stk. 9. Hvis et overskud har medført beskatning i henhold til § 33  

 E, stk. 9, 4. pkt., finder stk. 2 og 3 ikke anvendelse.« 12. § 33 E affattes således:
» § 33 E.
Hvis et udenlandsk selskab, som udtræder af  

 sambeskatning efter selskabsskattelovens § 31, i sambeskatningsperioden har  

 haft underskud, som er fradraget i andre selskabers skattepligtige indkomst,  

 og som ikke modsvares af senere års overskud, forhøjes moderselskabets  

 skattepligtige indkomst med et tilsvarende beløb i det indkomstår, hvor  

 selskabet udtræder af sambeskatningen.
Indgår flere selskaber fra samme land  

 i sambeskatningen, opgøres disse selskabers indkomst samlet.
Nettounderskud  

 fordeles forholdsmæssigt mellem de underskudsgivende selskaber, og  

 nettooverskud fordeles forholdsmæssigt mellem de overskudsgivende selskaber.
Stk. 2. Stk. 1, 1. pkt., finder tilsvarende anvendelse, hvis et  

 udenlandsk sambeskattet selskab helt eller delvis afhænder virksomheden til  

 et koncernforbundet selskab m.v., jf. kursgevinstlovens § 6 B, stk. 3. Dette  

 gælder dog ikke, hvis samtlige aktiver overdrages til et datterselskab  

 omfattet af sambeskatningen, jf. selskabsskattelovens § 31, og underskuddet  

 for det overdragende selskab efter udenlandske regler overføres til det  

 erhvervende selskab.
I så fald genbeskattes underskuddet hos det erhvervende  

 selskab.
 Stk. 3. Hvis sambeskatningen ophører som følge af salg af aktier,  

 således at moderselskabet sammen med koncernforbundne selskaber m.v., jf.  

 kursgevinstlovens § 6 B, stk. 3, ikke længere kontrollerer det udtrædende  

 selskab, eller hvis sambeskatningen ophører som følge af datterselskabets  

 konkurs eller likvidation, uden at datterselskabets virksomhed helt eller  

 delvis overføres til koncernforbundne selskaber, jf. kursgevinstlovens § 6 B,  

 stk. 3, medregnes højst et beløb svarende til den fortjeneste, som  

 datterselskabet ville have opnået ved ophør af virksomhed og salg til  

 handelsværdi af aktiver, der er i behold hos selskabet ved udløbet af det  

 sidste indkomstår under sambeskatningen, med tillæg af et beløb svarende til  

 skattefri udbytter og aktieavancer hidrørende fra det udenlandske selskab i  

 de seneste fem år af sambeskatningsperioden.
Stk. 4 . Underskud, som ikke er genbeskattet efter stk. 3, anses  

 for genbeskattet, efterhånden som udbytter eller aktieavancer hidrørende fra  

 det udenlandske selskab medregnes ved opgørelsen af moderselskabets eller  

 andre hermed koncernforbundne selskabers skattepligtige indkomst, jf. dog  

 stk. 5 og 6. Hvis moderselskabet eller det hermed koncernforbundne selskab  

 ikke skal beskattes i Danmark af udbytter eller aktieavancer hidrørende fra  

 det udenlandske selskab, sker genbeskatning ved, at et beløb svarende til  

 disse udbytter og avancer medregnes ved opgørelsen af moderselskabets  

 skattepligtige indkomst.
Tilsvarende gælder, hvis en  

 dobbeltbeskatningsoverenskomst nedsætter dansk beskatning af udbytter eller  

 avancer efter eksemptionsmetoden, jf. § 33 D.
Avancer opgøres efter  

 aktieavancebeskatningslovens § 6, stk. 2 og 3.
 Stk. 5. Eventuelt underskud, der ikke er genbeskattet efter stk. 3  

 og 4, medregnes ved opgørelsen af moderselskabets skattepligtige indkomst,  

 hvis moderselskabet alene eller sammen med koncernforbundne selskaber m.v.  

 inden 5 år efter ophør af sambeskatning genvinder kontrol med det udtrædende  

 selskab.
 Stk. 6. Hvis moderselskabet ophører med at være skattepligtigt  

 efter selskabsskattelovens § 1, eller hvis moderselskabet efter  

 bestemmelserne i en dobbeltbeskatningsoverenskomst bliver hjemmehørende i en  

 fremmed stat, Færøerne eller Grønland, medregnes et beløb svarende til  

 genbeskatningssaldoen på fraflytningstidspunktet ved indkomstopgørelsen.
 Stk. 7. Stk. 1-6 finder ikke anvendelse, når et moderselskab  

 fusionerer efter reglerne i fusionsskatteloven, hvor det modtagende selskab  

 er hjemmehørende her i landet og det udenlandske datterselskab efter fusionen  

 er omfattet af sambeskatning efter selskabsskattelovens § 31. I så fald  

 videreføres genbeskatningssaldoen på udenlandske sambeskattede  

 datterselskaber i det modtagende selskab.
Stk. 8. Stk. 1-5 finder ikke anvendelse, hvis datterselskaber  

 omfattet af sambeskatning efter selskabsskattelovens § 31 fusionerer og  

 underskud efter udenlandske regler overføres til det modtagende selskab.
I så  

 fald genbeskattes underskud i det modtagende selskab.
Stk. 9. Stk. 1-8 finder tilsvarende anvendelse på danske  

 sambeskattede datterselskaber, der har været hjemmehørende i udlandet, for så  

 vidt angår underskud for denne periode.
Det samme gælder, hvis selskabet har  

 erhvervet samtlige aktiver fra et udenlandsk sambeskattet selskab, jf. stk.  

 2, eller et fast driftssted fra et sambeskattet selskab, jf. § 33 D, stk. 6.  

 Det genbeskatningspligtige underskud reduceres med udenlandsk skattepligtig  

 indkomst indtjent efter, at selskabet er blevet hjemmehørende her i landet.  

 Oppebærer datterselskabet overskud fra et fast driftssted eller en fast  

 ejendom omfattet af en dobbeltbeskatningsoverenskomst, hvorefter Danmark skal  

 lempe dobbeltbeskatning efter eksemptionsmetoden, jf. § 33 D, stk. 1, sker  

 genbeskatningen ved, at et beløb svarende til dette overskud medregnes ved  

 opgørelsen af selskabets skattepligtige indkomst.« 13. I § 33 G, stk. 1, 1. pkt., ændres »en person«  

 til: »en skattepligtig omfattet af kildeskattelovens § 1«.
 14. I § 33 G, stk. 1, 1. pkt., ændres »der er  

 hjemmehørende i udlandet« til: »der er eller har været  

 hjemmehørende i udlandet«.
 15. Efter § 33 G indsættes:
» § 33 H.
Ved opgørelse af den skattepligtige indkomst kan et  

 selskab eller en fond m.v., der er skattepligtig efter selskabsskattelovens §  

 1 eller fondsbeskatningslovens § 1, vælge at se bort fra underskud ved  

 virksomhed her i landet eller i en fremmed stat, Færøerne eller Grønland,  

 herunder underskud, der er overført fra tidligere indkomstår.
Der ses bort  

 fra så stor en del af de samlede underskud, at den skattepligtige indkomst  

 svarer til de samlede positive indkomster fra fremmede stater, Færøerne og  

 Grønland, der er omfattet af dobbeltbeskatningslempelse efter § 33 eller en  

 tilsvarende bestemmelse i en dobbeltbeskatningsoverenskomst.
Det beløb, der  

 ses bort fra, overføres i stedet til senere indkomstår efter reglerne i § 15.  

 Hvis der ses bort fra et mindre beløb end de samlede underskud, fordeles  

 beløbet forholdsmæssigt på de enkelte underskudsgivende kilder.
Stk. 2. For en person, der er skattepligtig efter  

 kildeskattelovens § 1, finder reglerne i stk. 1 tilsvarende anvendelse på  

 underskud, der indgår i virksomhedsordningen.« § 3 I lov om opkrævning af indkomst- og formueskat for personer m.v.  

 (kildeskat), jf. lovbekendtgørelse nr. 519 af 22. juni 1995, som senest  

 ændret ved lov nr. 398 af 22. maj 1996 og lov nr. 401 af 22. maj 1996,  

 foretages følgende ændringer:
 1. I § 2, stk. 1, litra a, indsættes efter 1. pkt. som nyt  

 punktum:
»Det er uden betydning for skattepligten, om retten til indkomsten  

 eller ydelsen er erhvervet efter ophør af virksomheden her i landet.« 2. § 9, stk. 3, affattes således:
»Stk. 3. Genvundne afskrivninger på aktiver, der anses for  

 afskrevet forud for inddragelse under dansk beskatning, kan højst udgøre det  

 beløb, hvormed summen af foretagne afskrivninger efter skattepligtens  

 indtræden overstiger det faktiske værditab efter inddragelse under dansk  

 beskatning.
Fortjeneste i forhold til anskaffelsessummen kan højst medregnes  

 med et beløb svarende til forskellen mellem salgssummen og handelsværdien på  

 tidspunktet for inddragelse under dansk beskatning.
For aktiver, der  

 afskrives efter saldometoden, ansættes afståelsessummen til den nedskrevne  

 værdi på afståelsestidspunktet med tillæg af genvundne afskrivninger og  

 fortjeneste efter 1. og 2. pkt.« 3. § 9, stk. 4, ophæves.
 Stk. 5 og 6 bliver herefter stk. 4 og 5.
 4. I § 65, stk. 6, ændres »ligningslovens § 16 A, stk.  

 4 og 6« til: »ligningslovens § 16 A, stk. 4 og 8«.
 5. I § 67, stk. 6, ændres 2 steder »§ 1, stk. 1, nr.  

 1-5« til: »§ 1, stk. 1, nr. 1-4«.
§ 4 I lov om skattemæssig behandling af gevinst og tab på fordringer, gæld og  

 finansielle kontrakter (kursgevinstloven), jf. lovbekendtgørelse nr. 597 af  

 10. juli 1995, som senest ændret ved lov nr. 104 af 28. februar 1996, ophæves  

§ 8 B, stk. 2, 2. pkt.
§ 5 I lov om indkomstskat og formueskat for personer m.v. (personskatteloven),  

 jf. lovbekendtgørelse nr. 742 af 9. september 1995, som senest ændret ved lov  

 nr. 399 af 22. maj 1996, foretages følgende ændringer:
 1. I § 2 ændres »og aktieindkomst« til: »,  

 aktieindkomst og CFC-indkomst«.
 2. I § 4, stk. 1, nr. 5, ændres »og 6« til:  

 », 6 og 7«.
 3. I § 4 a, stk. 1, nr. 1, indsættes efter »eller 5  

 a,»: »medmindre de har været hjemmehørende i udlandet, jf. nr.  

 5,».
 4. I § 4 a, stk. 1, nr. 2, indsættes efter »1, 2, 4  

 eller 5 a,»: »medmindre de har været hjemmehørende i udlandet, jf.  

 nr. 6,».
 5. I § 4 a, stk. 1, nr. 5, ændres »der er  

 hjemmehørende i udlandet« til: »der er eller har været  

 hjemmehørende i udlandet«.
 6. I § 4 a, stk. 1, nr. 6, ændres »der er  

 hjemmehørende i udlandet« til: »der er eller har været  

 hjemmehørende i udlandet«.
 7. I § 4 a, stk. 1, indsættes efter nr. 6 som nyt nummer:
»7) Aktieudbytte og avancer vedrørende aktier eller andele i  

 selskaber eller foreninger m.v., hvis resultat skal beskattes som  

 CFC-indkomst efter § 4 b, når den CFC-skattepligtige person i mindst tre år  

 har opfyldt betingelserne i ligningslovens § 16 H.
Hvis personen ikke har  

 opfyldt betingelserne i ligningslovens § 16 H i tre år, gælder det  

 tilsvarende for udbytte svarende til den CFC-skattepligtige indkomst efter  

 fradrag af den danske og udenlandske skat, der falder på  

 CFC-indkomsten.« 8. I § 4 a, stk. 2, 1. pkt., indsættes efter »Stk.  

 1«: », nr. 1-6,».
 9. Efter § 4 a indsættes som ny paragraf:
»§ 4 b.
CFC-indkomst (Controlled Foreign Company) omfatter  

 det samlede beløb af indkomst som omhandlet i ligningslovens § 16 H.
Stk. 2. CFC-indkomst indgår ikke i den skattepligtige indkomst ved  

 beregning af skat efter §§ 6-8 a og 15.« 10. I § 5, nr. 4, ændres »§ 8 og« til: »§  

 8,», i nr. 5 ændres »§ 8 a.« til: »§ 8 a og«,  

 og efter nr. 5 indsættes som nyt nummer:
»6) skat af CFC-indkomst efter § 8 b.« 11. Efter § 8 a indsættes som ny paragraf:
»§ 8 b.
Af CFC-indkomst svares skat med 34 pct.« § 6 I lov om beskatning af fonde og visse foreninger (fondsbeskatningsloven),  

 jf. lovbekendtgørelse nr. 650 af 26. juli 1995, som senest ændret ved § 5 i  

 lov nr. 1104 af 20. december 1995, foretages følgende ændringer:
 1. Efter § 3 indsættes:
» § 3 A.
Såfremt en skattepligtig omfattet af  

 kildeskattelovens § 1, selskabsskattelovens § 1 eller fondsbeskatningslovens  

 § 1 indskyder midler i en udenlandsk fond eller trust, som er stiftet eller  

 oprettet i et land, hvor fonde eller truster beskattes væsentlig lavere end  

 efter danske regler, svarer indskyderen en afgift på 20 pct. af indskuddet.  

 Dette gælder dog kun den del af de årlige indskud, der overstiger 10.000 kr.
 Stk. 2. Skatteministeren kan meddele indskydere, der er  

 afgiftspligtige efter stk. 1, dispensation fra afgiften, såfremt indskyderen  

 godtgør, at midlerne i den udenlandske fond eller trust anvendes i  

 almenvelgørende eller på anden måde almennyttigt øjemed til fordel for en  

 større kreds af personer.
 Stk. 3. Indskud, der foretages af udenlandske selskaber og  

 foreninger m.v., som kontrolleres, jf. selskabsskattelovens § 32, stk. 1, af  

 en afgiftspligtig omfattet af stk. 1, anses for foretaget af den  

 afgiftspligtige.
 Stk. 4. Stk. 1-3 finder tilsvarende anvendelse på afgiftspligtige,  

 som bliver fuldt skattepligtige efter en af de i stk. 1 nævnte bestemmelser,  

 såfremt de tidligere har været omfattet af en af disse bestemmelser og inden  

 for de sidste 5 år forud for den fulde skattepligts genindtræden har  

 foretaget indskud i en udenlandsk fond eller trust som nævnt i stk. 1.  

 Indskud anses i disse tilfælde for foretaget ved den fulde skattepligts  

 genindtræden.
 Stk. 5. En udenlandsk fond eller trust anses tillige for beskattet  

 væsentlig lavere end efter danske regler, hvis der er indgået en aftale om  

 skattesats eller beskatningsgrundlag med skattemyndighederne i den stat,  

 hvori den er hjemmehørende, herunder efter bestemmelserne i en  

 dobbeltbeskatningsoverenskomst, eller hvis skattereglerne i den pågældende  

 stat er indrettet efter, hvor indskyderen er hjemmehørende.
Stk. 6. Indskudsafgiften forfalder til betaling, når indskuddet  

 foretages.
Indskyderen skal samtidig give meddelelse til Told- og  

 Skattestyrelsen om det afgiftspligtige indskud.
Indbetalingen anses for  

 rettidig, når den finder sted senest en måned efter forfaldsdagen.
Såfremt  

 der ikke indgives meddelelse efter 2. pkt., finder §§ 41-43 i lov om afgift  

 af dødsboer og gaver tilsvarende anvendelse.
Betales indskudsafgiften ikke  

 rettidigt, skal der betales 1,3 pct. i månedlig rente for hver påbegyndt  

 måned fra den 1. i den måned, i hvilken beløbet skal betales af  

 indskyderen.« 2. Efter § 11 indsættes:
» § 12. Selskabsskattelovens § 32, stk. 1-9, finder  

 tilsvarende anvendelse på fonde og foreninger omfattet af § 1.« § 7 I lov om skattemæssig opgørelse af varelagre m.v., jf. lovbekendtgørelse  

 nr. 918 af 2. december 1993, ophæves § 5.
§ 8 I lov nr. 312 af 17. maj 1995 om ændring af forskellige skattelove.  

 (International beskatning) § 11, stk. 5, ændres  

 »kildeskattelovens § 9, stk. 5« til: »kildeskattelovens § 9,  

 stk. 6«.
§ 9 I lov om kommunal indkomstskat, jf. lovbekendtgørelse nr. 803 af 6.  

 oktober 1995, som ændret ved lov nr. 1078 af 20. december 1995, foretages  

 følgende ændring:
 1. I § 9, stk. 1, indsættes efter 1. pkt. som nyt punktum:
»Tilsvarende gælder for personer, der oppebærer anden indkomst  

 omfattet af lovens § 2 eller kulbrinteskattelovens § 21, stk. 2, forudsat at  

 personen vælger beskatning efter kildeskattelovens afsnit I A.« § 10 I lov om beskatning af fortjeneste ved afståelse af aktier m.v.  

 (aktieavancebeskatningsloven), jf. lovbekendtgørelse nr. 620 af 19. juli  

 1995, som senest ændret ved lov nr. 401 af 22. maj 1996, foretages følgende  

 ændringer:
 1. I § 6, stk. 5, indsættes efter 3. pkt. som nyt punktum:
»Er besidderen af aktierne undergivet beskatning efter ligningslovens  

 § 16 H i hele ejerperioden eller i mindst tre indkomstår, finder 1. pkt. ikke  

 anvendelse.« 2. I § 6, stk. 9, ændres »ligningslovens § 16 A, stk.  

 6« til: »ligningslovens § 16 A, stk. 8«.
 3. I § 13, stk. 3, udgår 4. pkt., og 5. pkt.,  

 der bliver 4. pkt., affattes således:
 »Fusionsskattelovens §§ 9-11 finder tilsvarende anvendelse«.
 4. I § 13, stk. 3, sidste pkt., ændres »§ 2« til:  

 »§§ 2-3«.
§ 11 I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 621 af 19. juli 1995, som  

 ændret ved lov nr. 1072 af 20. december 1995, foretages følgende ændringer:
 1. I § 11, stk. 1, udgår »§ 2 a«, og som nyt  

4. pkt. indsættes:
»Er ombyttede aktier omfattet af aktieavancebeskatningslovens § 2 a,  

 anses modtagne aktier i det modtagende selskab for omfattet af denne  

 bestemmelse i de for selskabsdeltageren følgende tre indkomstår efter  

 fusionsdatoen.« 2. § 15, stk. 6, affattes således:
»Stk. 6. Ligningsrådet kan tillade, at bestemmelserne i §§ 9  

 og 11 tilsvarende finder anvendelse ved fusion af selskaber eller foreninger,  

 der alle er hjemmehørende i udlandet, hvis selskaberne ikke beskattes efter  

 reglerne i stk. 3. Ligningsrådet kan fastsætte vilkår for tilladelsen.« 3. I § 15 a affattes stk. 2 således:
»Stk. 2. Ved spaltning forstås den transaktion, hvorved et  

 selskab overfører en del af eller samtlige sine aktiver og passiver til et  

 eller flere eksisterende eller nye selskaber ved i henhold til en pro  

 rata-regel at tildele sine selskabsdeltagere aktier eller anparter i det  

 eller de modtagende selskaber og eventuelt en kontant udligningssum på højst  

 10 pct. af disse værdipapirers pålydende værdi eller, når der ikke eksisterer  

 en pålydende værdi, deres bogførte værdi.« 4. I § 15 a indsættes efter stk. 2 som nyt stykke:
»Stk. 3. Ophører det indskydende selskab ikke ved en  

 spaltning, skal de aktiver og passiver, der overføres til det modtagende  

 selskab eller til hvert af de modtagende selskaber, udgøre en gren af en  

 virksomhed, jf. § 15 c, stk. 2.« 5. I § 15 b, stk. 1, ændres »Ophører et i udlandet  

 hjemmehørende selskab ved spaltning« til: »Spaltes et selskab  

 hjemmehørende i udlandet«.
 6. I § 15 b, stk. 1, ændres »§ 7, stk. 1, § 8 og §  

 10« til: »§ 8«.
 7. I § 15 b, stk. 1, indsættes efter 1. pkt. som nye  

 punktummer:
»§ 7, stk. 1, og § 10 finder endvidere tilsvarende anvendelse, hvis  

 det udenlandske selskab ophører ved spaltningen.
Ophører det udenlandske  

 selskab ikke ved spaltningen, indgår fortjeneste eller tab på de af det  

 indskydende selskabs aktiver og passiver, der som følge af spaltningen er  

 knyttet til et her hjemmehørende modtagende selskab eller et i udlandet  

 hjemmehørende modtagende selskabs faste driftssted eller faste ejendom her i  

 landet, ikke i det indskydende selskabs skattepligtige indkomst.« 8. I § 15 b, stk. 1, indsættes i 6. pkt., der bliver  

 8. pkt., efter »pengeinstitutter«: »kan«.
 9. I § 15 b, stk. 1, affattes 7. pkt., der bliver 9.  

 pkt., således:
»Ophører det indskydende selskab, beskattes fortjeneste og tab på  

 andre aktiver og passiver efter reglerne i selskabsskattelovens § 7.« 10. I § 15 b, stk. 2, ændres »Ophører et her i landet  

 hjemmehørende selskab ved spaltning« til: »Spaltes et selskab  

 hjemmehørende her i landet«.
 11. I § 15 b, stk. 2, ændres »§ 7, stk. 1, § 8 og §  

 10« til: »§ 8«.
 12. I § 15 b, stk. 2, indsættes efter 1. pkt. som nye  

 punktummer:
»§ 7, stk. 1, og § 10 finder endvidere tilsvarende anvendelse, hvis  

 selskabet ophører ved spaltningen.
Ophører selskabet ikke ved spaltningen,  

 indgår fortjeneste eller tab på de af det indskydende selskabs aktiver og  

 passiver, der som følge af spaltningen er knyttet til et her hjemmehørende  

 modtagende selskab eller et i udlandet hjemmehørende modtagende selskabs  

 faste driftssted eller faste ejendom her i landet, ikke i det indskydende  

 selskabs skattepligtige indkomst.« 13. I § 15 b, stk. 2, indsættes i 6. pkt., der  

 bliver 8. pkt., efter »pengeinstitutter«: »kan«.
 14. I § 15 b, stk. 2, affattes 7. pkt., der bliver  

 9. pkt., således:
»Ophører det indskydende selskab, beskattes fortjeneste eller tab på  

 andre aktiver og passiver efter reglerne i selskabsskattelovens § 5.« 15. I § 15 b, stk. 3, 1. pkt., ændres »Det  

 påhviler« til: »Ophører det indskydende selskab, påhviler  

 det«.
 16. I § 15 b, stk. 3, 2. pkt., ændres »De« til:  

 »Det eller de«.
 17. I § 15 b, stk. 3, 3. pkt., ændres »De modtagne  

 selskaber indtræder« til: »Ophører det indskydende selskab,  

 indtræder de modtagende selskaber«.
 18. I § 15 b affattes stk. 4 således:
»Stk. 4. Spaltes et selskab, og beskattes selskaberne efter  

 reglerne i stk. 1 eller 2, skal beskatningen af selskabsdeltagerne i det  

 indskydende selskab ske efter reglerne i 2.-14. pkt.
I det omfang aktierne i  

 det indskydende selskab vederlægges med andet end aktier i de modtagende  

 selskaber, anses aktierne for afhændet til tredjemand til kursen på  

 spaltningsdatoen. § 9, stk. 2 og 3, finder tilsvarende anvendelse.
Ophører  

 det indskydende selskab ikke ved spaltningen, anses vederlag med andet end  

 aktier eller anparter i det eller de modtagende selskaber som udbytte.  

 Bortset fra de afståede aktier anses aktierne i det indskydende selskab for  

 ombyttet med aktier i de modtagende selskaber efter forholdet mellem  

 kursværdien af aktierne i hvert enkelt af de modtagende selskaber og den  

 samlede kursværdi af aktierne i de modtagende selskaber på spaltningsdatoen.  

 Ophører det indskydende selskab, finder § 11 tilsvarende anvendelse på  

 aktierne i hvert af de modtagende selskaber.
Ophører det indskydende selskab  

 ikke ved spaltningen, anses dets deltagere for at have anskaffet aktierne i  

 det eller de modtagende selskaber på samme tidspunkt som aktierne i det  

 indskydende selskab.
Anskaffelsessummen inden spaltningen for aktierne i det  

 indskydende selskab fordeles som anskaffelsessum for aktierne i det  

 indskydende selskab efter spaltningen og det eller de modtagende selskaber  

 efter forholdet mellem kursværdien af aktierne i det indskydende selskab og  

 hvert enkelt af de modtagende selskaber og den samlede kursværdi af aktierne  

 i det indskydende selskab og det eller de modtagende selskaber på  

 spaltningsdatoen.
Er aktierne i det indskydende selskab anskaffet som led i  

 selskabsdeltagerens næringsvej, anses aktierne i det eller de modtagende  

 selskaber også for anskaffet som led heri.
Er aktierne i det indskydende  

 selskab omfattet af aktieavancebeskatningslovens § 2 a, anses aktierne i det  

 eller de modtagende selskaber for omfattet af denne bestemmelse i de for  

 selskabsdeltageren følgende tre indkomstår efter spaltningsdatoen.
Er  

 aktierne i det indskydende selskab omfattet af aktieavancebeskatningslovens §  

 2 b eller § 2 c, anses aktierne i det eller de modtagende selskaber også for  

 omfattet af disse bestemmelser.
Har aktierne i det indskydende selskab ikke  

 samme skattemæssige status, eller er de anskaffet på forskellige tidspunkter,  

 foretages en forholdsmæssig fordeling for aktierne i det eller de modtagende  

 selskaber.
De forholdsmæssige andele beregnes efter kursværdien af aktierne i  

 det indskydende selskab på spaltningsdatoen.
Er de modtagne aktier forbundet  

 med forskellige rettigheder, foretages beregningen særskilt for hver art af  

 de modtagne aktier.« 19. § 15 b, stk. 5, affattes således:
»Stk. 5. Ligningsrådet kan tillade, at bestemmelserne i stk.  

 4, 2.-14. pkt., tilsvarende finder anvendelse, når et selskab hjemmehørende i  

 udlandet spaltes og selskaberne ikke beskattes efter reglerne i stk. 1.  

 Ligningsrådet kan fastsætte vilkår for tilladelsen.« § 12 Stk. 1. Loven træder i kraft dagen efter bekendtgørelsen i  

 Lovtidende.
 Stk. 2. Loven har virkning fra og med indkomståret 1996, jf. dog  

 stk. 3-15. Er indkomståret 1996 påbegyndt før den 6. december 1995, har loven  

 dog først virkning fra og med indkomståret 1997, jf. dog stk. 3-15.
 Stk. 3. § 1, nr. 1, 2, 13 og 14, og § 3, nr. 2 og 3, har virkning  

 fra og med indkomståret 1995. Er dette påbegyndt inden den 2. november 1994,  

 har bestemmelserne først virkning fra og med indkomståret 1996.
 Stk. 4. § 1, nr. 3, og § 8 har virkning fra og med den 6. april  

 1995.
 Stk. 5. § 3, nr. 5, og § 4 har virkning fra og med indkomståret  

 1995.
 Stk. 6. § 9 har virkning fra og med indkomståret 1992.
 Stk. 7. Selskabsskattelovens § 31, stk. 1, som ændret ved denne  

 lovs § 1, nr. 12, finder anvendelse i forhold til anmodninger om  

 sambeskatning, hvor samtlige aktier i datterselskabet ikke var erhvervet  

 inden den 6. december 1995.
 Stk. 8. For selskaber m.v., som den 2. november 1994 opfyldte  

 betingelserne i selskabsskattelovens § 32, har bestemmelserne i § 32, stk. 1  

 og 2, som ændret henholdsvis indsat ved § 1, nr. 15 og 16, først virkning fra  

 og med indkomståret 1998. Var indkomståret 1995 for et selskab eller en  

 forening påbegyndt før den 2. november 1994, har bestemmelsen i  

 selskabsskattelovens § 32, stk. 1 og 2, som ændret henholdsvis indsat ved §  

 1, nr. 15 og 16, dog først virkning fra og med indkomståret 1999.
 Stk. 9. Ligningslovens § 5 G som indsat ved § 2, nr. 2, har  

 virkning fra og med den 1. januar 1996.
 Stk. 10. Ligningslovens § 5 H som indsat ved § 2, nr. 2, har  

 virkning for faste driftssteder og faste ejendomme, der erhverves fra og med  

 den 6. december 1995.
Stk. 11. For skattepligtige, som den 6. december 1995 opfyldte  

 betingelserne i ligningslovens § 16 H som indsat ved § 2, nr. 4, har  

 bestemmelserne i ligningslovens § 16 H som indsat ved § 2, nr. 4, og  

 personskattelovens § 4, stk. 1, nr. 5, som ændret ved § 5, nr. 2, og § 4 a,  

 stk. 1, nr. 7, som indsat ved § 5, nr. 7, først virkning fra og med  

 indkomståret 1998. Er indkomståret 1996 påbegyndt før den 6. december 1995,  

 har bestemmelserne dog først virkning fra og med indkomståret 1999.  

 Virkningstidspunktet efter 1. og 2. pkt. gælder tilsvarende for fonde m.v.,  

 som den 6. december 1995 opfyldte betingelserne i fondsbeskatningslovens § 12  

 som indsat ved § 6, nr. 2. Bestemmelserne i 1.-3. pkt. gælder også  

 aktionærer, der i forbindelse med en fusion eller spaltning beskattes efter  

 reglerne i fusionsskatteloven, når de som aktionærer i det indskydende  

 selskab er omfattet af 1. eller 2. pkt.
Tilsvarende gælder dødsboer efter  

 aktionærer omfattet af 1. eller 2. pkt. samt arvinger, ægtefælle eller  

 legatarer, der indtræder i afdødes eller længstlevendes skattemæssige  

 stilling med hensyn til de udlagte aktiver.
 Stk. 12. Ligningslovens § 33 D som affattet ved § 2, nr. 9, 10 og  

 11, og § 33 E som affattet ved § 2, nr. 12, finder anvendelse på underskud  

 for indkomstår, der påbegyndes efter den 6. december 1995.
 Stk. 13. Beslutning om ophør af sambeskatning, jf.  

 selskabsskattelovens § 31, der er meddelt ved indgivelse af selvangivelse den  

 6. december 1995 eller senere, kan omgøres, hvis anmodning herom er indgivet  

 inden den 1. september 1996.
 Stk. 14. Ligningslovens § 33 H som indsat ved § 2, nr. 15, har  

 virkning fra og med indkomståret 1996. Hvis der ses bort fra underskud efter  

 bestemmelsen i ligningslovens § 33 H som indsat ved § 2, nr. 15, kan lempelse  

 efter § 4 i lov nr. 486 af 30. juni 1993 om ændring af lov om  

 indkomstbeskatning af aktieselskaber m.v. (selskabsskatteloven) og lov om  

 beskatning af fonde og visse foreninger (fondsbeskatningsloven). (Ophævelse  

 af udlandslempelsen) ikke overstige den lempelse, som kunne opnås uden  

 anvendelse af ligningslovens § 33 H.
 Stk. 15. Fondsbeskatningslovens § 3 A som indsat ved § 6, nr. 1,  

 har virkning for personer, selskaber og fonde, der foretager indskud i en  

 udenlandsk fond eller trust den 6. december 1995 eller senere.
Oprindeligt fremsat forslag § 1 I lov om indkomstbeskatning af aktieselskaber m.v. (Selskabsskatteloven),  

 jf. lovbekendtgørelse nr. 769 af 19. september 1995, foretages følgende  

 ændringer:
 1. § 4 A, stk. 3, affattes således:
» Stk. 3. Genvundne afskrivninger på aktiver, der anses for  

 afskrevet forud for inddragelse under dansk beskatning, kan højst udgøre det  

 beløb, hvormed summen af foretagne afskrivninger efter skattepligtens  

 indtræden overstiger det faktiske værditab efter inddragelse under dansk  

 beskatning.
Fortjeneste i forhold til anskaffelsessummen kan højst medregnes  

 med et beløb svarende til forskellen mellem salgssummen og handelsværdien på  

 tidspunktet for inddragelse under dansk beskatning.
For aktiver, der  

 afskrives efter saldometoden, ansættes afståelsessummen til den nedskrevne  

 værdi på afståelsestidspunktet med tillæg af genvundne afskrivninger og  

 fortjeneste efter 1. og 2. pkt.«.
 2. § 4 A, stk. 4, ophæves.
 Stk. 5 og 6 bliver herefter stk. 4 og 5.
 3. I § 4 A, stk. 6, der bliver stk. 5, indsættes efter  

 »skattepligtig efter § 1«: »eller fondsbeskatningslovens §  

 1«.
 4. I § 5, stk. 7, indsættes efter 2. pkt. som nyt pkt.:
 »Den skattepligtige fortjeneste nedsættes med beløb genbeskattet  

 efter ligningslovens § 33 D, stk. 5.«.
 5. I § 13, stk. 4, udgår »§ 2 a eller«.
 6. I § 13 indsættes efter stk. 5 som nyt stykke:
»Stk. 6. Reglerne i stk. 1, nr. 2, og stk. 4 anvendes kun for  

 udbytte fra selskaber, som har været hjemmehørende i udlandet, såfremt det  

 udbyttemodtagende selskab m.v. godtgør, at udbyttet hidrører fra et eller  

 flere selskaber, hvori den til grund for det modtagne udbytte liggende  

 selskabsindkomst er beskattet efter regler, der ikke i væsentlig grad afviger  

 fra reglerne her i landet.« 7. I § 31, stk. 1, indsættes efter 5. pkt.:
 »Tilladelse til sambeskatning med et udenlandsk datterselskab kan  

 ikke meddeles, hvis mere end 50 pct. af aktiekapitalen i datterselskabet er  

 erhvervet fra et eller flere koncernforbundne selskaber m.v., jf.  

 kursgevinstlovens § 6 B, stk. 3, medmindre datterselskabet umiddelbart forud  

 for erhvervelsen indgik i sambeskatningen.«.
 8. § 31, stk. 7, affattes således:
»Stk. 7. Genvundne afskrivninger på aktiver, der anses for  

 afskrevet forud for inddragelse under sambeskatning, kan højst udgøre det  

 beløb, hvormed summen af foretagne afskrivninger efter indtræden i  

 sambeskatningen overstiger det faktiske værditab efter inddragelse under  

 sambeskatning.
Fortjeneste i forhold til anskaffelsessummen kan højst  

 medregnes med et beløb svarende til forskellen mellem salgssummen og  

 handelsværdien på tidspunktet for inddragelse under sambeskatning.
For  

 aktiver, der afskrives efter saldometoden, ansættes afståelsessummen til den  

 nedskrevne værdi på afståelsestidspunktet med tillæg af genvundne  

 afskrivninger og fortjeneste efter 1. og 2. pkt.«.
 9. § 31, stk. 8, ophæves.
 Stk. 9 og 10 bliver herefter stk. 8 og 9.
 10. I § 32, stk. 1 , indsættes efter 2. punktum som nyt  

 punktum:
 »Ved bedømmelsen af om moderselskabet anses for at kontrollere  

 datterselskabet, medregnes aktier og stemmerettigheder, som indehaves af  

 koncernforbundne selskaber, jf. kursgevinstlovens § 6 B, stk. 3, af  

 personlige aktionærer og deres nærtstående, jf. ligningslovens § 16 H, stk.  

 1, eller af en fond eller trust stiftet af moderselskabet selv eller af de  

 nævnte koncernforbundne selskaber, nærtstående m.v.«.
 11. I § 32 indsættes efter stk. 1 som nyt stykke:
»Stk. 2. Datterselskabet anses for overvejende at drive  

 finansiel virksomhed, hvis mere end 50 pct. af dets indtægter stammer fra  

 finansiel virksomhed, eller hvis handelsværdien af dets finansielle aktiver  

 udgør mere end 50 pct. af handelsværdien af selskabets samlede aktiver.
Ved  

 denne bedømmelse ses bort fra udbytte, aktieavancer og aktier hidrørende fra  

 selskaber kontrolleret af datterselskabet, hvis selskaberne er hjemmehørende  

 i samme land som datterselskabet.
I stedet inddrages indkomst og formue i de  

 kontrollerede selskaber forholdsmæssigt efter datterselskabets direkte eller  

 indirekte ejerandel.« Stk. 2-10 bliver herefter stk. 3-11.
 12. I § 32, stk. 9, der bliver § 32, stk. 10, ændres  

 »Stk. 8« til: »Stk. 9«.
 13. I § 32, stk. 10, der bliver § 32, stk. 11, ændres  

 »stk. 1-7« til: »stk. 1-8«.
§ 2 I lov om påligning af indkomst- og formueskat til staten (ligningsloven),  

 jf. lovbekendtgørelse nr. 851 af 30. september 1994, som senest ændret ved  

 lov nr. 440 af 14. juni 1995, foretages følgende ændringer:
 1. Efter § 5 F indsættes:
» § 5 G.
Skattepligtige omfattet af kildeskattelovens § 1,  

 selskabsskattelovens § 1 eller fondsbeskatningslovens § 1 kan ikke opnå  

 fradrag for udgifter, der efter udenlandske skatteregler kan fradrages i  

 indkomst, som ikke indgår ved beregning af dansk skat.
Tilsvarende gælder,  

 hvis fradrag for udgiften efter udenlandske skatteregler kan overføres til  

 fradrag i indkomst oppebåret af koncernforbundne selskaber m.v., jf.  

 kursgevinstlovens § 6 B, stk. 3, hvis indkomst ikke indgår ved beregningen af  

 dansk skat.
§ 5 H.
Underskud fra et fast driftssted eller en fast ejendom  

 beliggende i en fremmed stat, Færøerne eller Grønland, erhvervet af  

 skattepligtige omfattet af selskabsskattelovens § 1 eller  

 fondsbeskatningslovens § 1 fra et koncernforbundet selskab m.v., jf.  

 kursgevinstlovens § 6 B, stk. 3, kan alene fremføres efter § 15 til  

 modregning i senere overskud fra samme faste driftssted eller faste ejendom.
 Stk. 2. Stk. 1 finder ikke anvendelse, hvis overskud i selskabet  

 m.v., hvorfra det faste driftssted eller den faste ejendom blev erhvervet, på  

 overdragelsestidspunktet beskattes her i landet efter skattelovgivningens  

 almindelige regler, og selskabet ikke selv har erhvervet det faste driftssted  

 eller den faste ejendom fra et koncernforbundet selskab m.v., jf.  

 kursgevinstlovens § 6 B, stk. 3.
§ 5 I.
I faste driftssteder og sambeskattede datterselskaber i en  

 fremmed stat, Færøerne eller Grønland skal hvert afskrivningsberettiget aktiv  

 afskrives i mindst samme omfang, som det afskrives ved opgørelsen af den  

 skattepligtige indkomst for samme indkomstår i det land, hvor det faste  

 driftssted eller datterselskabet er hjemmehørende.
De aktiver, som i henhold  

 til afskrivningsloven afskrives efter saldometoden, skal afskrives i mindst  

 samme omfang, som de sammenlagt afskrives ved opgørelsen af den  

 skattepligtige indkomst for samme indkomstår i det land, hvor det faste  

 driftssted eller datterselskabet er hjemmehørende.
Der kan dog ikke foretages  

 afskrivninger i større omfang end dansk skattelovgivning giver mulighed for.
 Stk. 2. Stk. 1 finder tilsvarende anvendelse for faste ejendomme  

 beliggende i en fremmed stat, Færøerne eller Grønland.«.
 2. Efter § 16 G indsættes som ny bestemmelse:
» § 16 H.
Såfremt en person omfattet af kildeskattelovens § 1  

 alene, i fællesskab med nærtstående eller i fællesskab med en fond eller  

 trust stiftet af personen eller dennes nærtstående, kontrollerer et  

 udenlandsk selskab eller en forening m.v. (selskabet), hvis virksomhed  

 overvejende er af finansiel karakter, og hvis afkast beskattes væsentlig  

 lavere end efter danske regler, medregnes selskabets indkomst opgjort efter  

 danske regler ved opgørelsen af personens skattepligtige indkomst.
Personen  

 anses for at kontrollere et selskab, hvis vedkommende direkte eller indirekte  

 eller i fællesskab med nærtstående ejer mere end 50 pct. af aktiekapitalen i  

 selskabet eller råder over mere end 50 pct. af stemmerne i selskabet.
Som  

 nærtstående anses den skattepligtiges ægtefælle, forældre og bedsteforældre  

 samt børn og børnebørn og disses ægtefæller eller dødsboer efter de nævnte  

 personer.
Stedbarns- og adoptivforhold sidestilles med ægte  

 slægtskabsforhold.
Stk. 2. Selskabsskattelovens § 32, stk. 1, sidste pkt., og stk. 2  

 - 9, finder tilsvarende anvendelse for personer for så vidt de efter deres  

 indhold er anvendelige.
En person beskattes dog ikke af indkomsten i  

 udenlandske selskaber som nævnt i stk. 1, i det omfang indkomsten skal  

 medregnes til et selskabs eller en fonds skattepligtige indkomst efter  

 selskabsskattelovens § 32 eller fondsbeskatningslovens § 12.«.
 3. I § 33, stk. 4, indsættes efter »i et fast  

 driftssted«: »eller faste ejendomme«.
 4. I § 33, stk. 4, indsættes 2 steder efter »det faste  

 driftssted«: »eller den faste ejendom«.
 5. I § 33, stk. 5 , ændres »det faste driftssted,  

 såfremt dette var afstået på samme tidspunkt« til: »et fast  

 driftssted eller en fast ejendom, såfremt det faste driftssted eller den  

 faste ejendom var afstået på samme tidspunkt«.
 6. I § 33 D, stk. 1, 1. pkt., indsættes efter  

 »eksemptionsmetoden«: », jf. dog stk. 5 og 6«.
 7. I § 33 D, stk. 2, 1. pkt., ændres »afhændes,  

 ophører eller omdannes til selskab« til: »afhændes eller  

 ophører«.
 8. I § 33 D indsættes efter stk. 4 som nye stykker:
»Stk. 5 . Afhændes et fast driftssted eller en del heraf  

 beliggende i fremmed stat, Færøerne eller Grønland, til et koncernforbundet  

 selskab m.v., jf. kursgevinstlovens § 6 B, stk. 3, eller flyttes ledelsens  

 sæde, jf. selskabsskattelovens § 5, stk. 7, skal fratrukket underskud, der  

 ikke modsvares af senere års overskud, medregnes ved opgørelsen af den  

 skattepligtige indkomst.
Dette gælder uanset hvilken lempelsesmetode, der  

 anvendes.
Stk. 1, 2. - 4. pkt., finder tilsvarende anvendelse.
Stk. 6. Stk. 5 finder ikke anvendelse, hvis det faste driftssted,  

 jf. stk. 1, 2. og 3. pkt., overdrages til et selskab, hvis overskud beskattes  

 her i landet efter skattelovgivningens almindelige regler.
I så fald  

 overføres en eventuel genbeskatningssaldo til selskabet.
Tilsvarende finder  

 stk. 5 ikke anvendelse, hvis selskabet efter ledelsens sæde er flyttet, jf.  

 selskabsskattelovens § 5, stk. 7, omfattes af sambeskatning efter  

 selskabsskattelovens § 31.
 Stk. 7. Eventuelt underskud, der ikke er genbeskattet efter stk. 1  

 - 4, medregnes ved opgørelsen af den tidligere ejers skattepligtige indkomst,  

 hvis det faste driftssted er solgt til et selskab, som den tidligere ejer  

 alene eller sammen med koncernforbundne selskaber m.v. inden 5 år efter  

 salget opnår kontrol over, jf. kursgevinstlovens § 6 B, stk. 3. Tilsvarende  

 gælder, hvis en fast ejendom inden 5 år efter salget generhverves af den  

 tidligere ejer eller et hermed koncernforbundet selskab, jf.  

 kursgevinstlovens § 6 B, stk. 3.«.
 9. § 33 E affattes således:
» § 33 E.
Hvis et udenlandsk selskab, som udtræder af  

 sambeskatning efter selskabsskattelovens § 31, i sambeskatningsperioden har  

 haft underskud, som er fradraget i andre selskabers skattepligtige indkomst,  

 og som ikke modsvares af senere års overskud, forhøjes moderselskabets  

 skattepligtige indkomst med et tilsvarende beløb i det indkomstår, hvor  

 selskabet udtræder af sambeskatningen.
Indgår flere selskaber fra samme land  

 i sambeskatningen, opgøres disse selskabers indkomst samlet.
Nettounderskud  

 fordeles forholdsmæssigt mellem de underskudsgivende selskaber, og  

 nettooverskud fordeles forholdsmæssigt mellem de overskudsgivende selskaber.
 Stk. 2. Stk. 1, 1. pkt., finder tilsvarende anvendelse, hvis et  

 udenlandsk sambeskattet selskab helt eller delvist afhænder virksomheden til  

 et koncernforbundet selskab m.v., jf. kursgevinstlovens § 6 B, stk. 3. Dette  

 gælder dog ikke, hvis samtlige aktiver afhændes til et selskab omfattet af  

 sambeskatning, jf. selskabsskattelovens § 31. I så fald overføres en eventuel  

 genbeskatningssaldo til det erhvervende selskab.
 Stk. 3. Hvis sambeskatningen ophører som følge af salg af aktier,  

 således at moderselskabet sammen med koncernforbundne selskaber m.v., jf.  

 kursgevinstlovens § 6 B, stk. 3, ikke længere kontrollerer det udtrædende  

 selskab, eller hvis sambeskatningen ophører som følge af datterselskabets  

 konkurs eller likvidation, uden at datterselskabets virksomhed helt eller  

 delvist overføres til koncernforbundne selskaber, jf. kursgevinstlovens § 6  

 B, stk. 3, medregnes højst et beløb svarende til den fortjeneste, som  

 datterselskabet ville have opnået ved ophør af virksomhed og salg til  

 handelsværdi af aktiver, der er i behold hos selskabet ved udløbet af det  

 sidste indkomstår under sambeskatningen, med tillæg af et beløb svarende til  

 skattefri udbytter og aktieavancer hidrørende fra det udenlandske selskab i  

 de seneste fem år af sambeskatningsperioden.
Stk. 4 . Underskud, som ikke er genbeskattet efter stk. 3, anses  

 for genbeskattet, efterhånden som udbytter eller aktieavancer hidrørende fra  

 det udenlandske selskab medregnes ved opgørelsen af moderselskabets eller  

 andre hermed koncernforbundne selskabers skattepligtige indkomst, jf. dog  

 stk. 5 og 6. Hvis moderselskabet eller det hermed koncernforbundne selskab  

 ikke skal beskattes i Danmark af udbytter eller aktieavancer hidrørende fra  

 det udenlandske selskab, sker genbeskatning ved, at et beløb svarende til  

 disse udbytter og avancer medregnes ved opgørelsen af moderselskabets  

 skattepligtige indkomst.
Tilsvarende gælder, hvis en  

 dobbeltbeskatningsoverenskomst nedsætter dansk beskatning af udbytter eller  

 avancer efter eksemptionsmetoden, jf. § 33 D.
Avancer opgøres efter  

 aktieavancebeskatningslovens § 6, stk. 2 og 3.
 Stk. 5. Eventuelt underskud, der ikke er genbeskattet efter stk. 3  

 - 4, medregnes ved opgørelsen af moderselskabets skattepligtige indkomst,  

 hvis moderselskabet alene eller sammen med koncernforbundne selskaber m.v.  

 inden 5 år efter ophør af sambeskatning genvinder kontrol med det udtrædende  

 selskab.
 Stk. 6. Hvis moderselskabet ophører med at være skattepligtig  

 efter selskabsskattelovens § 1, eller hvis moderselskabet efter  

 bestemmelserne i en dobbeltbeskatningsoverenskomst bliver hjemmehørende i en  

 fremmed stat, Færøerne eller Grønland, medregnes et beløb svarende til  

 genbeskatningssaldoen på fraflytningstidspunktet ved indkomstopgørelsen.
Stk. 7. Stk. 1-6 finder ikke anvendelse, når et moderselskab  

 fusionerer efter reglerne i fusionsskatteloven med et datterselskab, hvormed  

 det har været sambeskattet indtil fusionsdatoen og i de seneste 5 indkomstår  

 forud herfor eller, for så vidt angår underskud efter kulbrinteskattelovens  

 kapitel 2 og 3, når selskaberne har været sambeskattet indtil fusionsdatoen  

 og i de seneste 15 år forud herfor.
I så fald overføres genbeskatningssaldoen  

 til det fortsættende selskab.«.
 10. Efter § 33 G indsættes:
» § 33 H.
Ved opgørelse af den skattepligtige indkomst kan et  

 selskab eller en fond m.v, der er skattepligtig efter selskabsskattelovens §  

 1 eller fondsbeskatningslovens § 1, vælge at se bort fra underskud ved  

 virksomhed her i landet eller i en fremmed stat, Færøerne eller Grønland,  

 herunder underskud, der er overført fra tidligere indkomstår.
Der ses bort  

 fra så stor en del af de samlede underskud, at den skattepligtige indkomst  

 svarer til de samlede positive indkomster fra fremmede stater, Færøerne og  

 Grønland, der er omfattet af dobbeltbeskatningslempelse efter § 33 eller en  

 tilsvarende bestemmelse i en dobbeltbeskatningsoverenskomst.
Det beløb, der  

 ses bort fra, overføres i stedet til senere indkomstår efter reglerne i § 15.  

 Hvis der ses bort fra et mindre beløb end de samlede underskud, fordeles  

 beløbet forholdsmæssigt på de enkelte underskudsgivende kilder.
 Stk. 2. For en person, der er skattepligtig efter  

 kildeskattelovens § 1, finder reglerne i stk. 1 tilsvarende anvendelse på  

 underskud, der indgår i virksomhedsordningen.«.
§ 3 I lov om opkrævning af indkomst- og formueskat for personer m.v.  

 (kildeskat), jf. lovbekendtgørelse nr. 519 af 22. juni 1995, foretages  

 følgende ændringer:
 1. I § 2, stk. 1, litra a, indsættes efter 1. pkt. som nyt  

 punktum:
 »Det er uden betydning for skattepligten, om retten til indkomsten  

 eller ydelsen er erhvervet efter ophør af virksomheden her i landet.«.
 2. § 9, stk. 3, affattes således:
»Stk. 3. Genvundne afskrivninger på aktiver, der anses for  

 afskrevet forud for inddragelse under dansk beskatning, kan højst udgøre det  

 beløb, hvormed summen af foretagne afskrivninger efter skattepligtens  

 indtræden overstiger det faktiske værditab efter inddragelse under dansk  

 beskatning.
Fortjeneste i forhold til anskaffelsessummen kan højst medregnes  

 med et beløb svarende til forskellen mellem salgssummen og handelsværdien på  

 tidspunktet for inddragelse under dansk beskatning.
For aktiver, der  

 afskrives efter saldometoden, ansættes afståelsessummen til den nedskrevne  

 værdi på afståelsestidspunktet med tillæg af genvundne afskrivninger og  

 fortjeneste efter 1. og 2. pkt.«.
 3. § 9, stk. 4, ophæves.
 Stk. 5 og 6 bliver herefter stk. 4 og 5.
 4. I § 67, stk. 6, ændres 2 steder »§ 1, stk. 1, nr.  

 1-5« til: »§ 1, stk. 1, nr. 1-4«.
§ 4 I lov om skattemæssig behandling af gevinst og tab på fordringer, gæld og  

 finansielle kontrakter (kursgevinstloven), jf. lovbekendtgørelse nr. 597 af  

 10. juli 1995, ophæves § 8 B, stk. 2, 2. punktum.
§ 5 I lov om indkomstskat og formueskat for personer m.v. (personskatteloven),  

 jf. lovbekendtgørelse nr. 742 af 9. september 1995, foretages følgende  

 ændringer 1. I § 4, stk. 1, indsættes efter nr. 16:
 »17) Indkomst omfattet af ligningslovens § 16 H.«.
 2. I § 4 a, stk. 1, nr. 1, indsættes efter »eller 5  

 a,»: »medmindre de har været hjemmehørende i udlandet, jf. nr.  

 6,».
 3. I § 4 a, stk. 1, nr. 6, ændres »der er  

 hjemmehørende i udlandet« til: »der er eller har været  

 hjemmehørende i udlandet«.
§ 6 I lov om beskatning af fonde og visse foreninger, jf. lovbekendtgørelse  

 nr. 650 af 26, juli 1995, foretages følgende ændringer:
 1. Efter § 3 indsættes:
» § 3 A.
Såfremt en skattepligtig omfattet af  

 kildeskattelovens § 1, selskabsskattelovens § 1 eller fondsbeskatningslovens  

 § 1 indskyder midler i en udenlandsk fond eller trust, som er stiftet eller  

 oprettet i et land, hvor fonde eller trustee beskattes væsentlig lavere end  

 efter danske regler, svarer indskyderen en afgift på 34 pct. af indskuddet.  

 Dette gælder dog kun den del af de årlige indskud, der overstiger 10.000 kr.
 Stk. 2. Skatteministeren kan meddele indskydere, der er  

 afgiftspligtige efter stk. 1, dispensation fra afgiften, såfremt indskyderen  

 godtgør, at midlerne i den udenlandske fond eller trust anvendes i  

 almenvelgørende eller på anden måde almennyttigt øjemed til fordel for en  

 større kreds af personer.
 Stk. 3. Indskud, der foretages af udenlandske selskaber og  

 foreninger m.v., som kontrolleres, jf. selskabsskattelovens § 32, stk. 1, af  

 en afgiftspligtig omfattet af stk. 1, anses for foretaget af den  

 afgiftspligtige.
 Stk. 4. Stk. 1 - 3 finder tilsvarende anvendelse på  

 afgiftspligtige, som bliver fuldt skattepligtige efter en af de i stk. 1  

 nævnte bestemmelser, såfremt de tidligere har været omfattet af en af disse  

 bestemmelser, og indenfor de sidste 5 år forud for den fulde skattepligts  

 genindtræden har foretaget indskud i en udenlandsk fond eller trust som nævnt  

 i stk. 1. Indskud anses i disse tilfælde for foretaget ved den fulde  

 skattepligts genindtræden.:
 Stk. 5. En udenlandsk fond eller trust anses tillige for beskattet  

 væsentlig lavere end efter danske regler, hvis der er indgået en aftale om  

 skattesats eller beskatningsgrundlag med skattemyndighederne i den stat,  

 hvori den er hjemmehørende, herunder efter bestemmelserne i en  

 dobbeltbeskatningsoverenskomst, eller hvis skattereglerne i den pågældende  

 stat er indrettet efter, hvor indskyderen er hjemmehørende.
Stk. 6. Indskudsafgiften forfalder til betaling, når indskuddet  

 foretages.
Indskyderen skal samtidigt give meddelelse til Told- og  

 Skattestyrelsen om det afgiftspligtige indskud.
Indbetalingen anses for  

 rettidig, når den finder sted senest en måned efter forfaldsdagen.
Såfremt  

 der ikke indgives meddelelse efter 2. pkt., finder § 41 - § 43 i lov om  

 afgift af dødsboer og gaver tilsvarende anvendelse.
Betales indskudsafgiften  

 ikke rettidigt, skal der betales 1,3 pct. i månedlig rente for hver påbegyndt  

 måned fra den 1. i den måned, i hvilken beløbet skal betales af  

 indskyderen.«.
 2. Efter § 11 indsættes:
 » § 12. Selskabsskattelovens § 32, stk. 1 - 9, finder  

 tilsvarende anvendelse for fonde og foreninger omfattet af § 1.«.
§ 7 I lov om skattemæssig opgørelse af varelagre m.v., jf. lovbekendtgørelse  

 nr. 918 af 2. december 1993, ophæves § 5 .
§ 8 I lov nr. 312 af 17. maj 1995, § 11, stk. 5, ændres  

 »kildeskattelovens § 9, stk. 5« til: »kildeskattelovens § 9,  

 stk. 6«.
§ 9 Stk. 1. Loven træder i kraft dagen efter bekendtgørelse i  

 Lovtidende.
 Stk. 2. Loven har virkning fra og med indkomståret 1996, jf. dog  

 stk. 3 - 14. Er indkomståret 1996 påbegyndt før den 6. december 1995, har  

 loven dog først virkning fra og med indkomståret 1997, jf. dog stk. 3 - 14.
 Stk. 3. § 1, nr. 1, 2, 8, og 9, og § 3, nr. 2 og 3, har virkning  

 fra og med indkomståret 1995. Er dette påbegyndt inden den 2. november 1994,  

 har bestemmelserne først virkning fra og med indkomståret 1996.
 Stk. 4. § 1, nr. 3 og § 8 har virkning fra og med den 6. april  

 1995.
 Stk. 5. § 3, nr. 4, og § 4 har virkning fra og med indkomståret  

 1995.
 Stk. 6. § 1, nr. 4, § 5, nr. 1, ligningslovens § 5 G, som affattet  

 ved denne lovs § 2, nr. 1, og ligningslovens § 33 E, stk. 2 og 6, som  

 affattet ved denne lovs § 2, nr. 9, har virkning fra og med den 6. december  

 1995.
 Stk. 7. Selskabsskattelovens § 31, stk. 1, som affattet ved denne  

 lovs § 1, nr. 7, har virkning for ansøgning om sambeskatning for indkomstår,  

 der udløber efter den 6. december 1995.
 Stk. 8. For selskaber m.v., som den 2. november 1994 opfyldte  

 betingelserne i selskabsskattelovens § 32, har bestemmelserne i § 32 stk. 1  

 og 2, som affattet ved denne lovs § 1, nr. 10 og 11, først virkning fra og  

 med indkomståret 1998. Var indkomståret 1995 for et selskab eller en forening  

 påbegyndt før den 2. november 1994, har bestemmelsen i selskabsskattelovens §  

 32, stk. 1 og 2, som affattet ved denne lovs § 1, nr. 10 og 11, dog først  

 virkning fra og med indkomståret 1999.
 Stk. 9. Ligningslovens § 5 H, som affattet i denne lovs § 2, nr.  

 1, har virkning for faste driftssteder og faste ejendomme, der erhverves fra  

 og med den 6. december 1995.
 Stk. 10. For personer, som den 6. december 1995 opfyldte  

 betingelserne i ligningslovens § 16 H, som indsat ved denne lovs § 2, nr. 2,  

 og for fonde m.v., som den 6. december 1995 opfyldte betingelserne i  

 fondsbeskatningslovens § 12, som affattet ved denne lovs § 6, nr. 2, har  

 bestemmelserne først virkning fra og med indkomståret 1998. Er indkomståret  

 1996 for en person eller en fond påbegyndt før den 6. december 1995, har  

 bestemmelserne dog først virkning fra og med indkomståret 1999.
 Stk. 11. Ligningslovens § 33 D, stk. 1, 2, 5, 6 og 7, som affattet  

 ved denne lovs § 2, nr. 6, 7 og 8, har virkning fra og med den 6. december  

 1995. Bestemmelserne finder anvendelse på underskud fra indkomståret 1992 og  

 senere indkomstår.
 Stk. 12. Ligningslovens § 33 E, stk. 1-5 og 7, som affattet ved  

 denne lovs § 2, nr. 9, og § 7 har virkning ved et udenlandsk datterselskabs  

 udtræden af sambeskatning, hvor det sidste år under sambeskatning er  

 indkomståret 1995 eller senere indkomstår.
 Stk. 13. Ligningslovens § 33 H, som affattet ved denne lovs § 2,  

 nr. 10, har virkning fra og med indkomståret 1996. Hvis der ses bort fra  

 underskud efter bestemmelsen i ligningslovens § 33 H, som indsat ved denne  

 lovs § 2, nr. 10, kan lempelse efter § 4 i lov nr. 486 af 30. juni 1993 om  

 ændring af lov om indkomstbeskatning af aktieselskaber m.v.  

 (selskabsskatteloven) og lov om beskatning af fonde og visse foreninger  

 (fondsbeskatningsloven) (Ophævelse af udlandslempelsen) ikke overstige den  

 lempelse, som kunne opnås uden anvendelse af ligningslovens § 33 H.
 Stk. 14. Fondsbeskatningslovens § 3 A, som indsat ved denne lovs §  

 6, nr. 1, har virkning for personer, selskaber og fonde, der foretager  

 indskud i en udenlandsk fond eller trust den 6. december 1995 eller senere.
Bemærkninger til lovforslaget Almindelige bemærkninger 1. Indledning Lovforslaget tilsigter at foretage en række ændringer og justeringer af  

 den del af dansk skattelovgivning, som vedrører internationale forhold.  

 Forslaget ligger herved i forlængelse af lov nr. 312 af 17. maj 1995 om  

 international beskatning.
Forslaget vedrører særligt reglerne om almindelig  

 og tvungen sambeskatning.
 Hovedsigtet med forslaget er at skabe større neutralitet og sammenhæng i  

 de danske regler om international beskatning set fra såvel  

 skattemyndighedernes som skatteydernes synspunkt.
Som følge af den fortsatte globalisering af de vestlige økonomier og den  

 frie adgang til at overføre kapital mellem landene, er de danske skatteregler  

 igennem de senere år blevet udsat for et stadig større pres.
Dette pres  

 betyder, at det i højere grad er blevet nødvendigt at se på samspillet mellem  

 de danske skatteregler og skattereglerne i andre lande.
En væsentlig del af  

 lovforslaget går således ud på at fjerne nogle utilsigtede virkninger, der er  

 opstået i samspillet mellem de danske og andre landes skatteregler.
Med forslaget videreføres den linie, som blev lagt med lov nr. 312 af 17.  

 maj 1994, hvorefter skatteydere med grænseoverskridende transaktioner ikke  

 efter forgodtbefindende skal kunne opnå vilkårlige skattefordele, som andre  

 skatteydere ikke kan opnå.
F.eks. foreslås regler for at imødegå  

 »gratis« ekstrafradrag ved, at der for den samme udgift opnås  

 fradrag såvel her i landet som i udlandet, mens de modsvarende indtægter  

 alene beskattes i udlandet.
Tilsvarende foreslås, at udenlandsk kontrollerede  

 koncerner ikke uden videre skal kunne fjerne dansk skat ved at inddrage  

 allerede underskudsgivende virksomheder under dansk sambeskatning.
Der  

 foreslås også en mere konsekvent genbeskatning af fratrukne underskud fra  

 udenlandske kilder, såfremt skatteyderen ved anmodning om ophør af  

 sambeskatning eller ved koncerninterne salg skubber den udenlandske aktivitet  

 ud af dansk beskatning, når investeringen begynder at give overskud.
På den anden side skal der også tages hensyn til, at skatteydere med  

 internationale relationer som følge af samspillet mellem dansk og udenlandsk  

 beskatning kan blive stillet dårligere, end hvis skatteyderen alene havde  

 drevet virksomhed her i landet, selv om udlandet ikke beskatter den  

 udenlandske indkomst hårdere end efter danske regler.
I forslaget indgår  

 derfor en forbedring af mulighederne for at undgå, at fradragsberettiget  

 underskud bortfalder som følge af udenlandsk indkomst, som udlandet beskatter  

 uden hensyn til underskuddet.
Ligeledes foreslås en lempelse af reglerne om  

 tvungen sambeskatning af holdingselskaber med produktionsselskaber i  

 lavskattelande, således at koncernstrukturen inden for det enkelte land ikke  

 er afgørende for, om holdingselskabets indkomst skal beskattes hos  

 moderselskabet eller ej.
2. Lovforslagets enkelte dele A.
Det foreslås, at der foretages en opstramning af bestemmelserne  

 vedrørende almindelig sambeskatning.
Forslaget begrænser for det første  

 muligheden for at inddrage et udenlandsk datterselskab under dansk  

 sambeskatning, hvis selskabet erhverves fra koncernforbundne selskaber.  

 Formålet med denne bestemmelse er at forhindre koncerner, der køber danske  

 selskaber, i at indskyde allerede erhvervede underskudsgivende udenlandske  

 selskaber i en dansk sambeskatning med henblik på at fjerne et skattepligtigt  

 overskud i et dansk selskab.
 Tilsvarende foreslås det, at et dansk selskab eller en dansk fond ikke  

 skal kunne fradrage underskud fra et udenlandsk fast driftssted eller en  

 udenlandsk fast ejendom, som erhverves fra et koncernforbundet selskab.
B.
Der foreslås gennemført en omformulering og opstramning af  

 bestemmelserne om genbeskatning af underskud fra udenlandske sambeskattede  

 datterselskaber og faste driftssteder.
Det overordnede formål med ændringen  

 af genbeskatningsreglerne for sambeskattede selskaber er at sikre, at  

 sambeskatningsreglerne først og fremmest kommer til at virke som en  

 skattekredit, når udenlandske selskaber giver underskud.
Når de  

 underskudsgivende selskaber senere begynder at give overskud, skal  

 genbeskatningen ske ved at overskuddet som følge af sambeskatningen medregnes  

 i den danske indkomstopgørelse.
Lovforslaget skal sikre, at denne  

 genbeskatning ikke kan undgås eller udskydes ved at tage det nu  

 overskudsgivende selskab ud af sambeskatningen eller ved at sælge selskabet  

 til koncernforbundne selskaber uden for sambeskatningen.
Det foreslås derfor,  

 at fratrukket underskud genbeskattes fuldt ud, såfremt et udenlandsk selskab  

 træder ud af sambeskatningen eller sælges til et koncernforbundet selskab  

 m.v.
Hvis selskabet eller en del heraf sælges til en uafhængig tredjemand,  

 således at det danske selskab i fællesskab med koncernforbundne selskaber  

 m.v. ikke længere har kontrol over selskabet, foretages alene en beskatning  

 af det danske moderselskab svarende til en almindelig ophørsbeskatning.
Endvidere skal der også ske fuld genbeskatning af tidligere fradraget  

 underskud fra et udenlandsk fast driftssted, når dette overdrages til et  

 koncernforbundet udenlandsk selskab m.v.
Det samme skal gælde, hvis det  

 danske selskab, som ejer det faste driftssted, bliver hjemmehørende i  

 udlandet.
Det anførte skal gælde uanset efter hvilken metode, der foretages  

 lempelse for dobbeltbeskatning.
Formålet med denne regel er at hindre, at  

 eksempelvis danske selskaber foretager fradrag for underskud i udenlandske  

 filialer for derefter, når filialen efterfølgende begynder at give overskud,  

 at sælge denne til et koncernforbundet udenlandsk selskab, således at der  

 ikke kan gennemføres en effektiv genbeskatning i Danmark.
Med de nye forslag om genbeskatning af underskud vil det også blive  

 sikret, at et datterselskab ikke gennem udlodninger kan tømmes for værdier,  

 inden det likvideres og dermed udgår af sambeskatningen.
Ydermere vil der  

 også skulle gennemføres genbeskatning, hvis moderselskabet ophører med at  

 være fuldt skattepligtig i Danmark.
I disse tilfælde er der nemlig samme  

 anledning til at sikre en genbeskatning af tidligere fradragne underskud fra  

 datterselskabet, som når dette udtræder af sambeskatningen.
Herudover vil  

 indkomsten i flere sambeskattede datterselskaber i det samme land for  

 fremtiden skulle opgøres samlet.
Dette skyldes blandt andet hensynet til  

 ensartede regler for lempelsesberegning og indkomstopgørelse.
C.
Det foreslås desuden, at der gives danske selskaber og fonde  

 mulighed for at fremføre underskud, således at de kan få fuldt nedslag efter  

 creditmetoden for udenlandske skatter.
Efter de gældende regler gennemføres  

 dobbeltbeskatningslempelse, således at der gives nedslag for den skat, der er  

 betalt i udlandet, dog maksimalt for den danske skat, som forholdsmæssigt  

 falder på den udenlandske indkomst.
Hvis den danske indkomst eksempelvis er  

 negativ, og der betales skat i udlandet, vil det ikke være muligt at opnå  

 lempelse, da der ikke falder nogen dansk skat på den udenlandske indkomst.  

 For et rette op på dette foreslås det nu, at danske selskaber og fonde kan  

 vælge at se bort fra skattemæssige underskud i et år mod til gengæld at få  

 mulighed for at fremføre underskuddet til modregning i den skattepligtige  

 indkomst i senere år.
I det år, hvor der ses bort fra underskud i eksempelvis  

 Danmark, vil der falde en dansk skat på den udenlandske indkomst, hvorfor det  

 også vil være muligt at opnå lempelse.
D.
I nogle tilfælde vil det være muligt at foretage fradrag for  

 den samme udgift både i Danmark og i udlandet, mens modsvarende indtægter kun  

 beskattes i et land.
Med henblik på at modvirke dette foreslås det, at der  

 ikke skal kunne opnås fradrag i den danske skattepligtige indkomst, når en  

 ækvivalerende indtægt ikke medregnes ved den danske skatteberegning.
Dette  

 skal også gælde, når en udgift vil kunne overføres til fradrag hos et  

 koncernforbundet selskab.
Herved sikres det, at en kombineret udnyttelse af  

 sambeskatningsregler i Danmark og i udlandet ikke indebærer dobbelt fradrag,  

 mens de indtægter, som modsvarer de udgifter, der er fratrukket to gange, kun  

 beskattes i udlandet.
E.
Det foreslås desuden at gennemføre tvungne afskrivninger for  

 aktiver i sambeskattede selskaber, faste driftssteder og faste ejendomme i  

 udlandet.
Herefter skal en dansk person, selskab, fond m.v. ved den danske  

 indkomstopgørelse mindst foretage samme afskrivninger på aktiverne i  

 datterselskabet m.v., som den pågældende foretager ved den udenlandske  

 indkomstopgørelse.
Afskrivningerne kan dog være større end efter danske  

 afskrivningsregler.
Baggrunden for forslaget er, at det ved dobbeltbeskatningslempelse er et  

 grundliggende princip, at dobbeltbeskatningsnedslaget højst kan udgøre den  

 danske skat af den udenlandske indkomst, uanset at den udenlandske skat af  

 den udenlandske indkomst er højere.
Niveauet for dansk selskabsskat er  

 imidlertid efterhånden lavere end niveauet for selskabsskatten i mange andre  

 OECD-lande.
I de tilfælde, hvor den udenlandske skat er højere end den danske skat af  

 samme indkomst, kan der være fordele ved at undlade eller nedsætte de  

 afskrivninger af udenlandske aktiver, som skal indgå ved den danske  

 indkomstopgørelse.
Nedsættelsen af afskrivninger medfører højere dansk skat  

 af den udenlandske indkomst, men den bortfalder ved  

 dobbeltbeskatningslempelsen.
Til gengæld medfører nedsættelsen af  

 afskrivninger, at det fradrag for værditab, som skulle dækkes af  

 afskrivningerne, gemmes til senere brug, f.eks ved afståelse af aktiverne.  

 Endvidere medfører nedsættelsen en tilsvarende forhøjelse af udlandslempelse  

 indtil ophævelsen af denne lempelse i 1999.
Formålet med forslaget er at ophæve denne adgang for skatteydere til at  

 vælge at nedsætte de danske afskrivninger på aktiver i udlandet med henblik  

 på at gemme fradraget for værditab på disse aktiver til senere brug.
Ydermere  

 vil den foreslåede bestemmelse sikre, at selskaber ikke maksimerer  

 udlandslempelsen i den perioden indtil 1999.
F.
Endvidere foreslås visse ændringer og udvidelser af reglerne om  

 tvungen sambeskatning.
Det foreslås dels, at kontrolbegrebet i  

 selskabsskattelovens § 32 om tvungen sambeskatning udvides.
Herefter vil  

 resultatet i et lavt beskattet, finansielt udenlandsk selskab skulle  

 undergives tvungen sambeskatning, hvis et dansk selskab m.v. i fællesskab med  

 koncernforbundne selskaber, aktionærer og disses nærtstående samt fonde og  

 trusts stiftet af de nævnte grupper direkte eller indirekte kontrollerer det  

 udenlandske selskab.
I dag medregnes alene selskabets egne direkte eller  

 indirekte besiddelser i opgørelsen af, om der foreligger kontrol.
Baggrunden  

 for udvidelsen af kontrolbegrebet er, at det i modsat fald vil være muligt at  

 omgå reglen om tvungen sambeskatning eksempelvis ved at sprede besiddelser i  

 lavt beskattede udenlandske finansselskaber ud blandt et selskab og dettes  

 aktionærer m.v.
Dels stilles der også forslag om, at personer og fonde, der er fuldt  

 skattepligtige i Danmark, i lighed med hvad der gælder for selskaber efter  

 reglerne om tvungen sambeskatning, skal beskattes af den finansielle  

 indkomst, som optjenes i lavtbeskattede udenlandske finansielle selskaber,  

 der kontrolleres af den danske person eller fond.
Formålet med disse  

 bestemmelser er som for danske selskaber, at fjerne de skattemæssige  

 incitamenter til at placere finansielle aktiver i lavtbeskattede udenlandske  

 selskaber m.v..
Endelig vil der i relation til reglerne om tvungen sambeskatning blive  

 givet en undtagelse for lokale holdingselskaber, således at aktier i  

 datterselskaber, hjemmehørende i samme land som holdingselskabet, ikke  

 medregnes blandt holdingselskabets finansielle aktiver.
Tilsvarende vil  

 afkast af aktier i sådanne datterselskaber ikke blive anset for finansiel  

 indkomst for holdingselskabet.
Undtagelsen for holdingselskaber er begrundet  

 i, at det ofte kan være tilfældigt, om aktiviteten i et andet land drives  

 gennem et lokalt holdingselskab eller om datterselskaberne ejes direkte fra  

 Danmark.
Den foreslåede regel sikrer, at resultatet i holdingselskaber, der  

 primært ejer almindelige produktionsselskaber i et lavskatteland, ikke  

 undergives tvungen sambeskatning.
G.
Endvidere foreslås det også, at fuldt skattepligtige personer,  

 selskaber og fonde m.v., der foretager indskud i en lavtbeskattet fond eller  

 trust i udlandet, skal betale en afgift på 34 pct. af det indskudte beløb.  

 Dette gælder dog kun, hvis indskuddet antager en værdi af mere 10.000 kr.  

 Endvidere er der mulighed for at få dispensation fra afgiften, hvis  

 indskyderen godtgør, at midlerne i den udenlandske fond eller trust anvendes  

 i almenvelgørende eller på anden måde almennyttigt øjemed til fordel for en  

 større kreds af personer.
Formålet med denne bestemmelse er, at fjerne de  

 skattemæssige incitamenter til at placere aktiver i lavtbeskattede  

 udenlandske fonde og trusts i stedet for i danske fonde, der beskattes af  

 deres indtægter med 34 pct.
H.
Lovforslaget går endeligt ud på at udvide omfanget af den  

 begrænsede skattepligt af vederlag for arbejde i tjenesteforhold.
Den danske  

 skattepligt skal omfatte alle ydelser, som en dansk arbejdsgiver betaler til  

 en begrænset skattepligtig person for arbejde, udført her i landet.
Dette  

 gælder også, selvom den pågældende først har erhvervet ret til vederlaget  

 efter afslutningen af virksomheden (arbejdsforhold) her i landet.
Provenumæssige konsekvenser Lovforslaget skønnes alt i alt at være nogenlunde provenuneutralt, men det  

 skal understreges, at skønnene er meget usikre, da det statistiske grundlag  

 på området er meget sparsomt.
En række af elementerne i lovforslaget sigter på at justere skattereglerne  

 vedrørende international beskatning, så uhensigtsmæssige regelsammenstød  

 fjernes.
Dette gælder f. eks. forslaget om, at det ikke ved den danske  

 indkomstopgørelse skal være muligt at få fradrag for udgifter, hvis de  

 afledte indtægter ikke beskattes i Danmark.
Dette forslag skønnes med et  

 meget usikkert skøn at medføre et merprovenu i størrelsesordenen 100 mill.  

 kr. årligt.
Til samme kategori hører forslaget om tvungne afskrivninger, ændrede  

 regler for beskatningen ved et udenlandsk selskabs udtræden af sambeskatning  

 og forslaget om begrænsningerne i adgangen til sambeskatning med  

 underskudsgivende, koncernforbundne udenlandske datterselskaber.
Disse  

 forslag skønnes at medføre et begrænset merprovenu, som der dog ikke er  

 talmæssigt grundlag for at skønne nærmere over.
På den anden side vil forslaget om mulighed for at kunne fremføre  

 underskud med henblik på bedre udnyttelse af reglerne om  

 dobbeltbeskatningslempelse efter creditmetoden medføre et provenutab.
Det er  

 vanskeligt at skønne over størrelsen heraf, men et provenutab i  

 størrelsesordenen 100 - 200 mill. kr. årligt forekommer ikke utænkeligt.
Andre af lovforslagets elementer har til formål at forhindre et fremtidigt  

 provenutab gennem udhuling af det danske skattegrundlag.
Dette gælder de  

 ændrede skatteregler i forbindelse med finansielle selskaber og trusts  

 hjemmehørende i lavskatteområder.
Den sidste gruppe af forslag indeholder justeringer og værnsregler  

 vedrørende de omlægninger af reglerne for international beskatning, der i  

 foråret blev gennemført med lov nr. 312 af 17. maj 1995. Det gælder således  

 forslaget om en ændret opgørelse af genvundne afskrivninger i forbindelse med  

 ophør af skattepligt og forslaget om en lempelse af sambeskatningsreglerne  

 for holdingselskaber i lavskattelande.
Med begge forslag gives der afkald på  

 utilsigtet merprovenu.
Administrative konsekvenser Forslaget skønnes at medføre engangsudgifter for ToldSkat på i alt 2 mill.  

 kr., fordelt med 0,9 mill. i 1996, 0,9 mill. i 1997 og 0,2 mill. i 1998.
 Derudover skønnes forslaget ikke at have nævneværdige administrative  

 konsekvenser.
Erhvervsøkonomiske konsekvenser Med lovforslaget mindskes skattesystemets forvridende virkninger, og  

 forslaget bidrager til en konkurrencemæssig ligestilling virksomhederne  

 imellem.
For nogle virksomheder indebærer forslaget således en lempeligere  

 beskatning gennem de bedre muligheder for dobbeltbeskatningslempelse, mens  

 den fordel, som andre virksomheder har haft af de gældende regler, f.eks.  

 fradrag for udgifter uden beskatning af de afledte indtægter, bliver  

 inddraget.
Forholdet til EU-retten EU-Kommissionen har fremsat et direktivforslag vedrørende virksomheders  

 underskud i faste driftssteder og datterselskaber beliggende i andre  

 medlemslande, KOM (90) 595. Efter direktivforslaget skal de enkelte lande  

 tillade fradrag for underskud fra udenlandske datterselskaber og faste  

 driftssteder ved opgørelsen af den skattepligtige indkomst.
Kun Danmark  

 tillader generelt fradrag for underskud i udenlandske datterselskaber.
Efter  

 direktivforslaget kan der gennemføres fuld genbeskatning i tilfælde af  

 afståelse, ophør, likvidation eller omdannelse, og underskuddet kan altid  

 genbeskattes fuldt ud inden udgangen af det femte år, efter underskuddet blev  

 fratrukket.
 De seneste embedsmandsdrøftelser fandt sted i 1992, og det må anses for  

 usandsynligt, at direktivforslaget bliver vedtaget på grund af modstanden fra  

 de øvrige medlemsstater.
 Lovforslaget er ikke berørt af moder-/datterselskabsdirektivet  

 (90/435/EØF), som foreskriver skattefrihed for udbytter i  

 moder-datterselskabsforhold, eller fusionsdirektivet (90/434/EØF).
Bemærkninger til de enkelte bestemmelser Til § 1 Til nr. 1 og 2 Efter selskabsskattelovens § 4 A, stk. 2, ansættes afskrivningsgrundlaget  

 for afskrivningsberettigede aktiver i forbindelse med skattepligtens  

 indtræden som udgangspunkt til den faktiske anskaffelsessum afskrevet  

 maksimalt efter danske regler i perioden indtil skattepligtens indtræden.
 Når et afskrivningsberettiget aktiv senere afhændes, gives der efter  

 selskabsskattelovens § 4 A, stk. 3, et nedslag i de genvundne afskrivninger,  

 således at de beregnede afskrivninger, der vedrører perioden forud for  

 skattepligtens indtræden, ikke tages til beskatning.
 Beskatningen af genvundne afskrivninger har til formål at efterregulere  

 afskrivningerne, således at de kommer til at svare til det faktiske værditab.  

 Efter selskabsskattelovens § 4 A, stk. 2 og 3, kan der forekomme situationer,  

 hvor alle foretagne afskrivninger i skattepligtsperioden bliver beskattet som  

 genvundne afskrivninger ved afhændelsen, selvom der har været et faktisk  

 værditab i perioden.
 Det foreslås derfor, at selskabsskattelovens § 4 A, stk. 3, ændres,  

 således at ved afhændelse af et afskrivningsberettiget aktiv, der ved  

 skattepligtens indtræden blev anset for afskrevet maksimalt efter danske  

 regler indtil dette tidspunkt, beskattes genvundne afskrivninger kun i det  

 omfang, de overstiger det faktiske værditab i skattepligtsperioden.
Efter den foreslåede bestemmelse skal de genvundne afskrivninger opgøres i  

 forbindelse med afhændelsen til den del af de i skattepligtsperioden  

 foretagne afskrivninger på det pågældende aktiv, der overstiger det faktiske  

 værditab i samme periode.
Det faktiske værditab er forskellen mellem  

 afståelsessummen og handelsværdien på tidspunktet for skattepligtens  

 indtræden.
 Hvis afståelsessummen overstiger anskaffelsessummen, nedsættes den avance,  

 der tages til beskatning efter de danske avancebeskatningsregler, med den del  

 af avancen, der vedrører perioden forud for skattepligtens indtræden.
For aktiver, der afskrives efter saldometoden, reguleres afståelsessummen  

 med henblik på at opnå den ovenfor beskrevne effekt.
Afståelsessummen  

 ansættes til den skattemæssigt nedskrevne værdi på afståelsestidspunktet med  

 tillæg af den del af de i skattepligtsperioden foretagne afskrivninger, der  

 overstiger det pågældende aktivs faktiske værditab i skattepligtsperioden, og  

 af den avance, der vedrører skattepligtsperioden.
 Der er samtidigt foretaget en forenkling af bestemmelsen, idet § 4 A, stk.  

 3 og 4, er blevet sammenskrevet.
Til nr. 3 Efter selskabsskattelovens § 4 A, stk. 6, der bliver stk. 5, finder  

 bestemmelserne i § 4 A, stk. 1-5, der bliver stk. 1-4, om værdiansættelse af  

 aktiver og passiver i forbindelse med skattepligtens indtræden tilsvarende  

 anvendelse på selskaber m.v., der bliver begrænset skattepligtige efter  

 selskabsskattelovens § 2, hvis de ikke umiddelbart forinden har været fuldt  

 skattepligtige efter selskabsskattelovens § 1.
 Fonde m.v., der ophører med at være skattepligtige efter  

 fondsbeskatningslovens § 1, fordi ledelsen flyttes til udlandet, er begrænset  

 skattepligtige til Danmark efter selskabsskattelovens § 2, hvis de efter  

 fraflytningen oppebærer de i bestemmelsen nævnte indkomsttyper her fra  

 landet.
 Det foreslås derfor, at bestemmelsen i § 4 A, stk. 6, der bliver stk. 5,  

 ændres, således at der heller ikke i tilfælde, hvor skattepligt efter  

 fondsbeskatningslovens § 1 har bestået umiddelbart forud for den begrænsede  

 skattepligts indtræden, sker en ny værdiansættelse af aktiver og passiver ved  

 begrænset skattepligts indtræden.
Til nr. 4 Efter selskabsskattelovens § 5, stk. 7, gennemføres fraflytterbeskatning i  

 forbindelse med, at selskaber m.v. ophører med at være skattepligtige efter  

 selskabsskattelovens § 1 eller i forbindelse med, at selskabet m.v. efter  

 bestemmelserne i en dobbeltbeskatningsoverenskomst bliver hjemmehørende i  

 udlandet, på Færøerne eller Grønland.
Fraflytterbeskatningen gennemføres ved,  

 at aktiver og passiver anses for afhændet på fraflytningstidspunktet til  

 handelsværdien på dette tidspunkt.
Herved udløses beskatning af genvundne  

 afskrivninger og avancer efter skattelovgivningens almindelige regler.
 Efter ligningslovens § 33 D, stk. 5, som affattet ved dette lovforslags §  

 2, nr. 8, gennemføres en genbeskatning af underskud, der ikke modsvares af  

 senere års overskud, fra faste driftssteder, når selskabet bliver  

 hjemmehørende i udlandet, på Færøerne eller i Grønland, herunder efter  

 bestemmelserne i en dobbeltbeskatningsoverenskomst, jf. nærmere  

 bemærkningerne til bestemmelsen.
Størrelsen af genbeskatningspligtige underskud efter ligningslovens § 33 D  

 kan bl.a. skyldes foretagne afskrivninger.
I forbindelse med fraflytning  

 genbeskattes således et beløb svarende til genvundne afskrivninger i faste  

 driftssteder i udlandet efter ligningslovens § 33 D, stk. 5.
 Det foreslås derfor, at fraflytterbeskatningen efter selskabsskattelovens  

 § 5, stk. 7, reduceres i det omfang, der gennemføres en genbeskatning af  

 underskud efter ligningslovens § 33 D, stk. 5.
Til nr. 5 og 6 Efter selskabsskattelovens § 13, stk. 1, nr. 2, skal et dansk aktieselskab  

 m.v. ikke beskattes af udbytter fra dets danske datterselskab.
Baggrunden for  

 skattefriheden er, at der allerede er sket beskatning af den  

 selskabsindkomst, hvoraf udbytterne er udloddet.
På tilsvarende måde er der  

 skattefrihed for udbytter fra et datterselskab, der er hjemmehørende i en  

 fremmed stat, Færøerne eller Grønland, hvis den selskabsindkomst, som ligger  

 til grund for udbyttet, er beskattet efter regler, der ikke afviger i  

 væsentlig grad fra de danske skatteregler, jf. stk. 3.
 I de tilfælde, hvor stk. 1 ikke anvendes, skal et dansk selskab kun  

 beskattes af 66 pct. af de udbytter, som det har modtaget fra et andet dansk  

 selskab, jf. § 13, stk. 4.
Den forslåede regel i § 13, stk. 6, skal imødegå, at et dansk moderselskab  

 med et udenlandsk datterselskab, som ikke opfylder betingelserne i stk. 3,  

 omgår denne bestemmelse ved, at datterselskabets ledelse flyttes til Danmark.  

 Forslaget medfører, at udbytter fra et tilflyttet datterselskab kun er  

 skattefri efter reglen i stk. 1, nr. 2, hvis den til grund for udbyttet  

 liggende selskabsindkomst er beskattet efter regler, der ikke afviger i  

 væsentlig grad fra de danske skatteregler.
Praksis i § 13, stk. 3, finder  

 tilsvarende anvendelse.
 På samme måde foreslås det, at reglen om lav beskatning kun skal anvendes  

 for udbytte fra et dansk selskab, som tidligere har været hjemmehørende i  

 udlandet, hvis den til grund for udbyttet liggende selskabsindkomst er  

 beskattet efter regler, der ikke afviger i væsentlig grad fra de danske  

 skatteregler.
Til nr. 7 Formålet med bestemmelsen er at sikre, at udenlandsk kontrollerede  

 koncerner med danske datterselskaber ikke kan opnå dansk skattenedsættelse  

 ved at omplacere (en del af) deres underskudsgivende aktiviteter som  

 sambeskattede datterselskaber af det danske selskab.
Danmark tillader som et  

 af de eneste lande grænseoverskridende sambeskatning, og danske selskaber,  

 som indgår i udenlandske koncerner, er derfor særligt udsatte for at få  

 »hægtet« sådanne udenlandske underskudsgivende selskaber på sig.
 Det foreslås derfor at nægte sambeskatning i tilfælde, hvor det danske  

 selskab har erhvervet et udenlandsk datterselskab fra et eller flere  

 koncernforbundne selskaber.
 Som afgrænsningen af, hvilke sælgerselskaber der anses for  

 koncernforbundne selskaber, anvendes kursgevinstlovens § 6 B, stk. 3.
 Sambeskatning kan ikke opnås, hvis mere end 50 pct. af aktierne i det  

 udenlandske datterselskab er erhvervet fra koncernforbundne selskaber.
 Det er uden betydning, om aktierne erhverves af det danske selskab selv  

 eller af dettes sambeskattede datterselskaber.
Hvis et udenlandsk selskab allerede indgår i en dansk sambeskatning, vil  

 sambeskatningen dog kunne fortsætte.
Dette vil f.eks. være tilfældet, hvor et  

 dansk selskab erhverver et i forvejen sambeskattet udenlandsk  

 (datterdatter)selskab af sit eget sambeskattede danske datterselskab.
Til nr. 8 og 9 Der henvises til bemærkningerne til nr. 1 og 2.
Til nr. 10 Den foreslåede ændring af selskabsskattelovens § 32, stk. 1, indebærer, at  

 afgrænsningen af, hvornår et dansk selskab anses at kontrollere et udenlandsk  

 lavtbeskattet selskab, udvides.
Efter de gældende regler anses et dansk  

 selskab at kontrollere et selskab i udlandet, hvis det direkte eller  

 indirekte ejer mere end 50 pct. af aktiekapitalen i selskabet eller  

 kontrollerer mere end 50 pct. af stemmerne deri.
 Efter den foreslåede ændring vil også søsterselskabers aktiebesiddelser og  

 stemmerettigheder, aktiebesiddelser og stemmerettigheder fra kontrollerende  

 aktionærer, deres nærtstående eller selskaber, disse kontrollerer samt  

 besiddelser fra fonde og trusts stiftet af den nævnte gruppe, skulle  

 medregnes ved afgørelsen af, om et dansk selskab udøver kontrol over et  

 udenlandsk lavtbeskattet selskab.
 I kraft af henvisningen til ligningslovens § 16 H er det alene aktie- og  

 stemmerettigheder fra personlige aktionærer, som alene eller i fællesskab med  

 nærtstående kontrollerer det danske selskab, der skal medregnes ved  

 afgørelsen af, om det danske selskab kontrollerer et lavtbeskattet udenlandsk  

 finansselskab.
Formålet med den nye bestemmelse er at forhindre, at aktiebesiddelser i  

 lavtbeskattede, finansielle udenlandske selskaber spredes ud på flere  

 søsterselskaber af udenlandske moderselskaber eller fordeles mellem selskaber  

 og kontrollerende aktionærer med henblik på at undgå tvungen sambeskatning.  

 Eksempelvis vil et udenlandsk moderselskab kunne sprede sine aktiebesiddelser  

 i finansielle lavskatteselskaber ud på flere datterselskaber - herunder dets  

 danske datterselskaber - og herved undgå tvungen sambeskatning.
Tilsvarende  

 vil personer kunne fordele aktiebesiddelser eller stemmerettigheder i  

 finansielle lavskatteselskaber mellem sig selv, nærtstående og kontrollerede  

 selskaber, således at hverken selskaber eller personer besidder mere end 50  

 pct. af aktierne eller stemmerne i det udenlandske selskab.
 Den nye affattelse af selskabsskattelovens § 32, stk. 1, medfører, at det  

 ikke længere vil være muligt at undgå tvungen sambeskatning ved at sprede  

 aktiebesiddelser eller stemmerettigheder ud mellem interesseforbundne parter.  

 Hvis eksempelvis et dansk selskab indgår i en udenlandsk koncern, hvor det  

 endelige moderselskab er hjemmehørende i udlandet, vil aktiebesiddelser og  

 stemmerettigheder fra alle koncernforbundne selskaber skulle medregnes ved  

 afgørelsen af, om et dansk selskab må anses at udøve kontrol over et selskab  

 i et lavskatteland.
Såfremt et dansk selskab anses at kontrollere et lavtbeskattet, finansielt  

 udenlandsk selskab, vil der blive udløst tvungen sambeskatning i Danmark.
Den  

 del af de finansielle indtægter i det udenlandske selskab, som skal medregnes  

 ved den danske indkomstopgørelse, vil dog stadigt være begrænset til det  

 danske selskabs direkte eller indirekte ejerandel i det udenlandske selskab.
Til nr. 11-13 Den foreslåede nye bestemmelse i selskabsskattelovens § 32, stk. 2, har  

 dels til hensigt at lovfæste, hvornår et udenlandsk selskab må antages at  

 drive finansiel virksomhed, og dels til hensigt at gøre den skattemæssig  

 behandling neutral overfor om aktiviteten i et fremmed land drives gennem  

 flere selskaber fremfor i et enkelt selskab.
Efter reglen vil et udenlandsk selskab blive anset for at drive finansiel  

 virksomhed, hvis enten 50 pct. af dets skattepligtige (brutto)indtægter i et  

 givet indkomstår hidrører fra finansiel virksomhed, eller hvis mere end 50  

 pct. af selskabets samlede aktiver udgøres af finansielle aktiver.
Ved  

 opgørelsen af henholdsvis de finansielle og de ikke-finansielle aktiver ses  

 på de enkelte gruppers handelsværdi.
Bestemmelsen kodificerer den gældende  

 retstilstand.
Som typiske eksempler på finansielle aktiver kan nævnes fordringer,  

 aktier, patenter og licenser m.v.
Tilsvarende vil finansielle indtægter  

 eksempelvis kunne være renter, udbytter, royalties, aktieavancer m.m.
I nogle tilfælde vil danske selskaber udøve deres aktiviteter i  

 lavskattelande gennem et holdingselskab, som besidder produktionsselskaber i  

 det samme land.
Efter såvel de gældende regler, som dem, der foreslås i  

 selskabsskattelovens § 32, stk. 2, 1. pkt., vil sådanne holdingselskaber ofte  

 blive anset for at drive finansiel virksomhed med den følge, at de undergives  

 tvungen sambeskatning.
 Det skyldes, at mere end 50 pct. af deres indtægter antager finansiel  

 karakter, da der modtages udbytter fra datterselskaberne, eller det hænger  

 sammen med, at aktierne i datterselskaberne repræsenterer mere end 50 pct. af  

 de samlede aktiver i det lokale holdingselskab.
I mange situationer kan det bero på tilfældigheder, om aktiviteten i et  

 andet land drives gennem et eller flere selskaber, om der etableres et lokalt  

 holdingselskab, eller om aktierne i produktionsdatterselskaber besiddes  

 direkte fra Danmark.
Med henblik på at undgå, at sådanne lokale  

 holdingselskaber undergives tvungen sambeskatning af den indkomst, som  

 modtages fra datterselskaber hjemmehørende i samme land som holdingselskabet,  

 foreslås nu en regel, hvorefter et udenlandsk datterselskab, som fungerer som  

 lokalt holdingselskab, ikke blandt dets finansielle indtægter skal medregne  

 udbytter og aktieavancer fra dets egne datterselskaber hjemmehørende i samme  

 land.
I stedet vil holdingselskabet blive anset for at have oppebåret  

 indkomsten i datterselskabet i stedet for dette.
Udbytter, holdingselskabet  

 modtager fra sine datterselskaber, indgår ikke i opgørelsen af henholdsvis  

 finansielle og ikke-finansielle indtægter i holdingselskabet, idet de lades  

 helt ude af betragtning.
Det samme gælder aktieavancer vedrørende  

 datterselskabsaktierne.
 Tilsvarende skal der ved opgørelsen af finansielle og ikke-finansielle  

 aktiver og passiver i holdingselskabet medregnes aktiver og passiver fra  

 datterselskaberne, og aktierne heri vil derfor ikke længere blive anset som  

 finansielle aktiver for holdingselskabet.
Det er kun aktiver og passiver samt indtægter fra holdingselskabets  

 datterselskaber i samme land, der behandles efter de nævnte regler.
Aktier i  

 datterselskaber i andre lande vil stadigt blive anset som finansielle  

 aktiver, ligesom afkast herfra i form af udbytter og aktieavancer henregnes  

 til finansiel indkomst.
Det samme er tilfældet for selskaber, som er  

 hjemmehørende i samme land som holdingselskabet, og som ikke kontrolleres af  

 dette.
Den foreslåede bestemmelse tager alene sigte på at vurdere, om et lokalt  

 holdingselskab driver finansiel virksomhed.
Om holdingselskabets  

 datterselskaber driver finansiel virksomhed, skal fortsat afgøres efter de  

 almindelige regler.
Da reglerne om tvungen sambeskatning finder anvendelse i  

 alle tilfælde, hvor et dansk selskab direkte eller indirekte kontrollerer et  

 finansielt lavtbeskattet udenlandsk selskab, vil finansielle datterselskaber  

 af et lokalt holdingselskab, der på grund af den foreslåede nye bestemmelse  

 ikke falder ind under selskabsskattelovens § 32, som absolut hovedregel blive  

 undergivet tvungen sambeskatning.
 I det tilfælde, hvor det lokale holdingselskab har et datterselskab, som  

 selv fungerer som holdingselskab, vil der ved bedømmelsen af, om det første  

 holdingselskab driver finansiel virksomhed blive set igennem det andet  

 holdingselskab, således at aktiver og passiver i det andet holdingselskabs  

 datterselskaber anses for ejet af det første holdingselskab.
 Om det andet holdingselskab skal anses at drive finansiel virksomhed,  

 afgøres ved en selvstændig opgørelse efter den foreslåede nye regel i  

 selskabsskattelovens § 32, stk. 2, 2. og 3. pkt.
 Ændringerne i stk. 9 og 10, der bliver stk. 10 og 11, er  

 konsekvensændringer.
Til § 2 Til nr. 1 § 5 G:
 Efter de eksisterende regler kan der ved visse grænseoverskridende  

 konstruktioner opnås fradrag for samme udgift to gange, selvom indtægten, der  

 korresponderer med udgiften, kun beskattes i udlandet.
Eksempelvis kan denne effekt opnås i tilfælde, hvor et dansk selskab (M),  

 der ønsker at etablere sig i udlandet i et datterselskab (D), der forventes  

 at give et overskud.
M opretter i det pågældende udland et holdingselskab  

 (H). H inddrages under en dansk sambeskatning.
H optager et lån, og  

 låneprovenuet indskydes herefter som aktiekapital i D.
D indgår ikke i den  

 danske sambeskatning.
Der etableres herefter efter reglerne i det pågældende  

 udland en sambeskatning mellem H og D.
 Eksemplet kan illustreres som følger, hvor »yy« er udtryk for  

 dansk sambeskatning, og »y« er udtryk for udenlandsk sambeskatning.
Ved denne konstruktion opnås, at renteudgifterne for lånet, som H har  

 optaget, kan fradrages ved den danske indkomstopgørelse, hvorimod afkastet af  

 den lånte kapital tilfalder D, som ikke er inddraget under dansk  

 sambeskatning.
Den udenlandske sambeskatning har den effekt, at renteudgiften  

 i H kan modregnes i D's indkomst.
Samlet medfører den beskrevne konstruktion,  

 at renteudgifterne fratrækkes både i den danske indkomstopgørelse og i den  

 udenlandske, hvorimod afkastet af den lånte kapital alene beskattes i  

 udlandet.
Herved opnås et »gratis« ekstrafradrag i den danske  

 indkomstopgørelse.
Ved at lade det udenlandske holdingselskab optage  

 tilstrækkeligt store lån til forrentning i datterselskabet kan hele det  

 danske skattegrundlag fjernes.
 Det foreslås derfor, at der indføres en generel bestemmelse, hvorefter der  

 ikke ved den danske indkomstopgørelse kan opnås fradrag for udgifter, som  

 efter udenlandske regler kan fradrages indkomst oppebåret af skatteyderen  

 eller af selskaber, der er koncernforbundne med skatteyderen, hvis denne  

 indkomst ikke indgår i den danske skatteberegning.
 Den foreslåede bestemmelsen gælder efter sin ordlyd for fuldt  

 skattepligtige personer og selskaber m.v., skattepligtige fonde m.v. efter  

 fondsbeskatningslovens § 1. Herved finder den også anvendelse på selskaber  

 m.v. omfattet af selskabsskattelovens § 31 og § 32.
 Efter 1. pkt. kan der ikke opnås fradrag for udgifter, der efter  

 udenlandske skatteregler kan fradrages i indkomst oppebåret af skatteyderen,  

 hvis ikke indkomsten indgår i beregningen af den danske skat.
Fradragsbegrænsningen er betinget af, at den pågældende indkomst ikke  

 indgår i beregningen af den danske skat.
Indgår indkomsten i den danske  

 skattepligtige indkomst, finder fradragsbegrænsningen ikke anvendelse.  

 Tilsvarende gælder i tilfælde, hvor en indkomst indgår i den danske  

 skatteberegning, selvom den ikke indgår i den skattepligtige indkomst.
Dette  

 medfører, at fradrag i indkomst, som efter en dobbeltbeskatningsoverenskomst  

 er omfattet af eksemptionslempelse, ikke omfattes af bestemmelsen, hvis  

 »eksemptionsindkomsten« indgår ved den danske skatteberegning  

 (eksemption efter gammel metode).
Bestemmelsen i 1. pkt. får betydning i tilfælde, hvor udlandet yder  

 skattegodtgørelse ved udlodning af udbytter.
Når D i det anførte eksempel  

 udlodder årets resultat til H, godtgøres H med et beløb svarende til det  

 beløb, som D har betalt i skat.
Efter danske regler indgår hverken udbytte  

 fra D til H eller skattegodtgørelsen i den danske skatteberegning.
Den  

 foreslåede bestemmelse medfører, at de renteudgifter, som H efter udenlandske  

 regler kan fradrage i udbytte og skattegodtgørelse, ikke giver fradrag ved  

 den danske skatteberegning.
Efter den foreslåede bestemmelses 2. pkt. gælder fradragsbegrænsningen  

 tilsvarende, hvis udgiften efter udenlandske regler kan overføres til fradrag  

 i indkomst oppebåret af koncernforbundne selskaber.
Dette medfører bl.a., at  

 udgifter, som efter udenlandske sambeskatningsregler overføres til fradrag i  

 andre udenlandske selskaber, der ikke er inddraget under den danske  

 sambeskatning, ikke kan fradrages ved den danske indkomstopgørelse.
 Om et selskab anses for at være koncernforbundet selskab afgøres efter  

 kursgevinstlovens § 6 B, stk. 3. Efter denne bestemmelse anses selskaber for  

 at være koncernforbundne, hvis samme aktionærkreds direkte eller indirekte  

 ejer mere end 50 pct. af aktiekapitalen i hvert selskab eller direkte eller  

 indirekte råder over mere end 50 pct. af stemmerne i hvert selskab.  

 Tilsvarende anses en fond og selskaber, hvori fonden direkte eller indirekte  

 ejer mere end 50 pct. af aktiekapitalen i hvert selskab eller direkte eller  

 indirekte råder over mere end 50 pct. af stemmerne, for at være  

 koncernforbundne.
 § 5 H:
 Det foreslås, at der indføres en fradragsbegrænsning for underskud i faste  

 driftssteder og faste ejendomme i udlandet, i tilfælde hvor disse erhverves  

 fra et koncernforbundet selskab.
 Reglen skal ses i sammenhæng med forslaget til bestemmelsen om  

 begrænsninger i adgangen til sambeskatning, jf. § 1, nr. 4, og den sikrer, at  

 en allerede eksisterende udenlandsk underskudsgivende filial eller fast  

 ejendom ikke placeres i et dansk selskab.
Selskaber m.v. og fonde m.v. omfattet af selskabsskattelovens § 1 og  

 fondsbeskatningslovens § 1 omfattes af reglen.
Herved får bestemmelsen  

 ligeledes betydning for udenlandske sambeskattede datterselskaber.
Fysiske  

 personer omfattes ikke.
Bestemmelsen omfatter »tilkøbte« underskudsgivende aktiviteter  

 fra koncernforbundne selskaber og fonde.
Som afgrænsning af, hvilke sælgende  

 selskaber og fonde, der anses for koncernforbundne, anvendes  

 kursgevinstlovens § 6 B, stk. 3.
 Fusion sidestilles med erhvervelse, således at f.eks. tilfælde, hvor  

 underskudsgivende aktiviteter fusioneres ind i et udenlandsk (sambeskattet)  

 datterselskab, omfattes af bestemmelsen.
Fusion og tilførsel af aktiver m.v. anses i relation til bestemmelsen for  

 at være en erhvervelse.
Dette medfører, at bestemmelsen ikke kan omgås ved  

 f.eks. at nystifte et datterselskab i det land, hvor underskudsselskabet er  

 hjemmehørende, og som fra stiftelsen er omfattet af dansk sambeskatning,  

 hvorefter det underskudsgivende selskab fusioneres ind i det nystiftede  

 sambeskattede selskab.
Kun underskud, der opstår efter erhvervelsen, er omfattet.
Underskud fra  

 før denne periode er efter de almindelige regler herom det danske selskab  

 m.m. uvedkommende.
 Efter stk. 1 vil underskuddet alene kunne fremføres til senere års  

 overskud i samme faste driftssted eller faste ejendom efter den almindelige  

 regel herom i ligningslovens § 15.
Underskuddet indgår altså ikke som en del af selskabets almindelige  

 indkomst.
Er der omvendt overskud, vil dette på almindelig vis efter  

 eventuelt fradrag af fremført underskud skulle medregnes i den samlede  

 indkomst.
 Efter stk. 2 finder de almindelige regler dog anvendelse, såfremt det/den  

 udenlandske faste driftssted/ejendom er erhvervet fra et på  

 overdragelsestidspunktet sambeskattet selskab, forudsat at sælgeren ikke har  

 selv har erhvervet det/ den udenlandske faste driftssted/ejendom fra et  

 koncernforbundet, men ikke sambeskattet selskab.
 § 5 I:
 Efter nedsættelsen af selskabsskattesatsen ligger det danske niveau for  

 selskabsskat nu under niveauet for selskabsskat i mange andre OECD-lande.
Et dansk selskab med indkomst fra et andet land med en højere selskabsskat  

 kan have en interesse i at opgøre denne indkomst med virkning for dansk  

 indkomstopgørelse, således at der er så lille en forskel som muligt mellem  

 den (lavere) danske skat og den (højere) udenlandske skat af den udenlandske  

 indkomst.
Dette kan ske ved at undlade eller nedsætte afskrivningerne af de  

 udenlandske aktiver ved opgørelsen af den danske skattepligtige indkomst.
Et dansk moderselskab med et udenlandsk datterselskab kan vælge, at  

 afskrivningerne af datterselskabets aktiver med virkning for dansk  

 indkomstopgørelse fastsættes uafhængigt af afskrivningerne af moderselskabets  

 aktiver.
Der kan således fastsættes lavere afskrivninger af datterselskabets  

 aktiver end afskrivningerne af moderselskabets aktiver.
 Dette forhøjer ganske vist den danske selskabsskat af indkomsten i  

 datterselskabet, men det medfører ikke større dansk skattebetaling, idet  

 dobbeltbeskatningslempelsen svarer til den danske skat af den udenlandske  

 indkomst, når dette beløb er lavere end den udenlandske skat af denne  

 indkomst.
Hvis et dansk moderselskab undlader eller nedsætter afskrivningerne på  

 aktiver i dets udenlandske datterselskab, med virkning for den løbende  

 opgørelse af dansk skattepligtig indkomst, kan selskabet endvidere opnå et  

 skatteteknisk tab ved senere afståelse af aktiverne.
Dette tab kan udnyttes  

 som et underskud, der kan nedsætte beskatningen af anden dansk skattepligtig  

 indkomst.
 Endeligt kan det danske selskab opnå en fordel med hensyn til beregning af  

 udlandslempelsen, som beregnes på grundlag af udenlandsk indkomst.  

 Udlandslempelsen aftrappes i perioden indtil 1999. Selskabet kan maksimere  

 udlandslempelsen i denne periode ved at nedsætte afskrivningerne på de  

 udenlandske aktiver, hvilket forøger den udenlandske indkomst og dermed også  

 udlandslempelsen.
For at undgå disse virkninger foreslås det, at ved opgørelsen af dansk  

 skattepligtig indkomst i et udenlandsk sambeskattet datterselskab skal  

 datterselskabets aktiver afskrives i mindst samme omfang, som de afskrives  

 med virkning for den skattepligtige indkomst i det land, hvor datterselskabet  

 er hjemmehørende.
Der skal dog højst afskrives efter reglerne i dansk  

 skattelovgivning.
Denne sammenligning af afskrivning med virkning for dansk  

 indkomstopgørelse og udenlandsk indkomstopgørelse skal foretages aktiv for  

 aktiv.
For de aktiver, som afskrives efter saldometoden med virkning for  

 dansk indkomstopgørelse, skal der dog ses på de samlede udenlandske  

 afskrivninger af disse aktiver.
 Efter forslaget gælder bestemmelsen også for udenlandske faste  

 driftssteder og faste ejendomme.
Til nr. 2 Formålet med den foreslåede nye bestemmelse i ligningslovens § 16 H er at  

 gennemføre et regelsæt, som svarer til selskabsskattelovens § 32 om tvungen  

 sambeskatning, for personer.
 Baggrunden for den foreslåede bestemmelse skal søges i den liberalisering  

 af kapitalbevægelserne, der er gennemført i de senere år, sammenholdt med at  

 andre lande i stigende grad ønsker at tiltrække kapital ved at indføre  

 særligt gunstige skatteordninger for selskaber, der ejes af udlændinge.
 Da det nu ikke længere er forbundet med problemer at flytte kapital over  

 landegrænser - herunder til lavskattelande eller særlige lavskattezoner - er  

 det nærliggende for personer, som besidder større formuer, at flytte deres  

 finansielle aktiver til skattebegunstigede udenlandske selskaber.
 Med henblik på at fjerne den skattemæssige fordel for selskaber  

 hjemmehørende i Danmark i at overføre deres finansielle aktiviteter til  

 lavtbeskattede udenlandske datterselskaber, blev der ved lov nr. 312 af 17.  

 maj 1995 indført regler om tvungen sambeskatning for selskaber.
De foreslåede bestemmelser har til hensigt at skabe ligestilling mellem  

 personer og selskaber, således at personer nu også bliver beskattet af  

 finansiel indkomst, der optjenes i udenlandske lavtbeskattede finansielle  

 selskaber.
Herved undgås det, at det danske beskatningsgrundlag udhules ved,  

 at danskere placerer deres formuer i udenlandske lavskattezoner.
 Regelsættet i ligningslovens § 16 H vil finde anvendelse, såfremt en  

 person omfattet af kildeskattelovens § 1 i fællesskab med nærtstående eller  

 med fonde og trusts stiftet af de pågældende kontrollerer et lavtbeskattet  

 finansielt udenlandsk selskab.
Bestemmelsen i selskabsskattelovens § 32 gøres i øvrigt med de fornødne  

 tilpasninger tilsvarende anvendelig på personer.
Det indebærer blandt andet,  

 at reglerne om begrænsning af overførsel af underskud, om fradragskontoen, om  

 udfærdigelse af regnskab for det udenlandske selskab m.m. også finder  

 anvendelse i forbindelse med beskatning af personer.
 Der foreslås dog en enkelt særregel for personer, som tager sigte på at  

 undgå, at den samme indkomst fra et finansielt udenlandsk selskab undergives  

 beskatning både hos en dansk person og hos et dansk selskab.
 Ejer en person aktier eller stemmerettigheder i et udenlandsk selskab  

 gennem et dansk selskab, vil personen således ikke blive beskattet af den del  

 af indkomsten fra det udenlandske selskab, som skal medregnes i det danske  

 selskabs indkomst efter reglen i selskabsskattelovens § 32. Da der ved  

 afgørelsen af, om et dansk selskab udøver kontrol over et selskab i udlandet,  

 skal medregnes aktiebesiddelser hos kontrollerende aktionærer, jf.  

 bemærkningerne ovenfor til § 1, nr. 8, betyder det, at personer kun vil blive  

 beskattet efter § 16 H af den udenlandske indkomst, som kan henføres til de  

 aktier, de direkte ejer i det udenlandske selskab.
Til nr. 3-5 Når et dansk selskab fusionerer med et udenlandsk selskab, og det  

 udenlandske selskab er det modtagende, nedsættes den danske beskatning i  

 forbindelse med fusionen efter ligningslovens § 33, stk. 4, med det beløb som  

 den anden stat, Færøerne eller Grønland ville have pålignet et fast  

 driftssted i det pågældende land, hvis det blev afhændet på  

 fusionstidspunktet.
I ligningslovens § 33, stk. 5, er en tilsvarende  

 bestemmelse, der finder anvendelse, hvis et selskab m.v. ophører med at være  

 fuldt skattepligtigt som følge af, at ledelsens sæde flyttes til udlandet.
 Det foreslås, at bestemmelserne i ligningslovens § 33, stk. 4 og 5,  

 udvides til også at omfatte faste ejendomme beliggende i udlandet.
Til nr. 6-8 Såfremt et fast driftssted beliggende i udlandet giver underskud, kan  

 dette underskud fradrages i den skattepligtiges indkomst.
Underskuddet vil i tilfælde, hvor der lempes efter eksemptionsmetoden,  

 blive genbeskattet, når det faste driftssted giver overskud, hvis det helt  

 eller delvist afhændes, eller såfremt det omdannes til et selskab.
Afhændes  

 det faste driftssted helt eller delvist eller omdannes det til et selskab, er  

 genbeskatningen imidlertid maksimeret til overskuddet og fortjenesten i det  

 år, hvor det faste driftssted bortsælges.
En eventuel difference bliver ikke  

 genbeskattet.
Anvendes creditmetoden, vil underskuddet løbende blive indvundet, hvis det  

 faste driftssted senere giver overskud.
Såfremt det faste driftssted helt  

 eller delvist placeres i et udenlandsk selskab, er dette imidlertid ikke  

 tilfældet.
 Med henblik på at modvirke, at en koncern således kan omplacere et fast  

 driftssted, der f.eks. efter en opstartsfase er ved at blive  

 overskudsgivende, fra det danske selskab til et udenlandsk koncernforbundet  

 selskab, foreslås det i ligningslovens § 33 D, stk. 5, at underskud, der ikke  

 modsvares af senere års overskud, bliver genbeskattet fuldt ud, såfremt det  

 faste driftssted helt eller delvist afhændes til et koncernforbundet selskab.
 Afhændes det faste driftssted til et ikke koncernforbundet selskab eller  

 eventuelt til en person, foretages der efter de gældende regler en almindelig  

 genbeskatning efter ligningslovens § 33 D, stk. 1-4, hvor genbeskatningen er  

 maksimeret til overskuddet og fortjenesten i det år, hvor det faste  

 driftssted afhændes, hvorfor en eventuel difference ikke bliver genbeskattet.
Omdannelse af et fast driftssted til et (koncernforbundet) selskab  

 sidestilles i skattemæssig henseende med »afhændelse« til et  

 (koncernforbundet) selskab, hvorfor ligningslovens § 33 D, stk. 5, finder  

 anvendelse.
Der vil altså også i dette tilfælde ske fuld genbeskatning.
Efter de gældende regler kan beskatningen undgås ved, at det danske  

 selskab ophører med at være fuldt skattepligtigt, herunder ved at det efter  

 en dobbeltbeskatningsoverenskomst bliver hjemmehørende i udlandet.
I disse  

 tilfælde gennemføres efter de gældende regler en fraflytterbeskatning efter  

 selskabsskattelovens § 5, stk. 7. Det foreslås ligeledes i ligningslovens §  

 33 D, stk. 5, at der også i fraflyttertilfældene skal finde fuld  

 genbeskatning sted.
Denne genbeskatning omfatter såvel underskud, som måtte  

 være fratrukket ved den danske indkomstopgørelse, som underskud, der  

 eventuelt tidligere er fratrukket i en sambeskatningsindkomst.
I forbindelse  

 med ophørsbeskatningen efter selskabsskattelovens § 5, stk. 7, gives der et  

 nedslag for beskatningen af de genvundne underskud, jf. lovforslagets § 1,  

 nr. 4.
Det foreslås i ligningslovens § 33 D, stk. 6, at der gennemføres en  

 undtagelse til ligningslovens § 33 D, stk. 5, i tilfælde, hvor det faste  

 driftssted omdannes til et selskab, der omfattes af dansk beskatning.
Det  

 bemærkes, at undtagelsen i ligningslovens § 33 D, stk. 6, forudsætter, at  

 samtlige faste driftssteder og faste ejendomme i samme land omdannes til et  

 selskab.
Finder undtagelsen anvendelse, overføres en eventuel resterende  

 genbeskatningssaldo til det nydannede selskab.
Ligeledes i ligningslovens §  

 33 D, stk. 6, foreslås det, at i tilfælde, hvor selskabet, der flytter  

 ledelsens sæde ud af Danmark, fortsat er omfattet af almindelig sambeskatning  

 efter selskabsskattelovens § 31, finder ligningslovens § 33 D, stk. 5, ikke  

 anvendelse.
 Ovenstående regler om fuld genbeskatning finder anvendelse uanset hvilken  

 metode (eksemption eller credit), der anvendes til lempelse af eventuel  

 dobbeltbeskatning.
 Ved bedømmelsen af, om et selskab anses for koncernforbundet, anvendes  

 kursgevinstbeskatningslovens § 6 B, stk. 3.
Den foreslåede ændring i ligningslovens § 33 D, stk. 2, (nr. 7), skyldes,  

 at omdannelse til et selskab i skattemæssig henseende, som nævnt, sidestilles  

 med afhændelse.
Denne passus udgår således som overflødig.
Som nævnt gennemføres alene en begrænset genbeskatning, hvis et fast  

 driftssted eller en fast ejendom afhændes til et ikke koncernforbundet  

 selskab.
Det foreslås i ligningslovens § 33 D, stk. 7, at i tilfælde, hvor  

 den tidligere ejer alene eller i fællesskab med andre koncernforbundne  

 selskaber indenfor 5 år efter afhændelsen erhverver kontrol med det selskab,  

 der har erhvervet det faste driftssted eller den faste ejendom, så  

 gennemføres en fuld genbeskatning, som om det faste driftssted eller den  

 faste ejendom oprindeligt var afhændet til et koncernforbundet selskab.  

 Tilsvarede gælder, hvis den tidligere ejer eller et hermed koncernforbundet  

 selskab inderfor 5 år efter afhændelsen erhverver en afhændet fast ejendom.
Til nr. 9 Efter ligningslovens § 33 E foretages en genbeskatning af fratrukne  

 nettounderskud i sambeskatningsperioden, når et udenlandsk datterselskab  

 udtræder af sambeskatning efter selskabsskattelovens § 31.
Efter de gældende regler gennemføres genbeskatningen ved, at et beløb,  

 svarende til den beskatning en likvidationsbeskatning af det udtrædende  

 datterselskab ville medføre, medregnes ved moderselskabets skattepligtige  

 indkomst i forbindelse med sambeskatningsophøret.
I det omfang hele  

 genbeskatningssaldoen ikke genbeskattes ved sambeskatningsophøret,  

 gennemføres en genbeskatning, efterhånden som der modtages udbytter eller  

 aktieavancer hidrørende fra det udtrædende selskab, eller efterhånden som (en  

 del af) det udtrædende selskabs indkomst skal medregnes ved moderselskabets  

 indkomstopgørelse efter reglerne om tvungen sambeskatning i  

 selskabsskattelovens § 32.
 Det foreslås, at der gennemføres en række ændringer, hvoraf nogle er af  

 redaktionel karakter.
 Efter de gældende regler genbeskattes et nettounderskud fra  

 sambeskatningsperioden i forbindelse med sambeskatningsophøret.  

 Nettounderskuddet opgøres som underskud, der er fratrukket i andre  

 sambeskattede selskabers overskud, reduceret med overskud fra  

 sambeskatningsperioden.
 Det foreslås i ligningslovens § 33 E, stk. 1, at det i stedet er  

 underskud, som er fradraget i andre sambeskattede selskabers skattepligtige  

 indkomst, og som ikke modsvares af senere års overskud, der tages til  

 genbeskatning.
Baggrunden for den foreslåede ændring er, at overskud, der falder forud  

 for underskud, ikke eller kun i begrænset omfang udløser dansk beskatning og  

 derfor ikke udligner den skattemæssige værdi af det fratrukne underskud.  

 Typisk kan underskud efter udenlandske skatteregler - i lighed med efter  

 danske regler - fremføres til modregning i senere års overskud.
Dette  

 medfører, at den udenlandske skat bliver mindre, og dermed bliver den danske  

 creditlempelse også mindre.
Det er derfor kun i årene efter underskud, der  

 kan forventes et overskud, der reelt udløser en dansk beskatning.
Det  

 foreslås derfor, at det alene er overskud, der følger efter fratrukne  

 underskud, der fragår ved opgørelsen af, hvor stort et beløb, der skal  

 genbeskattes.
Den foreslåede måde at opgøre det genbeskatningspligtige  

 underskud på svarer til metoden i ligningslovens § 33 D om genbeskatning af  

 fratrukne underskud i faste driftssteder.
Efter de gældende regler opgøres underskud og overskud i relation til  

 ligningslovens § 33 E selskab for selskab.
Af hensyn til samspillet med  

 bestemmelserne om beregning af lempelse for dobbeltbeskatning, hvor  

 opgørelsen sker samlet for alle sambeskattede selskaber i samme land,  

 foreslås det, at der også i relation til genbeskatningen i ligningslovens §  

 33 E foretages en samlet opgørelse.
Efter forslaget opgøres resultatet samlet for alle udenlandske  

 sambeskattede selskaber i samme land.
Hvis den samlede opgørelse udviser et  

 overskud, fordeles dette forholdsmæssigt på de selskaber, der bidrager med et  

 overskud.
Hvis derimod den samlede opgørelse udviser et underskud, fordeles  

 dette forholdsmæssigt på de underskudsgivende selskaber, jf. ligningslovens §  

 33 E, stk. 1, 3. pkt.
 Det foreslås, at der som udgangspunkt foretages en genbeskatning af hele  

 underskuddet opgjort efter de ovenfor beskrevne retningslinier i forbindelse  

 med sambeskatningsophøret, jf. ligningslovens § 33 E, stk. 1. Alternativet  

 vil være altid at bibeholde selskabet under sambeskatningen med den virkning,  

 at genbeskatningen kommer i takt med indtjeningen.
Der foreslås en ny bestemmelse i ligningslovens § 33 E, stk. 2, hvorefter  

 der også finder en fuld genbeskatning sted i tilfælde, hvor et udenlandsk  

 sambeskattet datterselskab helt eller delvist afhænder selskabets virksomhed  

 til et koncernforbundet selskab m.v.
Herved sikres, at datterselskabet ikke  

 udskiller de sunde dele af selskabets aktiviteter uden, at en genbeskatning  

 af fratrukne underskud finder sted.
Efter forslaget foretages der dog ikke en  

 genbeskatning i tilfælde, hvor alle selskabets aktiver afhændes til et  

 koncernforbundet selskab, der er omfattet af den danske sambeskatning.
I  

 sådanne tilfælde overføres genbeskatningssaldoen til det selskab, der  

 overtager aktiverne.
 Efter forslaget bibeholdes de hidtil gældende regler som udgangspunkt i  

 ligningslovens § 33 E, stk. 3 og 4, i tilfælde, hvor datterselskabet i  

 forbindelse med sambeskatningsophøret sælges til en uafhængig køber, eller  

 hvis sambeskatningen ophører som følge af datterselskabets konkurs eller  

 likvidation, uden datterselskabets virksomhed helt eller delvist overføres  

 til koncernforbundne selskaber m.v.
I så fald er genbeskatningen ved sambeskatningsophøret maksimeret til den  

 fortjeneste, som datterselskabet ville have opnået ved ophør af virksomhed og  

 salg til handelsværdi af aktiver, der er i behold hos selskabet ved udløbet  

 af det sidste indkomstår under sambeskatningen.
Det foreslås dog, at den  

 maksimale genbeskatning ved sambeskatningsophøret forhøjes med skattefri  

 udbytter og aktieavancer oppebåret i de seneste fem år i  

 sambeskatningsperioden, jf. ligningslovens § 33 E, stk. 3. Forslaget er en  

 værnsregel, der har til formål at sikre, at genbeskatningen ikke udhules ved,  

 at datterselskabet så vidt muligt tømmes for midler, således at den fiktive  

 likvidationsbeskatning ved sambeskatningsophøret ikke udløser nogen  

 nævneværdig genbeskatning.
Det foreslås i ligningslovens § 33 E, stk. 4, præciseret, at den  

 efterfølgende genbeskatning gennemføres både, hvis moderselskabet selv eller  

 andre med moderselskabet koncernforbundne selskaber m.v. modtager udbytter  

 eller aktieavancer hidrørende fra det udtrædende selskab.
Hvis ikke udbyttet  

 eller aktieavancen beskattes i Danmark, sker genbeskatningen ved, at et beløb  

 svarende til udbytterne eller aktieavancerne medregnes ved opgørelsen af  

 moderselskabets skattepligtige indkomst.
Dette gælder også, hvis det er et  

 koncernforbundet selskab m.v., der har modtaget udbyttet eller realiseret  

 aktieavancen.
Det foreslås, at der i ligningslovens § 33 E, stk. 5, indføres en  

 »tilbagekøbsbestemmelse«.
Efter denne bestemmelse foretages en  

 genbeskatning af restsaldoen i tilfælde, hvor moderselskabet inden fem år  

 efter ophøret med sambeskatning alene eller sammen med koncernforbundne  

 selskaber m.v. genvinder kontrollen med datterselskabet.
Efter selskabsskattelovens § 5, stk. 7, gennemføres der en  

 fraflytterbeskatning i tilfælde, hvor et selskab m.v. ophører med at være  

 skattepligtigt efter selskabsskattelovens § 1 på grund af, at ledelsens sæde  

 flyttes til udlandet, eller når det efter bestemmelserne i en  

 dobbeltbeskatningsoverenskomst bliver hjemmehørende i udlandet.
Efter de  

 gældende regler medfører denne bestemmelse en genbeskatning af underskud i  

 tilfælde, hvor sambeskatningen er bestående på fraflytningstidspunktet.
 Det foreslås, at der i ligningslovens § 33 E, stk. 6, indføres en  

 bestemmelse, hvorefter der tillige gennemføres en genbeskatning af en  

 eventuel resterende genbeskatningssaldo efter sambeskatningsophøret i  

 tilfælde, hvor det danske moderselskab ophører med at være skattepligtig  

 efter selskabsskattelovens § 1, - d.v.s. både ved fraflytning og af  

 likvidation - eller hvis moderselskabet efter en  

 dobbeltbeskatningsoverenskomst bliver hjemmehørende i udlandet, Færøerne  

 eller Grønland.
Den hidtil gældende undtagelse i forbindelse med fusion er af  

 redaktionelle grunde flyttet til ligningslovens § 33 E, stk. 7. Der foreslås  

 en tilføjelse hertil, hvorefter genbeskatningssaldi overføres i tilfælde af  

 fusion.
Eventuelle underskud i udenlandske sambeskattede datterselskaber, der  

 endnu ikke har aktualiseret en genbeskatning, overføres ligeledes.
Til nr. 10 En person eller et selskab m.v., der er fuld skattepligtig efter  

 kildeskattelovens § 1 eller selskabsskattelovens § 1, er skattepligtig af  

 samtlige den pågældendes indkomster, hvadenten de hidrører her fra landet  

 eller fra udlandet (globalindkomstprincippet).
 Når Danmark beskatter en person eller et selskab af indkomst fra et  

 fremmed land (herunder Færøerne og Grønland), som også beskatter indkomsten,  

 foreligger der international dobbeltbeskatning.
 Dobbeltbeskatning af udenlandsk indkomst kan lempes efter bestemmelsen i  

 ligningslovens § 33, stk. 1, eller efter bestemmelser i en  

 dobbeltbeskatningsoverenskomst mellem Danmark og det land, hvorfra indkomsten  

 stammer.
Ligningslovens § 33, stk. 1, bestemmer, at skat, der er betalt til en  

 fremmed stat, til Grønland eller Færøerne og opkrævet af indkomst fra kilder  

 der, kan fradrages i de indkomstskatter, der skal svares af denne indkomst i  

 Danmark.
Fradragsbeløbet kan dog ikke overstige den del af den samlede danske  

 skat, der efter forholdet mellem den i fremmed stat, i Grønland eller på  

 Færøerne beskattede del af indkomsten og hele den i Danmark beskattede  

 indkomst, falder på den førstnævnte del af indkomsten.
 Denne metode til lempelse af dobbeltbeskatning omtales som creditmetoden.  

 Lempelse efter creditmetoden er altså begrænset til den betalte skat i den  

 fremmede stat, dog højst den del af den danske skat, som forholdsmæssigt  

 falder på indkomsten fra den fremmede stat.
 Creditmetoden findes også i hovedparten af Danmarks  

 dobbeltbeskatningsoverenskomster.
I enkelte af Danmarks overenskomster lempes der efter eksemptionsmetoden,  

 hvor lempelsen beregnes som den del af den danske skat, som forholdsmæssigt  

 falder på indkomsten fra den fremmede stat.
Her er nedslaget i dansk skat  

 altså ikke begrænset til den betalte skat i den fremmede stat, hvorfra  

 indkomsten stammer.
Ved beregning af dobbeltbeskatningslempelse indgår der således altid et  

 beløb, der beregnes som den del af den danske skat, som forholdsmæssigt  

 falder på indkomsten fra den fremmede stat.
Dette beløb findes ved en brøk,  

 hvor tælleren er dansk skat ganget med indkomsten fra den fremmede stat, og  

 hvor nævneren er dansk skattepligtig indkomst.
Dette kan imidlertid have uheldige virkninger, hvis den skattepligtige  

 indkomst er lavere end indkomsten fra en fremmed stat, som følge af underskud  

 ved anden virksomhed her i landet eller i en anden fremmed stat.
Dette gælder  

 især, hvis den skattepligtige indkomst er 0 eller negativ, således at der  

 ikke er nogen dansk skat, hvori der kan gives lempelse for den udenlandske  

 skat.
 Som et forenklet eksempel herpå kan nævnes følgende tilfælde, hvor der ses  

 bort fra reglerne om udlandslempelse:
 Eksempel 1.
 Et dansk selskab, som driver virksomhed i Danmark, har også indkomst fra  

 land A.
 År 1.
 Den udenlandske skat på 30 berettiger ikke til dobbeltbeskatningslempelse,  

 da der ikke betales dansk skat i år 1.
 År 2.
 Efter de gældende regler gives der ikke dobbeltbeskatningslempelse, da der  

 ikke betales udenlandsk skat i år 2. Set over begge år har selskabet ikke  

 haft indkomst fra virksomhed her i landet, men indkomst på 100 fra land A.  

 Alligevel kan den danske skat på 34 i år 2 ikke nedsættes med land A's skat  

 på 30 i år 1. Dette betyder, at selskabet i alt betaler dansk og udenlandsk  

 skat på 64 af en indkomst på 100.
Det foreslås derfor at ændre de gældende regler, således at selskabet kan  

 vælge at bortse fra underskuddet ved virksomhed her i landet i år 1 ved  

 opgørelsen af dansk skattepligtig indkomst for dette år.
Underskuddet kan i  

 stedet fremføres efter ligningslovens § 15.
 I eksempel 1 medfører forslaget, at den skattepligtige indkomst for år 1  

 bliver på 100. Dansk skat heraf er 34. Der er nu mulighed for at give  

 dobbeltbeskatningslempelse for den udenlandske skat i år 1.  

 Dobbeltbeskatningslempelsen er den skat på 30, der er betalt til land A, dog  

 højst den del af den danske skat, som forholdsmæssigt falder på indkomsten  

 fra land A, d.v.s. 34. Dobbeltbeskatningslempelsen er det laveste beløb,  

 altså 30. Den danske skat nedsættes til 4.
 Underskuddet fra år 1 ved virksomhed her i landet kan som nævnt fremføres,  

 hvilket medfører, at den skattepligtige indkomst for år 2 bliver 0, således  

 at der ikke skal betales dansk skat i år 2.
 Forslaget medfører altså, at selskabet i alt betaler dansk og udenlandsk  

 skat på 34 af en indkomst på 100.
 Det foreslås, at de ny regler kun skal gælde, når der gives  

 dobbeltbeskatningslempelse efter reglen i ligningslovens § 33 eller efter  

 tilsvarende bestemmelser om creditmetoden i en  

 dobbeltbeskatningsoverenskomst.
De ændrede regler skal derimod ikke gælde, når der gives  

 dobbeltbeskatningslempelse efter eksemptionsmetoden i en  

 dobbeltbeskatningsoverenskomst.
Denne metode medfører som nævnt, at  

 dobbeltbeskatningsnedslaget beregnes som den danske skat, der falder på den  

 udenlandske skat - også selvom den udenlandske skat af indkomsten er lavere  

 end den danske skat.
Tilsvarende finder bestemmelsen ikke anvendelse, hvis  

 der lempes for dobbeltbeskatning ved at give matching credit.
Hvis den udenlandske indkomst er omfattet af eksemptionsmetoden i en  

 dobbeltbeskatningsoverenskomst, kan modtageren dog blive omfattet af de  

 ændrede regler ved at vælge at få dobbeltbeskatningslempelsen beregnet efter  

 ligningslovens § 33 i stedet for efter dobbeltbeskatningsoverenskomsten.
Men  

 det medfører som nævnt, at dobbeltbeskatningsnedslaget bliver begrænset til  

 den betalte skat i det land, hvorfra indkomsten stammer.
 Forslaget kan også belyses ved følgende eksempel:
 Eksempel 2.
Et dansk selskab har virksomhed her i landet.
I år 2 starter selskabet  

 virksomhed i land A, land B og iland C.
 Land A's skatteprocent er 30. Der ses bort fra reglerne om  

 udlandslempelse.
 År 1.
 År 2 - 3. Efter gældende regler:
 År 2.
 Den udenlandske skat på 360 berettiger ikke til  

 dobbeltbeskatningslempelse, da der ikke betales dansk skat i år 2.
 År 3.
 År 2 - 3. Efter forslagets regler:
 Ved opgørelsen af den skattepligtige indkomst for år 2 vælger selskabet at  

 se bort fra en del af underskuddet, så den skattepligtige indkomst svarer til  

 indkomsten fra land A.
 År 2.
Til § 3 Til nr. 1 Efter den gældende formulering af kildeskattelovens § 2, stk. 1, litra a,  

 er personer, som ikke er fuldt skattepligtige til Danmark, omfattet af  

 begrænset skattepligt af bl.a. indkomst af den i kildeskattelovens § 43, stk.  

 1, nævnte art for virksomhed udført her i landet.
 Den foreslåede ændring af kildeskatteloven går ud på, at den begrænsede  

 skattepligt også skal gælde i tilfælde, hvor den pågældende først erhverver  

 ret til en ydelse efter, at hans virksomhed her i landet er afsluttet.
Til nr. 2 og 3 Der henvises til bemærkningerne til § 1, nr. 1 og 2.
Til nr. 4 Ændringen er en redaktionel ændring som følge af ophævelsen af den  

 tidligere bestemmelse i kildeskattelovens § 1, stk. 1, nr. 2, jf. lov nr. 312  

 af 17. maj 1995 § 2, nr. 1.
Til § 4 Ved ophør af skattepligt eller når en skattepligtig efter bestemmelserne i  

 en dobbeltbeskatningsoverenskomst bliver hjemmehørende i udlandet, Færøerne  

 eller Grønland, gennemføres efter kursgevinstlovens § 8 B en beskatning af  

 kursgevinster.
 Efter den gældende bestemmelse i kursgevinstlovens § 8 B, stk. 2, 2. pkt.,  

 værdiansættes aktiver, der tidligere i forbindelse med en fraflytning er  

 blevet beskattet, ved en genindtræden af skattepligt til den værdi, der blev  

 anset for afståelsessum ved fraflytningsbeskatningen.
 Dette medfører, at eventuelle kursgevinster hidrørende fra perioden, hvor  

 skattepligten ikke har bestået, senere tages til beskatning, hvis det  

 pågældende aktiv afhændes.
 Det foreslås derfor, at kursgevinstlovens § 8 B, stk. 2, 2. pkt., ophæves.  

 Dette medfører, at værdiansættelse ved skattepligtens (gen)indtræden skal ske  

 i overensstemmelse med de almindelige regler i selskabsskattelovens § 4 A og  

 kildeskattelovens § 9.
Til § 5 Til nr. 1 Det foreslås, at indkomst i finansielle lavskatteselskaber, trusts m.v.,  

 som skal beskattes hos personer, jf. ligningslovens § 16 H, medregnes som  

 kapitalindkomst.
Til nr. 2 og 3 Efter personskattelovens § 8 a skal personer betale en lav skat af  

 aktieindkomst, under hensyn til at den selskabsindkomst, der ligger til grund  

 for udbyttet, tidligere er beskattet i selskabet.
Aktieindkomst er defineret i 4 a.
Aktieindkomst omfatter bl.a. udbytte fra  

 et selskab, der er skattepligtig efter selskabsskattelovens § 1, stk. 1, nr.  

 1, 2, 4 eller 5 a.
Udbytte fra selskaber, der er hjemmehørende i udlandet, er  

 kun omfattet af udtrykket aktieindkomst, hvis den selskabsindkomst, som  

 ligger til grund for udbyttet, er beskattet efter regler, der ikke afviger i  

 væsentlig grad fra de danske skatteregler, jf. stk. 1, nr. 6.
 Forslaget skal imødegå, at aktionærer med aktier i et udenlandsk  

 datterselskab, som ikke opfylder betingelserne for lav  

 aktieindkomstbeskatning efter personskattelovens § 4 a, stk. 1, nr. 6, omgår  

 denne bestemmelse ved, at selskabets ledelse flyttes til Danmark.
 Forslaget medfører, at udbytter fra et tilflyttet selskab kun er omfattet  

 af den lave beskatning som aktieindkomst, når den til grund for udbyttet  

 liggende selskabsindkomst er beskattet efter regler, der ikke afviger i  

 væsentlig grad fra de danske skatteregler.
Til § 6 Til nr. 1 Den foreslåede bestemmelse pålægger personer, selskaber og fonde, der er  

 fuldt skattepligtige i Danmark, at betale en afgift på 34 pct., når de  

 foretager indskud i lavtbeskattede fonde eller trusts, der er stiftet eller  

 oprettet i udlandet.
Der fastsættes dog to undtagelser hertil.
For det første skal der kun  

 betales afgift af den del af det årlige indskud, der overstiger 10.000 kr.  

 For det andet kan der opnås dispensation fra afgiften, såfremt indskyderen  

 dokumenterer, at midlerne i den udenlandske fond eller trust anvendes i  

 almenvelgørende eller på anden måde almennyttigt øjemed til fordel for en  

 større kreds af personer.
Reglen har til formål at sikre dansk beskatning, når en person, et selskab  

 eller en fond m.v., der er fuldt skattepligtig i Danmark, indskyder midler i  

 en af de nævnte udenlandske fonde eller trusts.
Ved at foretage sådanne  

 indskud vil indskyderen kunne unddrage afkastet af midlerne fra dansk  

 beskatning.
Samtidigt vil indskyderen i mange tilfælde kunne bestemme,  

 hvordan de indskudte midler og afkastet heraf skal fordeles fremover.
 Den foreslåede bestemmelse skal reducere de skattemæssige incitamenter for  

 danske selskaber, personer m.v. til at overføre aktiver til lavtbeskattede  

 fonde og trusts i udlandet for derved at undgå en normal beskatning af  

 afkastet.
 Afgiften udløses, når der indskydes midler i en fond eller trust, som er  

 stiftet eller oprettet i et fremmed land, Færøerne eller Grønland, og fonde  

 eller trustee i det pågældende land beskattes væsentlig lavere end i Danmark.
Reglen vil også finde anvendelse, hvis en person, et selskab m.v., som  

 tidligere har været fuld skattepligtig i Danmark, bliver fuldt skattepligtig  

 påny og indenfor de sidste fem år forud for den fulde skattepligts  

 genindtræden har indskudt midler i en udenlandsk lavtbeskattet fond eller  

 trust.
Indskuddet i den udenlandske fond eller trust vil blive anset  

 foretaget i forbindelse med den fulde skattepligts genindtræden.
Bestemmelsen vil eksempelvis medføre, at en person, som tidligere har haft  

 bopæl i Danmark, og som planlægger at vende tilbage hertil, vil blive pålagt  

 afgift af midler vedkommende har indskudt i en udenlandsk fond eller trust i  

 fem år forud for den fulde skattepligts genindtræden.
For personer, der  

 ønsker at flytte tilbage til Danmark, vil dette i betydelig grad reducere de  

 skattemæssige incitamenter til at indskyde midler i en udenlandsk fond eller  

 trust med henblik på at undgå dansk beskatning efter, at vedkommende er vendt  

 hjem.
Mange lavskattelande har indført særlige regelsæt om fonde og trusts, der  

 gør oprettelse og henlæggelse af midler til fonde og trusts nemt og relativt  

 billigt.
På grund af den frie bevægelighed for kapital er det samtidigt  

 uproblematisk at overføre midler til sådanne enheder.
Såfremt der foreligger  

 en reel adskillelse mellem midlerne i en udenlandsk fond eller trust og den  

 danske indskyders øvrige midler, samtidigt med at midlerne er unddraget den  

 danske stifters fremtidige rådighed, vil adskillelsen blive anerkendt i  

 skattemæssig henseende.
Derfor vil afkastet i den udenlandske fond eller  

 trust ikke skulle henregnes til indskyderens skattepligtige indkomst, ligesom  

 midlerne ikke vil indgå i grundlaget for formueskatten.
På trods af, at  

 midlerne er adskilt fra indskyderens formue, vil indskyderen ofte have meget  

 stor indflydelse på fondens aktivitet.
Ydermere vil en del af fondens afkast  

 kunne tilgå familie.
Dansk fondsbeskatning herunder 20 pct.'s afgiften ved  

 stiftelse af familiefonde -kan derfor uden videre omgås ved stiftelse af  

 fonde i lavskattelande.
Afgiften udløses som udgangspunkt ved ethvert indskud i en lavtbeskattet  

 udenlandsk fond eller trust.
Dog skal der ikke betales afgift, hvis de årlige  

 indskud ikke overstiger 10.000 kr.
Endvidere vil indskyderen kunne ansøge om dispensation fra afgiften,  

 såfremt indskuddet foretages i en almenvelgørende eller på anden vis  

 almenvelnyttig udenlandsk fond eller trust.
Det er op til indskyderen at  

 dokumentere, at den udenlandsk fond eller trust anvender sine midler til  

 almenvelgørende eller almennyttige formål.
Det kan eksempelvis ske ved, at  

 indskyderen fremlægger vedtægter og regnskaber fra fonden eller trusten.
Der  

 kan dog alene lægges vægt på vedtægter o.lign., hvis de afspejler den reelle  

 aktivitet.
Afgrænsningen af, om en fond eller trust må anses for almenvelgørende  

 eller almennyttig, foretages efter de samme kriterier, som lægges til grund  

 for bedømmelsen om fradragsadgang efter ligningslovens § 8 a samt  

 fondsbeskatningslovens § 4, stk. 1. Efter disse bestemmelser er det dog en  

 betingelse for fradrag, at fonden, foreningen m.v. er hjemmehørende her i  

 landet.
Denne betingelse er naturligvis ikke gældende i relation til den her  

 foreslåede regel.
For at et formål kan anses for almenvelgørende eller på anden måde  

 almennyttigt, kræves, at den kreds af personer eller institutioner, der kan  

 komme i betragtning ved uddelinger, er afgrænset efter retningslinier af et  

 objektivt præg.
Formålet må således komme en videre kreds til gode.
For at et  

 formål kan anses for almenvelgørende, er det en forudsætning, at støtten ydes  

 personer inden for en videre kreds, der er i økonomisk trang.
Almennyttige formål foreligger, når formålet ud fra en almindelig  

 fremherskende opfattelse kan karakteriseres som nyttigt.
Blandt sådanne  

 almennyttige formål kan eksempelvis nævnes sociale, kunstneriske og andre  

 kulturelle formål, miljømæssige, videnskabelige, humanitære, religiøse og  

 undervisningsmæssige formål.
 For en nærmere afgrænsning af, hvornår en fond m.v. driver almenvelgørende  

 eller almennyttig virksomhed kan i øvrigt henvises til pkt. 21.3 i cirkulære  

 nr. 147 af 19. august 1992 om fondsbeskatningsloven samt TS-cirkulære nr. 15  

 af 9. december 1992 om retningslinier for godkendelse af foreninger, fonde,  

 stiftelser, institutioner m.v. efter ligningslovens § 8 A.
I relation til bestemmelsen anses en fond som en selvejende og selvstændig  

 juridisk enhed.
Afgrænsningen af, hvornår der foreligger en fond eller ej, er  

 derfor overensstemmende med den fondsdefinition, som i øvrigt anvendes i  

 Danmark.
Det er en betingelse for reglens anvendelse, at fonden i det land,  

 hvor den er oprettet, beskattes efter regler, som adskiller sig væsentligt  

 fra de danske.
I modsætning til fonde er trusts ikke selvstændige juridiske personer.  

 Ikke desto mindre anerkendes overførsel af midler til en trust i skattemæssig  

 henseende.
Det hænger sammen med, at der ved en truststiftelse normalt vil  

 foregå en overdragelse af formuegenstande til et skattesubjekt, der ikke er  

 hjemmehørende i Danmark.
De enkelte staters eller lavskattezoners trustregler kan være meget  

 varierende.
Der er dog visse fællestræk, som går igen de fleste steder.
I den  

 typiske trust optræder tre persongrupper.
En stifter, en bestyrer og nogle  

 begunstigede.
Som oftest opstilles der ikke egentlige formkrav - såsom  

 registrering og lignende i offentlige registre - til truststiftelser, men der  

 vil normalt skulle foreligge et stiftelsesdokument.
Etablering af trusten  

 foretages ved, at stifteren overdrager nogle midler til en eller flere  

 bestyrere, som skal fordele midlerne og afkastet heraf blandt nogle  

 begunstigede, som stifteren har opregnet i stiftelsesdokumentet.
Formelt vil bestyreren normalt kunne bestemme, hvilke af de begunstigede,  

 der skal have tildelt midler, og det, at man er indsat som begunstiget,  

 betyder således ikke nødvendigvis, at man også vil komme til at nyde godt af  

 trustens midler.
Nogle gange vil stifteren i et underhåndsbrev til bestyreren  

 nøje have bestemt, hvem af de begunstigede der skal have tildelt midler, og  

 hvornår det skal ske.
Eksistensen af sådanne underhåndstilkendegivelse kan  

 føre til, at det ikke i Danmark vil blive anerkendt, at der er sket en reel  

 adskillelse af trustmidlerne fra stifterens øvrige formue, fordi denne ikke  

 har afskåret sig rådigheden over midlerne.
Civilretligt vil bestyreren efter trustens etablering stå som ejer af de  

 midler, der er overført til trusten.
Bestyrerens rådighed over disse midler  

 vil imidlertid være begrænset til at handle i overensstemmelse med de  

 retningslinier, der er fastlagt af stifteren.
Endvidere vil bestyrerens  

 kreditorer ikke have mulighed for at søge fyldestgørelse i trustmidlerne.
I  

 langt de fleste tilfælde vil bestyreren være en lokal advokat, revisor eller  

 et egentlig professionelt bestyrerselskab hjemmehørende i det pågældende  

 skattely.
Det afgørende for, om afgiften vil blive pålagt, er, om en dansk fuld  

 skattepligtig overfører midler til en lavtbeskattet fond eller trust i  

 udlandet.
Forskelle i de enkelte skattely's civilretlige regler om fonde  

 eller trusts vil således ikke have betydning, når de ovennævnte betingelser  

 er opfyldt, og det må anerkendes, at midlerne reelt er adskilt fra stifterens  

 øvrige formue.
Om indkomsten i den udenlandske fond eller trust beskattes efter regler,  

 som væsentligt adskiller sig fra de danske, afgøres udfra en sammenligning  

 med de danske fondsbeskatningsregler.
For så vidt angår trusts, vil der  

 skulle foretages en sammenligning mellem beskatningen af trustee og de danske  

 fondsbeskatningsregler.
Som det gælder vedrørende selskabsskattelovens § 32,  

 vil en udenlandsk fond eller trust tillige blive anset for lavtbeskattet,  

 hvis en mulighed for at aftale skattesats eller skattegrundlag er blevet  

 udnyttet.
 Den foreslåede bestemmelse finder også anvendelse, hvor indskuddet i  

 fonden eller trusten ikke foretages af den afgiftspligtige selv, men af et  

 udenlandsk selskab, forening m.v., som kontrolleres af den afgiftspligtige.  

 Kontrol defineres i denne forbindelse på samme måde som i  

 selskabsskattelovens § 32, stk. 1, hvilket vil sige, at den afgiftspligtige  

 direkte eller indirekte eller i fællesskab med koncernforbundne selskaber  

 eller nærtstående skal besidde mere end 50 pct. af aktiekapitalen eller  

 stemmerettighederne i det udenlandske selskab m.v.
 Både indskud, der foretages i forbindelse med selve stiftelsen, og senere  

 indskud udløser afgift.
Afgiften forfalder til betaling, når indskuddet foretages.
Betaling af  

 afgiften vil dog blive anset for rettidig, såfremt den finder sted senest en  

 måned efter, at indskuddet er foretaget.
Hvis indskudsafgift ikke betales  

 rettidigt, påløber der morarenter, som udgør 1,3 pct. pr. måned.
Morarenterne  

 beregnes for hver påbegyndt måned fra den 1. i den måned, i hvilken beløbet  

 skal betales af indskyderen.
Indskyderen skal samtidigt med, at det afgiftspligtige indskud foretages,  

 give meddelelse herom til Told- og Skattestyrelsen.
Manglende indgivelse af  

 denne meddelelse sidestilles med undladelse af at afgive de opgørelser,  

 anmeldelser m.v., som er foreskrevet i lov om afgift af dødsboer og gaver.  

 Strafsanktionerne m.v. i denne lov finder derfor tilsvarende anvendelse,  

 såfremt der ikke indgives meddelelse efter § 3 A, stk. 5, eller hvis  

 meddelelsen er urigtig eller vildledende m.v.
 Til nr. 2.
Reglen går ud på at gøre bestemmelserne i selskabsskattelovens § 32 om  

 tvungen sambeskatning for selskaber tilsvarende anvendelig på fonde.
Den  

 foreslåede bestemmelse skal dels sikre ligestilling mellem selskaber og fonde  

 og dels sikre mod omgåelse af reglen i selskabsskattelovens § 32. Fondsejede  

 koncerner vil nemlig uden videre kunne omgå tvungen sambeskatning af deres  

 koncerner ved at lade deres finansielle lavskatteselskaber være ejet af  

 fonden.
 Efter den nye bestemmelse vil fonde, der er omfattet af  

 fondsbeskatningslovens § 1, og som ejer mere end 50 pct. af aktierne, eller  

 som besidder mere end 50 pct. af stemmerne i et lavtbeskattet, finansielt  

 selskab i udlandet, skulle medregne indkomsten i det udenlandske selskab  

 opgjort efter danske skatteregler til den skattepligtige danske indkomst.
Hvis den danske fond ikke besidder alle aktier i det udenlandske selskab,  

 skal den dog kun medregne en forholdsmæssig del af indkomsten i det  

 udenlandske selskab til den skattepligtige indkomst.
Som det gælder for  

 selskaber, vil fonden kun skulle medregne de finansielle indtægter i det  

 udenlandske selskab til den danske indkomst.
 I øvrigt finder de relevante bestemmelser i selskabsskattelovens § 32  

 tilsvarende anvendelse.
Til § 7 Som følge af de foreslåede ændringer af ligningslovens § 33 E, jf. § 2,  

 nr. 9, er varelagerlovens § 5 overflødig.
Den foreslås derfor ophævet.
Til § 8 Ændringen er af redaktionel karakter.
Til § 9 Det foreslås, at loven træder i kraft dagen efter bekendtgørelse i  

 Lovtidende.
 Lovforslaget har som udgangspunkt virkning fra og med indkomståret 1996. I  

 det omfang indkomståret 1996 er påbegyndt den 6. december 1995, finder  

 lovforslaget anvendelse fra og med indkomståret 1997, jf. stk. 2.
Visse bestemmelser, der alle er af lempende karakter, tillægges virkning  

 med tilbagevirkende kraft.
De foreslåede ændringer i selskabsskattelovens § 4  

 A, stk. 3 og 4, og § 31, stk. 7 og 8, og kildeskattelovens § 9, stk. 3 og 4,  

 har virkning fra og med den 2. november 1994, jf. stk. 3, hvilket er datoen,  

 hvor de gældende bestemmelser trådte i kraft, jf. § 11, stk. 3 i lov nr. 312  

 af 17. maj 1995.
 Ændringerne i selskabsskattelovens § 4 A, stk. 6, og i lov nr. 312 af 17.  

 maj 1995 § 11, tillægges virkning fra og med den 6. april 1995, jf. stk. 4.
 De foreslåede ændringer i kildeskattelovens § 67, stk. 6, og  

 kursgevinstlovens § 8 B, tillægges efter stk. 5 virkning fra og med  

 indkomståret 1995.
 Ændringen i personskattelovens § 4, hvorefter beløb, der skal medregnes  

 ved opgørelsen af den skattepligtige indkomst i henhold til ligningslovens §  

 16 H, som affattet ved denne lovs § 2, nr. 2, skal medregnes som  

 kapitalindkomst, og ligningslovens § 5 G, som affattet ved denne lovs § 2,  

 nr. 1, hvorefter der ikke gives fradrag for udgifter, der modsvares af  

 indtægter, som ikke indgår i den danske skatteberegning, har virkning fra og  

 med den 6. december 1995, jf. stk. 6.
Ligeledes har ligningslovens § 33 E, stk. 6, som affattet ved denne lovs §  

 2, nr. 9, hvorefter en eventuel genbeskatningssaldo vedrørende et udenlandsk  

 selskab, der enten er eller har været undergivet sambeskatning, tages til  

 beskatning, hvis moderselskabet ophører med at være skattepligtigt efter  

 selskabsskattelovens § 1, eller hvis moderselskabet efter bestemmelserne i en  

 dobbeltbeskatningsoverenskomst anses for hjemmehørende i udlandet, Færøerne  

 eller Grønland, virkning fra og med den 6. december 1995, jf. stk. 6. Det  

 bemærkes, at i forhold til situationer, hvor sambeskatningen fortsat består,  

 så følger bestemmelsens indhold af de eksisterende regler.
Den fremrykkede  

 ikrafttræden får derfor alene betydning i forhold til genbeskatningssaldi,  

 hvor sambeskatningen er ophørt. Ændringerne i ligningslovens § 33 E, stk. 1-5  

 og 7, som affattet ved denne lovs § 2, nr. 9, om genbeskatning af underskud  

 fra sambeskattede udenlandske datterselskaber i forbindelse med og efter  

 ophør af sambeskatning, har virkning i forhold til sambeskatningsophør, hvor  

 det sidste år under sambeskatning er indkomståret 1996 eller senere  

 indkomstår, jf. stk. 12.
 Den foreslåede ændring af selskabsskattelovens § 31, stk. 1, som affattet  

 ved denne lovs § 1, nr. 5, hvorefter der ikke gives tilladelse til  

 sambeskatning med et udenlandsk datterselskab, hvis minimum 50 pct. af  

 aktiekapitalen er erhvervet fra koncernforbundne selskaber, har virkning i  

 forhold til datterselskaber, hvor ansøgningen om sambeskatning indgives den  

 6. december 1995 eller senere, jf. stk. 7.
 For selskaber m.v., der den 2. november 1994 opfyldte betingelserne for  

 tvungen sambeskatning efter selskabsskattelovens § 32, finder de foreslåede  

 ændringer først anvendelse fra og med indkomståret 1998, eller hvis  

 indkomståret 1995 var påbegyndt den 2. november 1994, så fra og med  

 indkomståret 1999, jf. stk. 8.
 Tilsvarende gælder, at hvis betingelserne for tvungen sambeskatning for  

 personer, jf. ligningslovens § 16 H, som affattet i denne lovs § 2, nr. 2, og  

 for fonde m.v., jf. fondsbeskatningslovens § 12, som affattet i denne lovs §  

 6, er opfyldt den 6. december 1995, så har bestemmelserne virkning fra og med  

 indkomståret 1998, eller hvis indkomståret 1996 er påbegyndt den 6. december  

 1995, så fra og med indkomståret 1999, jf. stk. 10.
 Den foreslåede bestemmelse i ligningslovens § 5 H, som affattet i denne  

 lovs § 2, nr. 1, hvorefter underskud fra et fast driftssted eller en fast  

 ejendom beliggende i udlandet, erhvervet fra et koncernforbundet selskab  

 alene kan fremføres efter § 15 til modregning i senere overskud fra samme  

 faste driftssted eller faste ejendom, finder anvendelse på faste  

 driftssteder, der erhverves den 6. december 1995 eller senere, jf. stk. 9.
Det foreslås, at de foreslåede ændringer i ligningslovens § 33 D, jf.  

 denne lovs § 2, nr. 6 - 8, hvorefter der sker genbeskatning af fratrukne  

 underskud, der ikke modsvares af senere overskud, hvis et fast driftssted  

 afhændes til et koncernforbundet selskab, har virkning ved afhændelser, der  

 finder sted den 6. december 1995 eller senere.
Den foreslåede bestemmelse  

 anvendes på underskud fra indkomståret 1992 og senere indkomstår, jf. stk.  

 11.
Den foreslåede bestemmelse i ligningslovens § 33 H, som går ud på, at et  

 selskab kan vælge at se bort fra underskud i det omfang, dette medfører, at  

 den skattepligtige indkomst kommer til at svare til udenlandsk indkomst, har  

 virkning fra indkomståret 1996. Formålet er, at selskabet skal have mulighed  

 for at udnytte dobbeltbeskatningslempelsen for de betalte udenlandske skatter  

 af den udenlandske indkomst.
Det betyder imidlertid også, at selskabet får  

 mulighed udlandslempelse efter overgangsbestemmelsen i lov nr. 486 af 30.  

 juni 1993 om ophævelse af udlandslempelsen.
Formålet med reglen om adgang til  

 at bortse fra underskud er som nævnt alene at give mulighed for at udnytte  

 dobbeltbeskatningslempelse.
Det foreslås derfor i stk. 13, 2. pkt., at  

 bestemme, at udlandslempelsen kun kan beregnes på grundlag af den  

 skattepligtige indkomst, som opgjort efter skattelovgivningens almindelige  

 regler, d.v.s. nedsat med underskuddet.
 Efter stk. 14 har den foreslåede bestemmelse i fondsbeskatningslovens § 3  

 A virkning for indskud, der foretages den 6. december 1995 eller senere.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I lov om indkomstbeskatning af aktieselskaber m.v. (Selskabsskatteloven),  

 jf. lovbekendtgørelse nr. 769 af 19. september 1995, foretages følgende  

 ændringer:
 1. § 4 A, stk. 3, affattes således:
»Stk. 3. Genvundne afskrivninger på aktiver, der anses for  

 afskrevet forud for inddragelse under dansk beskatning, kan højst udgøre det  

 beløb, hvormed summen af foretagne afskrivninger efter skattepligtens  

 indtræden overstiger det faktiske værditab efter inddragelse under dansk  

 beskatning.
Fortjeneste i forhold til anskaffelsessummen kan højst medregnes  

 med et beløb svarende til forskellen mellem salgssummen og handelsværdien på  

 tidspunktet for inddragelse under dansk beskatning.
For aktiver, der  

 afskrives efter saldometoden, ansættes afståelsessummen til den nedskrevne  

 værdi på afståelsestidspunktet med tillæg af genvundne afskrivninger og  

 fortjeneste efter 1. og 2. pkt.«.
 2. § 4 A, stk. 4, ophæves.
 Stk. 5 og 6 bliver herefter stk. 4 og 5.
 3. I § 4 A, stk. 6, der bliver stk. 5, indsættes efter  

 »skattepligtig efter § 1«: »eller fondsbeskatningslovens §  

 1«.
§ 4 A. - - - Stk. 3. Overstiger afståelsessummen for aktiver som nævnt i stk.  

 2, 1. og 2. pkt., den beregnede værdi på tilflytningstidspunktet, nedsættes  

 de genvundne afskrivninger med forskelsbeløbet.
For aktiver, der afskrives  

 efter saldometoden, nedsættes afståelsessummen med forskelsbeløbet.  

 Nedsættelsen kan ikke overstige et beløb svarende til de i stk. 2 beregnede  

 afskrivninger.
Stk. 4. Overstiger afståelsessummen for aktiver som nævnt i stk.  

 2, 1. og 2. pkt., den faktiske anskaffelsessum, nedsættes avancen med  

 forskellen mellem den faktiske anskaffelsessum og handelsværdien på  

 tilflytningstidspunktet.
For aktiver, der afskrives efter saldometoden,  

 nedsættes afståelsessummen med forskellen.
Nedsættelsen efter 1. og 2. pkt.  

 foretages alene, hvis handelsværdien på tilflytningstidspunktet er højere end  

 den faktiske anskaffelsessum, og nedsættelsen kan ikke overstige et beløb,  

 svarende til forskellen mellem den faktiske anskaffelsessum og  

 afståelsessummen.
- - - Stk. 6. Stk. 1-5 finder tilsvarende anvendelse på selskaber og  

 foreninger m.v., der bliver skattepligtige efter § 2, og som ikke umiddelbart  

 forinden har været skattepligtige efter § 1.
 4. I § 5, stk. 7, indsættes efter 2. pkt. som nyt pkt.:
 »Den skattepligtige fortjeneste nedsættes med beløb genbeskattet  

 efter ligningslovens § 33 D, stk. 5.«.
§ 5. - - - Stk. 7. Hvis et selskab eller en forening m.v. ophører med at være  

 skattepligtig efter § 1, fordi ledelsens sæde flyttes til udlandet, Grønland  

 eller Færøerne, eller hvis et selskab eller en forening m.v. efter  

 bestemmelserne i en dobbeltbeskatningsoverenskomst bliver hjemmehørende i  

 udlandet, Grønland eller Færøerne, anses aktiver og passiver, som ikke efter  

 ledelsens fraflytning fortsat er omfattet af dansk beskatning, for afhændet  

 på fraflytningstidspunktet.
Salgssummen ansættes til handelsværdien på  

 fraflytningstidspunktet.
 5. I § 13, stk. 4, udgår »§ 2 a eller«.
§ 13. - - - Stk. 4. Udbytte, der ikke er omfattet af stk. 1, og som modtages  

 fra selskaber m.v., der er skattepligtige efter § 1, stk. 1, nr. 1, 2, 4  

 eller 5 a, medregnes ved opgørelsen af den skattepligtige indkomst med 66  

 pct. af udbyttebeløbet, når aktierne i det udbyttegivende selskab ikke er  

 omfattet af aktieavancebeskatningslovens § 2 a eller 3.
- - - 6. I § 13 indsættes efter stk. 5 som nyt stykke:
»Stk. 6. Reglerne i stk. 1, nr. 2, og stk. 4 anvendes kun for  

 udbytte fra selskaber, som har været hjemmehørende i udlandet, såfremt det  

 udbyttemodtagende selskab m.v. godtgør, at udbyttet hidrører fra et eller  

 flere selskaber, hvori den til grund for det modtagne udbytte liggende  

 selskabsindkomst er beskattet efter regler, der ikke i væsentlig grad afviger  

 fra reglerne her i landet.« 7. I § 31, stk. 1, indsættes efter 5. pkt.:
 »Tilladelse til sambeskatning med et udenlandsk datterselskab kan  

 ikke meddeles, hvis mere end 50 pct. af aktiekapitalen i datterselskabet er  

 erhvervet fra et eller flere koncernforbundne selskaber m.v., jf.  

 kursgevinstlovens § 6 B, stk. 3, medmindre datterselskabet umiddelbart forud  

 for erhvervelsen indgik i sambeskatningen.«.
 8. § 31, stk. 7, affattes således:
»Stk. 7. Genvundne afskrivninger på aktiver, der anses for  

 afskrevet forud for inddragelse under sambeskatning, kan højst udgøre det  

 beløb, hvormed summen af foretagne afskrivninger efter indtræden i  

 sambeskatningen overstiger det faktiske værditab efter inddragelse under  

 sambeskatning.
Fortjeneste i forhold til anskaffelsessummen kan højst  

 medregnes med et beløb svarende til forskellen mellem salgssummen og  

 handelsværdien på tidspunktet for inddragelse under sambeskatning.
For  

 aktiver, der afskrives efter saldometoden, ansættes afståelsessummen til den  

 nedskrevne værdi på afståelsestidspunktet med tillæg af genvundne  

 afskrivninger og fortjeneste efter 1. og 2. pkt.«.
 9. § 31, stk. 8, ophæves.
 Stk. 9 og 10 bliver herefter stk. 8 og 9.
§ 31. Ligningsrådet kan tillade, at to eller flere aktieselskaber  

 sambeskattes.
Det er dog en betingelse herfor, at aktieselskaberne har samme  

 regnskabsår.
Hvis aktieselskaberne er hjemmehørende her i landet, kan  

 tilladelse kun meddeles, hvis samtlige aktier i datterselskaberne ejes af  

 moderselskabet eller af et eller flere af de datterselskaber, der inddrages  

 under sambeskatningen.
Er et eller flere af datterselskaberne hjemmehørende i  

 udlandet, kan tilladelse meddeles, såfremt de danske aktieselskaber, der  

 inddrages under sambeskatningen, enten selv eller sammen med  

 Industrialiseringsfonden for Udviklingslandene eller Investeringsfonden for  

 Østlandene ejer hele den del af de udenlandske datterselskabers aktiekapital,  

 som efter lovgivningen i det pågældende land kan ejes af aktieselskaber her i  

 landet.
Tilladelse til sambeskatning med et datterselskab kan ikke meddeles,  

 hvis tab på fordringer mod datterselskabet er fradraget eller vil kunne  

 fradrages efter kursgevinstlovens § 6 B, stk. 5, af moderselskabet eller et  

 andet selskab, som er koncernforbundet med moderselskabet, jf.  

 kursgevinstlovens § 6 B, stk. 3. De nærmere vilkår for sambeskatningen -  

 herunder bestemmelser om, hvorledes der skal gås frem i tilfælde af dennes  

 ophævelse - fastsættes af Ligningsrådet.
- - - Stk. 7. Overstiger afståelsessummen for aktiver som nævnt i stk.  

 6, 1. og 2. pkt., den beregnede værdi ved starten af det første indkomstår  

 under sambeskatningen, nedsættes de genvundne afskrivninger med  

 forskelsbeløbet.
For aktiver, der afskrives efter saldometoden, nedsættes  

 afståelsessummen med forskelsbeløbet.
Nedsættelsen kan ikke overstige et  

 beløb svarende til de i stk. 6 beregnede afskrivninger.
Stk. 8. Overstiger afståelsessummen for aktiver som nævnt i stk.  

 6, 1. og 2. pkt., den faktiske anskaffelsessum, nedsættes avancen med  

 forskellen mellem den faktiske anskaffelsessum og handelsværdien ved  

 begyndelsen af det første indkomstår under sambeskatning.
For aktiver, der  

 afskrives efter saldometoden, nedsættes afståelsessummen med forskellen.  

 Nedsættelsen efter 1. og 2. pkt. f.
- - - 10. I § 32, stk. 1, indsættes efter 2. punktum som nyt  

 punktum:
 »Ved bedømmelsen af om moderselskabet anses for at kontrollere  

 datterselskabet, medregnes aktier og stemmerettigheder, som indehaves af  

 koncernforbundne selskaber, jf. kursgevinstlovens § 6 B, stk. 3, af  

 personlige aktionærer og deres nærtstående, jf. ligningslovens § 16 H, stk.  

 1, eller af en fond eller trust stiftet af moderselskabet selv eller af de  

 nævnte koncernforbundne selskaber, nærtstående m.v.«.
 11. I § 32 indsættes efter stk. 1 som nyt stykke:
»Stk. 2. Datterselskabet anses for overvejende at drive  

 finansiel virksomhed, hvis mere end 50 pct. af dets indtægter stammer fra  

 finansiel virksomhed, eller hvis handelsværdien af dets finansielle aktiver  

 udgør mere end 50 pct. af handelsværdien af selskabets samlede aktiver.
Ved  

 denne bedømmelse ses bort fra udbytte, aktieavancer og aktier hidrørende fra  

 selskaber kontrolleret af datterselskabet, hvis selskaberne er hjemmehørende  

 i samme land som datterselskabet.
I stedet inddrages indkomst og formue i de  

 kontrollerede selskaber forholdsmæssigt efter datterselskabets direkte eller  

 indirekte ejerandel.« Stk. 2-10 bliver herefter stk. 3-11.
 12. I § 32, stk. 9, der bliver § 32, stk. 10, ændres »Stk.  

 8« til: »Stk. 9«.
 13. I § 32, stk. 10, der bliver § 32, stk. 11, ændres »stk.  

 1-7« til: »stk. 1-8«.
§ 32. Såfremt et selskab eller en forening m.v. som nævnt i § 1,  

 stk. 1, nr. 1, 2, 2 a, 3 a, 4, 5 og 5 b, kontrollerer et udenlandsk selskab  

 eller en forening m.v. (datterselskabet), hvis virksomhed overvejende er af  

 finansiel karakter, og hvis afkast beskattes væsentligt lavere end efter  

 danske regler, medregnes datterselskabets indkomst opgjort efter danske  

 regler ved opgørelsen af den skattepligtige indkomst for koncernens  

 moderselskab (tvungen sambeskatning). Moderselskabet anses for at kontrollere  

 datterselskabet, hvis det direkte eller indirekte ejer mere end 50 pct. af  

 aktiekapitalen i datterselskabet eller direkte eller indirekte råder over  

 mere end 50 pct af stemmerne i datterselskabet.
Et selskab eller en forening  

 m.v. anses for at være udenlandsk, hvis det er hjemmehørende i en fremmed  

 stat, Færøerne eller Grønland, herunder efter bestemmelserne i en  

 dobbeltbeskatningsoverenskomst.
- - - Stk. 9. Stk. 8 finder tilsvarende anvendelse på udbytter og  

 aktieavancer, som modtages af et datterselskab, der er sambeskattet med  

 moderselskabet.
 Stk. 10. Er de almindelig betingelser for sambeskatning efter § 31  

 opfyldt, finder disse regler efter ansøgning anvendelse i stedet for stk.  

 1-7.
§ 2 I lov om påligning af indkomst- og formueskat til staten (ligningsloven),  

 jf. lovbekendtgørelse nr. 851 af 30. september 1994, som senest ændret ved  

 lov nr. 440 af 14. juni 1995, foretages følgende ændringer:
 1. Efter § 5 F indsættes:
» § 5 G.
Skattepligtige omfattet af kildeskattelovens § 1,  

 selskabsskattelovens § 1 eller fondsbeskatningslovens § 1 kan ikke opnå  

 fradrag for udgifter, der efter udenlandske skatteregler kan fradrages i  

 indkomst, som ikke indgår ved beregning af dansk skat.
Tilsvarende gælder,  

 hvis fradrag for udgiften efter udenlandske skatteregler kan overføres til  

 fradrag i indkomst oppebåret af koncernforbundne selskaber m.v., jf.  

 kursgevinstlovens § 6 B, stk. 3, hvis indkomst ikke indgår ved beregningen af  

 dansk skat.
§ 5 H.
Underskud fra et fast driftssted eller en fast ejendom  

 beliggende i en fremmed stat, Færøerne eller Grønland, erhvervet af  

 skattepligtige omfattet af selskabsskattelovens § 1 eller  

 fondsbeskatningslovens § 1 fra et koncernforbundet selskab m.v., jf.  

 kursgevinstlovens § 6 B, stk. 3, kan alene fremføres efter § 15 til  

 modregning i senere overskud fra samme faste driftssted eller faste ejendom.
 Stk. 2. Stk. 1 finder ikke anvendelse, hvis overskud i selskabet  

 m.v., hvorfra det faste driftssted eller den faste ejendom blev erhvervet, på  

 overdragelsestidspunktet beskattes her i landet efter skattelovgivningens  

 almindelige regler, og selskabet ikke selv har erhvervet det faste driftssted  

 eller den faste ejendom fra et koncernforbundet selskab m.v., jf.  

 kursgevinstlovens § 6 B, stk. 3.
§ 5 I. faste driftssteder og sambeskattede datterselskaber i en  

 fremmed stat, Færøerne eller Grønland skal hvert afskrivningsberettiget aktiv  

 afskrives i mindst samme omfang, som det afskrives ved opgørelsen af den  

 skattepligtige indkomst for samme indkomstår i det land, hvor det faste  

 driftssted eller datterselskabet er hjemmehørende.
De aktiver, som i henhold  

 til afskrivningsloven afskrives efter saldometoden, skal afskrives i mindst  

 samme omfang, som de sammenlagt afskrives ved opgørelsen af den  

 skattepligtige indkomst for samme indkomstår i det land, hvor det faste  

 driftssted eller datterselskabet er hjemmehørende.
Der kan dog ikke foretages  

 afskrivninger i større omfang end dansk skattelovgivning giver mulighed for.
 Stk. 2. Stk. 1 finder tilsvarende anvendelse for faste ejendomme  

 beliggende i en fremmed stat, Færøerne eller Grønland.«.
 2. Efter § 16 G indsættes som ny bestemmelse:
» § 16 .H Såfremt en person omfattet af kildeskattelovens § 1  

 alene, i fællesskab med nærtstående eller i fællesskab med en fond eller  

 trust stiftet af personen eller dennes nærtstående, kontrollerer et  

 udenlandsk selskab eller en forening m.v. (selskabet), hvis virksomhed  

 overvejende er af finansiel karakter, og hvis afkast beskattes væsentlig  

 lavere end efter danske regler, medregnes selskabets indkomst opgjort efter  

 danske regler ved opgørelsen af personens skattepligtige indkomst.
Personen  

 anses for at kontrollere et selskab, hvis vedkommende direkte eller indirekte  

 eller i fællesskab med nærtstående ejer mere end 50 pct. af aktiekapitalen i  

 selskabet eller råder over mere end 50 pct. af stemmerne i selskabet.
Som  

 nærtstående anses den skattepligtiges ægtefælle, forældre og bedsteforældre  

 samt børn og børnebørn og disses ægtefæller eller dødsboer efter de nævnte  

 personer.
Stedbarns- og adoptivforhold sidestilles med ægte  

 slægtskabsforhold.
Stk. 2. Selskabsskattelovens § 32, stk. 1, sidste pkt., og stk. 2  

 - 9, finder tilsvarende anvendelse for personer for så vidt de efter deres  

 indhold er anvendelige.
En person beskattes dog ikke af indkomsten i  

 udenlandske selskaber som nævnt i stk. 1, i det omfang indkomsten skal  

 medregnes til et selskabs eller en fonds skattepligtige indkomst efter  

 selskabsskattelovens § 32 eller fondsbeskatningslovens § 12.«.
 3. I § 33, stk. 4, indsættes efter »i et fast  

 driftssted«: »eller faste ejendomme«.
 4. I § 33, stk. 4, indsættes 2 steder efter »det faste  

 driftssted«: »eller den faste ejendom«.
 5. I § 33, stk. 5, ændres »det faste driftssted,  

 såfremt dette var afstået på samme tidspunkt« til: »et fast  

 driftssted eller en fast ejendom, såfremt det faste driftssted eller den  

 faste ejendom var afstået på samme tidspunkt«.
§ 33. -- - Stk. 4. Når et indskydende selskab, der er hjemmehørende her i  

 landet, i forbindelse med fusion, spaltning eller tilførsel af aktiver  

 overdrager aktiver i et fast driftssted, som er beliggende i en anden stat,  

 der er medlem af De Europæiske Fællesskaber, til et modtagende selskab, der  

 er hjemmehørende i en anden medlemsstat, nedsættes den danske beskatning ved  

 overdragelsen.
Den danske beskatning nedsættes efter stk. 1 og 2 eller efter  

 reglerne i dobbeltbeskatningsoverenskomsten med den medlemsstat, hvor det  

 faste driftssted er beliggende, med den skat, som denne medlemsstat kunne  

 have pålignet overskud eller kapitalvinding i det faste driftssted ved  

 overdragelsen, såfremt fusionen, spaltningen eller tilførslen ikke var  

 omfattet af direktiv 90/434/EØF.
 Stk. 5. Hvis et selskab eller forening m.v. efter  

 selskabsskattelovens § 5, stk. 7, ved indkomstopgørelsen skal medregne  

 fortjeneste på aktiver og passiver, nedsættes den danske skat efter stk. 1 og  

 2 eller efter reglerne i dobbeltbeskatningsoverenskomsten med den skat, som  

 den pågældende stat, Grønland eller Færøerne kunne have pålignet overskud  

 eller kapitalvinding i det faste driftssted, såfremt dette var afstået på  

 samme tidspunkt.
- - - 6. I § 33 D, stk. 1, 1. pkt., indsættes efter  

 »eksemptionsmetoden«: », jf. dog stk. 5 og 6«.
 7. I § 33 D, stk. 2, 1. pkt., ændres »afhændes,  

 ophører eller omdannes til selskab« til: »afhændes eller  

 ophører«.
 8. I § 33 D indsættes efter stk. 4 som nye stykker:
»Stk. 5. Afhændes et fast driftssted eller en del heraf  

 beliggende i fremmed stat, Færøerne eller Grønland, til et koncernforbundet  

 selskab m.v., jf. kursgevinstlovens § 6 B, stk. 3, eller flyttes ledelsens  

 sæde, jf. selskabsskattelovens § 5, stk. 7, skal fratrukket underskud, der  

 ikke modsvares af senere års overskud, medregnes ved opgørelsen af den  

 skattepligtige indkomst.
Dette gælder uanset hvilken lempelsesmetode, der  

 anvendes.
Stk. 1, 2. - 4. pkt., finder tilsvarende anvendelse.
Stk. 6. Stk. 5 finder ikke anvendelse, hvis det faste driftssted,  

 jf. stk. 1, 2. og 3. pkt., overdrages til et selskab, hvis overskud beskattes  

 her i landet efter skattelovgivningens almindelige regler.
I så fald  

 overføres en eventuel genbeskatningssaldo til selskabet.
Tilsvarende finder  

 stk. 5 ikke anvendelse, hvis selskabet efter ledelsens sæde er flyttet, jf.  

 selskabsskattelovens § 5, stk. 7, omfattes af sambeskatning efter  

 selskabsskattelovens § 31.
 Stk. 7. Eventuelt underskud, der ikke er genbeskattet efter stk. 1  

 - 4, medregnes ved opgørelsen af den tidligere ejers skattepligtige indkomst,  

 hvis det faste driftssted er solgt til et selskab, som den tidligere ejer  

 alene eller sammen med koncernforbundne selskaber m.v. inden 5 år efter  

 salget opnår kontrol over, jf. kursgevinstlovens § 6 B, stk. 3. Tilsvarende  

 gælder, hvis en fast ejendom inden 5 år efter salget generhverves af den  

 tidligere ejer eller et hermed koncernforbundet selskab, jf.  

 kursgevinstlovens § 6 B, stk. 3.«.
§ 33 D.
Overskud eller underskud i et fast driftssted i en fremmed  

 stat behandles efter reglerne i stk. 2-4, hvis Danmarks  

 dobbeltbeskatningsoverenskomst med den pågældende stat medfører, at Danmark  

 skal lempe dobbeltbeskatning af overskud i det faste driftssted efter  

 eksemptionsmetoden. - - - Stk. 2. Har en person eller et selskab m.v. ved opgørelsen af  

 skattepligtig indkomst foretaget fradrag for underskud i et fast driftssted i  

 en fremmed stat, skal der i efterfølgende indkomstår, hvor der er overskud  

 heraf, eller hvor det faste driftssted eller en del heraf afhændes, ophører  

 eller omdannes til et selskab, - - - - - - 9. § 33 E affattes således:
» § 33 E.
Hvis et udenlandsk selskab, som udtræder af  

 sambeskatning efter selskabsskattelovens § 31, i sambeskatningsperioden har  

 haft underskud, som er fradraget i andre selskabers skattepligtige indkomst,  

 og som ikke modsvares af senere års overskud, forhøjes moderselskabets  

 skattepligtige indkomst med et tilsvarende beløb i det indkomstår, hvor  

 selskabet udtræder af sambeskatningen.
Indgår flere selskaber fra samme land  

 i sambeskatningen, opgøres disse selskabers indkomst samlet.
Nettounderskud  

 fordeles forholdsmæssigt mellem de underskudsgivende selskaber, og  

 nettooverskud fordeles forholdsmæssigt mellem de overskudsgivende selskaber.
 Stk. 2. Stk. 1, 1. pkt., finder tilsvarende anvendelse, hvis et  

 udenlandsk sambeskattet selskab helt eller delvist afhænder virksomheden til  

 et koncernforbundet selskab m.v., jf. kursgevinstlovens § 6 B, stk. 3. Dette  

 gælder dog ikke, hvis samtlige aktiver afhændes til et selskab omfattet af  

 sambeskatning, jf. selskabsskattelovens § 31. I så fald overføres en eventuel  

 genbeskatningssaldo til det erhvervende selskab.
 Stk. 3. Hvis sambeskatningen ophører som følge af salg af aktier,  

 således at moderselskabet sammen med koncernforbundne selskaber m.v., jf.  

 kursgevinstlovens § 6 B, stk. 3, ikke længere kontrollerer det udtrædende  

 selskab, eller hvis sambeskatningen ophører som følge af datterselskabets  

 konkurs eller likvidation, uden at datterselskabets virksomhed helt eller  

 delvist overføres til koncernforbundne selskaber, jf. kursgevinstlovens § 6  

 B, stk. 3, medregnes højst et beløb svarende til den fortjeneste, som  

 datterselskabet ville have opnået ved ophør af virksomhed og salg til  

 handelsværdi af aktiver, der er i behold hos selskabet ved udløbet af det  

 sidste indkomstår under sambeskatningen, med tillæg af et beløb svarende til  

 skattefri udbytter og aktieavancer hidrørende fra det udenlandske selskab i  

 de seneste fem år af sambeskatningsperioden.
Stk. 4. Underskud, som ikke er genbeskattet efter stk. 3, anses  

 for genbeskattet, efterhånden som udbytter eller aktieavancer hidrørende fra  

 det udenlandske selskab medregnes ved opgørelsen af moderselskabets eller  

 andre hermed koncernforbundne selskabers skattepligtige indkomst, jf. dog  

 stk. 5 og 6. Hvis moderselskabet eller det hermed koncernforbundne selskab  

 ikke skal beskattes i Danmark af udbytter eller aktieavancer hidrørende fra  

 det udenlandske selskab, sker genbeskatning ved, at et beløb svarende til  

 disse udbytter og avancer medregnes ved opgørelsen af moderselskabets  

 skattepligtige indkomst.
Tilsvarende gælder, hvis en  

 dobbeltbeskatningsoverenskomst nedsætter dansk beskatning af udbytter eller  

 avancer efter eksemptionsmetoden, jf. § 33 D.
Avancer opgøres efter  

 aktieavancebeskatningslovens § 6, stk. 2 og 3.
 Stk. 5. Eventuelt underskud, der ikke er genbeskattet efter stk. 3  

 - 4, medregnes ved opgørelsen af moderselskabets skattepligtige indkomst,  

 hvis moderselskabet alene eller sammen med koncernforbundne selskaber m.v.  

 inden 5 år efter ophør af sambeskatning genvinder kontrol med det udtrædende  

 selskab.
 Stk. 6. Hvis moderselskabet ophører med at være skattepligtig  

 efter selskabsskattelovens § 1, eller hvis moderselskabet efter  

 bestemmelserne i en dobbeltbeskatningsoverenskomst bliver hjemmehørende i en  

 fremmed stat, Færøerne eller Grønland, medregnes et beløb svarende til  

 genbeskatningssaldoen på fraflytningstidspunktet ved indkomstopgørelsen.
Stk. 7. Stk. 1-6 finder ikke anvendelse, når et moderselskab  

 fusionerer efter reglerne i fusionsskatteloven med et datterselskab, hvormed  

 det har været sambeskattet indtil fusionsdatoen og i de seneste 5 indkomstår  

 forud herfor eller, for så vidt angår underskud efter kulbrinteskattelovens  

 kapitel 2 og 3, når selskaberne har været sambeskattet indtil fusionsdatoen  

 og i de seneste 15 år forud herfor.
I så fald overføres genbeskatningssaldoen  

 til det fortsættende selskab.«.
§ 33 E.
Hvis et udenlandsk selskab, som udtræder af sambeskatning  

 efter selskabsskattelovens § 31, over hele sambeskatningsperioden har haft et  

 nettounderskud, der er fradraget i andre selskabers skattepligtige indkomst,  

 skal der i det indkomstår, hvor selskabet udtræder af sambeskatningen, ske  

 genbeskatning af et beløb svarede til det fradragne nettounderskud.  

 Genbeskatning sker ved, at et beløb svarende til underskuddet medregnes ved  

 opgørelsen af moderselskabets skattepligtige indkomst.
For det indkomstår,  

 hvori sambeskatningen ophører, medregnes ved opgørelsen af den skattepligtige  

 indkomst et beløb svarende til det underskud, der ikke er genbeskattet efter  

 reglerne i stk. 2. Der skal dog ikke ske genbeskatning, når et moderselskab  

 fusionerer efter reglerne i fusionsskatteloven med et datterselskab, hvormed  

 det har været sambeskattet indtil fusionsdatoen og i de seneste 5 indkomstår  

 forud herfor eller, for så vidt angår underskud efter kulbrinteskattelovens  

 kapitel 2 og 3, når selskaberne har været sambeskattet indtil fusionsdatoen  

 og i de seneste 15 år forud herfor.
Ophører sambeskatningen i øvrigt,  

 medregnes højst et beløb svarende til det overskud og den fortjeneste, der  

 for dette indkomstår skulle medregnes ved opgørelsen af det sambeskattede  

 selskabs skattepligtige indkomst eller skatteberegningen, såfremt det  

 sambeskattede selskab var blevet opløst ved likvidation og i forbindelse  

 hermed skulle beskattes her i landet.
Ved opgørelsen af dette beløb kan der  

 foretages fradrag for beløb, der beskattes i medfør af § 5, stk. 1, i lov om  

 skattemæssig opgørelse af varelagre m.v.
Som salgssum for afståede aktiver og  

 passiver anses værdien i handel og vandel ved sambeskatningens ophør.
Stk. 2. Underskud, som ikke er genbeskattet efter stk. 1, 1. og 2.  

 pkt., anses for genbeskattet, efterhånden som det udenlandske selskabs  

 indkomst, jf. selskabsskattelovens § 32, eller udbytter eller aktieavancer  

 hidhørende fra det udenlandske selskab medregnes ved opgørelsen af  

 moderselskabets skattepligtige indkomst.
Hvis moderselskabet ikke skal  

 beskattes af udbytter eller aktieavancer hidrørende fra det udenlandske  

 selskab, sker genbeskatning ved, at et beløb svarende til disse udbytter og  

 avancer medregnes ved opgørelsen af den skattepligtige indkomst.
Tilsvarende  

 gælder, hvis en dobbeltbeskatningsoverenskomst nedsætter dansk beskatning af  

 udbytter eller avancer efter eksemptionsmetoden, jf. § 33 D.
Avancer opgøres  

 efter aktieavancebeskatningslovens § 6, stk. 2 og 3.
 10. Efter § 33 G indsættes:
» § 33 H.
Ved opgørelse af den skattepligtige indkomst kan et  

 selskab eller en fond m.v, der er skattepligtig efter selskabsskattelovens §  

 1 eller fondsbeskatningslovens § 1, vælge at se bort fra underskud ved  

 virksomhed her i landet eller i en fremmed stat, Færøerne eller Grønland,  

 herunder underskud, der er overført fra tidligere indkomstår.
Der ses bort  

 fra så stor en del af de samlede underskud, at den skattepligtige indkomst  

 svarer til de samlede positive indkomster fra fremmede stater, Færøerne og  

 Grønland, der er omfattet af dobbeltbeskatningslempelse efter § 33 eller en  

 tilsvarende bestemmelse i en dobbeltbeskatningsoverenskomst.
Det beløb, der  

 ses bort fra, overføres i stedet til senere indkomstår efter reglerne i § 15.  

 Hvis der ses bort fra et mindre beløb end de samlede underskud, fordeles  

 beløbet forholdsmæssigt på de enkelte underskudsgivende kilder.
 Stk. 2. For en person, der er skattepligtig efter  

 kildeskattelovens § 1, finder reglerne i stk. 1 tilsvarende anvendelse på  

 underskud, der indgår i virksomhedsordningen.«.
§ 3 I lov om opkrævning af indkomst- og formueskat for personer m.v.  

 (kildeskat), jf. lovbekendtgørelse nr. 519 af 22. juni 1995, foretages  

 følgende ændringer:
 1. I § 2, stk. 1, litra a, indsættes efter 1. pkt. som nyt  

 punktum:
 »Det er uden betydning for skattepligten, om retten til indkomsten  

 eller ydelsen er erhvervet efter ophør af virksomheden her i landet.«.
§ 2. Pligt til at svare indkomst- og formueskat til staten  

 påhviler endvidere personer, der ikke omfattet af bestemmelserne i § 1, og  

 dødsboer, der behandles i udlandet, for så vidt de pågældende personer eller  

 dødsboer a) oppebærer indkomst af den i § 43, stk. 1, nævnte art for virksomhed  

 udført her i landet.
Virksomhed udført her i landet omfatter også arbejde  

 udført om bord på et luftfartøj med hjemsted her i landet.
Et luftfartøj, som  

 har hjemsted på Færøerne, i Grønland eller i udlandet, og som uden besætning  

 overtages til befragtning af et dansk luftfartsselskab, sidestilles med et  

 luftfartøj med hjemsted her i landet.
Et luftfartøj med hjemsted her i  

 landet, som uden besætning overtages til befragtning af et udenlandsk  

 luftfartsselskab, anses ikke som luftfartøj med hjemsted her i landet, - - - 2. § 9, stk. 3, affattes således:
»Stk. 3. Genvundne afskrivninger på aktiver, der anses for  

 afskrevet forud for inddragelse under dansk beskatning, kan højst udgøre det  

 beløb, hvormed summen af foretagne afskrivninger efter skattepligtens  

 indtræden overstiger det faktiske værditab efter inddragelse under dansk  

 beskatning.
Fortjeneste i forhold til anskaffelsessummen kan højst medregnes  

 med et beløb svarende til forskellen mellem salgssummen og handelsværdien på  

 tidspunktet for inddragelse under dansk beskatning.
For aktiver, der  

 afskrives efter saldometoden, ansættes afståelsessummen til den nedskrevne  

 værdi på afståelsestidspunktet med tillæg af genvundne afskrivninger og  

 fortjeneste efter 1. og 2. pkt.«.
 3. § 9, stk. 4, ophæves.
 Stk. 5 og 6 bliver herefter stk. 4 og 5.
§ 9. - - - Stk. 3. overstiger afståelsessummen for aktiver som nævnt i stk.  

 2, 1. og 2. pkt., den beregnede værdi på tilflytningstidspunktet, nedsættes  

 de genvundne afskrivninger med forskelsbeløbet.
For aktiver, der afskrives  

 efter saldometoden, nedsættes afståelsessummen med forskelsbeløbet.  

 Nedsættelsen kan ikke overstige et beløb svarende til de i stk. 2 beregnede  

 afskrivninger.
Stk. 4. Overstiger afståelsessummen for aktiver som nævnt i stk.  

 2, 1. og 2. pkt., den faktiske anskaffelsessum, nedsættes avancen med  

 forskellen mellem den faktiske anskaffelsessum og handelsværdien på  

 tilflytningstidspunktet.
For aktiver, der afskrives efter saldometoden,  

 nedsættes afståelsessummen med forskellen.
Nedsættelsen efter 1. og 2. pkt.  

 foretages alene, hvis handelsværdien på tilflytningstidspunktet er højere end  

 den faktiske anskaffelsessum, og nedsættelsen kan ikke overstige et beløb  

 svarende til forskellen mellem den faktiske anskaffelsessum og  

 afståelsessummen.
 4. I § 67, stk. 6, ændres 2 steder »§ 1, stk. 1, nr.  

 1-5« til: »§ 1, stk. 1, nr. 1-4«.
§ 67. - - - Stk. 6. For skattepligtige omfattet af § 1, stk. 1, nr. 1-5,  

 udbetales udbytteskat, der ikke kan modregnes i slutskatten, og som ikke er  

 endelig efter personskattelovens § 8 a, stk. 1, som overskydende skat efter  

 reglerne i § 62 C.
Er udbyttemodtageren ikke omfattet af § 1, stk. 1, nr.  

 1-5, eller modregnes udbytteskatten i særlig indkomstskat af udbyttet efter  

 stk. 1, sidste punktum, udbetales beløbet kun kontant, hvis det udgør 25 kr.  

 eller derover.
§ 4 I lov om skattemæssig behandling af gevinst og tab på fordringer, gæld og  

 finansielle kontrakter (kursgevinstloven), jf. lovbekendtgørelse nr. 597 af  

 10. juli 1995, ophæves § 8 B, stk. 2, 2. punktum.
§ 8 B. - - - Stk. 2. Gevinst og tab, der anses for realiseret efter reglen i  

 stk. 1, opgøres efter reglerne i §§ 8, 8 E-8 G og 9, dog at værdien ved  

 realisationen træder i stedet for afståelses- eller indfrielsessummen.
Denne  

 værdi betragtes som anskaffelsessum ved senere afståelse eller indfrielse,  

 såfremt skattepligten til Danmark på ny indtræder.
§ 5 I lov om indkomstskat og formueskat for personer m.v. (personskatteloven),  

 jf. lovbekendtgørelse nr. 742 af 9. september 1995, foretages følgende  

 ændringer 1. I § 4, stk. 1, indsættes efter nr. 16:
 »17) Indkomst omfattet af ligningslovens § 16 H.«.
 2. I § 4 a, stk. 1, nr. 1, indsættes efter »eller 5  

 a,»: »medmindre de har været hjemmehørende i udlandet, jf. nr.  

 6,».
 3. I § 4 a, stk. 1, nr. 6, ændres »der er  

 hjemmehørende i udlandet« til: »der er eller har været  

 hjemmehørende i udlandet«.
§ 4 a.
Aktieindkomst omfatter det samlede beløb af:
1) Aktieudbytte efter ligningslovens § 16 A fra selskaber, der er  

 skattepligtige efter selskabsskattelovens § 1, stk. 1, nr. 1, 2, 4 eller 5 a, - - - 6) Aktieudbytte efter ligningslovens § 16 A, som modtages fra selskaber,  

 der er hjemmehørende i udlandet. - - - - - - § 6 I lov om beskatning af fonde og visse foreninger, jf. lovbekendtgørelse  

 nr. 650 af 26, juli 1995, foretages følgende ændringer:
 1. Efter § 3 indsættes:
» § 3 A.
Såfremt en skattepligtig omfattet af  

 kildeskattelovens § 1, selskabsskattelovens § 1 eller fondsbeskatningslovens  

 § 1 indskyder midler i en udenlandsk fond eller trust, som er stiftet eller  

 oprettet i et land, hvor fonde eller trustee beskattes væsentlig lavere end  

 efter danske regler, svarer indskyderen en afgift på 34 pct. af indskuddet.  

 Dette gælder dog kun den del af de årlige indskud, der overstiger 10.000 kr.
 Stk. 2. Skatteministeren kan meddele indskydere, der er  

 afgiftspligtige efter stk. 1, dispensation fra afgiften, såfremt indskyderen  

 godtgør, at midlerne i den udenlandske fond eller trust anvendes i  

 almenvelgørende eller på anden måde almennyttigt øjemed til fordel for en  

 større kreds af personer.
 Stk. 3. Indskud, der foretages af udenlandske selskaber og  

 foreninger m.v., som kontrolleres, jf. selskabsskattelovens § 32, stk. 1, af  

 en afgiftspligtig omfattet af stk. 1, anses for foretaget af den  

 afgiftspligtige.
 Stk. 4. Stk. 1 - 3 finder tilsvarende anvendelse på  

 afgiftspligtige, som bliver fuldt skattepligtige efter en af de i stk. 1  

 nævnte bestemmelser, såfremt de tidligere har været omfattet af en af disse  

 bestemmelser, og indenfor de sidste 5 år forud for den fulde skattepligts  

 genindtræden har foretaget indskud i en udenlandsk fond eller trust som nævnt  

 i stk. 1. Indskud anses i disse tilfælde for foretaget ved den fulde  

 skattepligts genindtræden.
 Stk. 5. En udenlandsk fond eller trust anses tillige for beskattet  

 væsentlig lavere end efter danske regler, hvis der er indgået en aftale om  

 skattesats eller beskatningsgrundlag med skattemyndighederne i den stat,  

 hvori den er hjemmehørende, herunder efter bestemmelserne i en  

 dobbeltbeskatningsoverenskomst, eller hvis skattereglerne i den pågældende  

 stat er indrettet efter, hvor indskyderen er hjemmehørende.
Stk. 6. Indskudsafgiften forfalder til betaling, når indskuddet  

 foretages.
Indskyderen skal samtidigt give meddelelse til Told- og  

 Skattestyrelsen om det afgiftspligtige indskud.
Indbetalingen anses for  

 rettidig, når den finder sted senest en måned efter forfaldsdagen.
Såfremt  

 der ikke indgives meddelelse efter 2. pkt., finder § 41 - § 43 i lov om  

 afgift af dødsboer og gaver tilsvarende anvendelse.
Betales indskudsafgiften  

 ikke rettidigt, skal der betales 1,3 pct. i månedlig rente for hver påbegyndt  

 måned fra den 1. i den måned, i hvilken beløbet skal betales af  

 indskyderen.«.
 2. Efter § 11 indsættes:
 » § 12. Selskabsskattelovens § 32, stk. 1 - 9, finder  

 tilsvarende anvendelse for fonde og foreninger omfattet af § 1.«.
§ 7 I lov om skattemæssig opgørelse af varelagre m.v., jf. lovbekendtgørelse  

 nr. 918 af 2. december 1993, ophæves § 5.
 § 5. Ophører et selskab, der er hjemmehørende i udlandet, med at  

 være sambeskattet med et her i landet hjemmehørende moderselskab, skal den  

 nedskrivning, der er foretaget på det varelager, der er knyttet til det  

 udenlandske selskab, og som er foretaget i det sidste indkomstår, hvori  

 sambeskatningen bestod, medregnes i det følgende indkomstårs skattepligtige  

 indkomst for moderselskabet.
 Stk. 2. Såfremt der i det første indkomstår, hvori sambeskatningen  

 bestod, er foretaget en indtægtsførsel af en i det udenlandske datterselskab  

 tidligere foretagen varelagernedskrivning, kan dette beløb fradrages i den  

 opgørelse, der skal finde sted efter stk. 1.
§ 8 I lov nr. 312 af 17. maj 1995, § 11, stk. 5, ændres  

 »kildeskattelovens § 9, stk. 5« til: »kildeskattelovens § 9,  

 stk. 6«.
§ 11. - - - Stk. 5. selskabsskattelovens § 4 A, stk. 6, som affattet ved denne  

 lovs § 1, nr. 4, og kildeskattelovens § 9, stk. 5, som affattet ved denne  

 lovs § 2, nr. 8, har virkning fra den 6. april 1995.
- - - § 9 Stk. 1. Loven træder i kraft dagen efter bekendtgørelse i  

 Lovtidende.
 Stk. 2. Loven har virkning fra og med indkomståret 1996, jf. dog  

 stk. 3 - 14. Er indkomståret 1996 påbegyndt før den 6. december 1995, har  

 loven dog først virkning fra og med indkomståret 1997, jf. dog stk. 3 - 14.
 Stk. 3. § 1, nr. 1, 2, 8, og 9, og § 3, nr. 2 og 3, har virkning  

 fra og med indkomståret 1995. Er dette påbegyndt inden den 2. november 1994,  

 har bestemmelserne først virkning fra og med indkomståret 1996.
 Stk. 4. § 1, nr. 3 og § 8 har virkning fra og med den 6. april  

 1995.
 Stk. 5. § 3, nr. 4, og § 4 har virkning fra og med indkomståret  

 1995.
 Stk. 6. § 1, nr. 4, § 5, nr. 1, ligningslovens § 5 G, som affattet  

 ved denne lovs § 2, nr. 1, og ligningslovens § 33 E, stk. 2 og 6, som  

 affattet ved denne lovs § 2, nr. 9, har virkning fra og med den 6. december  

 1995.
 Stk. 7. Selskabsskattelovens § 31, stk. 1, som affattet ved denne  

 lovs § 1, nr. 7, har virkning for ansøgning om sambeskatning for indkomstår,  

 der udløber efter den 6. december 1995.
 Stk. 8. For selskaber m.v., som den 2. november 1994 opfyldte  

 betingelserne i selskabsskattelovens § 32, har bestemmelserne i § 32 stk. 1  

 og 2, som affattet ved denne lovs § 1, nr. 10 og 11, først virkning fra og  

 med indkomståret 1998. Var indkomståret 1995 for et selskab eller en forening  

 påbegyndt før den 2. november 1994, har bestemmelsen i selskabsskattelovens §  

 32, stk. 1 og 2, som affattet ved denne lovs § 1, nr. 10 og 11, dog først  

 virkning fra og med indkomståret 1999.
 Stk. 9. Ligningslovens § 5 H, som affattet i denne lovs § 2, nr.  

 1, har virkning for faste driftssteder og faste ejendomme, der erhverves fra  

 og med den 6. december 1995.
 Stk. 10. For personer, som den 6. december 1995 opfyldte  

 betingelserne i ligningslovens § 16 H, som indsat ved denne lovs § 2, nr. 2,  

 og for fonde m.v., som den 6. december 1995 opfyldte betingelserne i  

 fondsbeskatningslovens § 12, som affattet ved denne lovs § 6, nr. 2, har  

 bestemmelserne først virkning fra og med indkomståret 1998. Er indkomståret  

 1996 for en person eller en fond påbegyndt før den 6. december 1995, har  

 bestemmelserne dog først virkning fra og med indkomståret 1999.
 Stk. 11. Ligningslovens § 33 D, stk. 1, 2, 5, 6 og 7, som affattet  

 ved denne lovs § 2, nr. 6, 7 og 8, har virkning fra og med den 6. december  

 1995. Bestemmelserne finder anvendelse på underskud fra indkomståret 1992 og  

 senere indkomstår.
 Stk. 12. Ligningslovens § 33 E, stk. 1-5 og 7, som affattet ved  

 denne lovs § 2, nr. 9, og § 7 har virkning ved et udenlandsk datterselskabs  

 udtræden af sambeskatning, hvor det sidste år under sambeskatning er  

 indkomståret 1995 eller senere indkomstår.
 Stk. 13. Ligningslovens § 33 H, som affattet ved denne lovs § 2,  

 nr. 10, har virkning fra og med indkomståret 1996. Hvis der ses bort fra  

 underskud efter bestemmelsen i ligningslovens § 33 H, som indsat ved denne  

 lovs § 2, nr. 10, kan lempelse efter § 4 i lov nr. 486 af 30. juni 1993 om  

 ændring af lov om indkomstbeskatning af aktieselskaber m.v.  

 (selskabsskatteloven) og lov om beskatning af fonde og visse foreninger  

 (fondsbeskatningsloven) (Ophævelse af udlandslempelsen) ikke overstige den  

 lempelse, som kunne opnås uden anvendelse af ligningslovens § 33 H.
 Stk. 14. Fondsbeskatningslovens § 3 A, som indsat ved denne lovs §  

 6, nr. 1, har virkning for personer, selskaber og fonde, der foretager  

 indskud i en udenlandsk fond eller trust den 6. december 1995 eller senere.
Efter 2. behandling den 21. maj 1996 § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 769 af 19. september 1995, som senest ændret ved §  

 4 i lov nr. 312 af 24. april 1996, foretages følgende ændringer:
 1. § 4 A, stk. 3, affattes således:
»Stk. 3. Genvundne afskrivninger på aktiver, der anses for  

 afskrevet forud for inddragelse under dansk beskatning, kan højst udgøre det  

 beløb, hvormed summen af foretagne afskrivninger efter skattepligtens  

 indtræden overstiger det faktiske værditab efter inddragelse under dansk  

 beskatning.
Fortjeneste i forhold til anskaffelsessummen kan højst medregnes  

 med et beløb svarende til forskellen mellem salgssummen og handelsværdien på  

 tidspunktet for inddragelse under dansk beskatning.
For aktiver, der  

 afskrives efter saldometoden, ansættes afståelsessummen til den nedskrevne  

 værdi på afståelsestidspunktet med tillæg af genvundne afskrivninger og  

 fortjeneste efter 1. og 2. pkt.« 2. § 4 A, stk. 4, ophæves.
 Stk. 5 og 6 bliver herefter stk. 4 og 5.
 3. I § 4 A, stk. 6, der bliver stk. 5, indsættes efter  

 »skattepligtig efter § 1«: »eller fondsbeskatningslovens §  

 1«.
 4. I § 5, stk. 7, indsættes efter 2. pkt. som nyt punktum:
»Den skattepligtige fortjeneste nedsættes med beløb genbeskattet  

 efter ligningslovens § 33 D, stk. 5.« 5. I § 13, stk. 4, udgår »§ 2 a eller«.
 6. I § 13 indsættes efter stk. 5 som nyt stykke:
»Stk. 6. Reglerne i stk. 1, nr. 2, og stk. 4 anvendes kun for  

 udbytte fra selskaber, som har været hjemmehørende i udlandet, såfremt det  

 udbyttemodtagende selskab m.v. godtgør, at udbyttet hidrører fra et eller  

 flere selskaber, hvori den til grund for det modtagne udbytte liggende  

 selskabsindkomst er beskattet efter regler, der ikke i væsentlig grad afviger  

 fra reglerne her i landet.« 7. I § 17, stk. 2, ændres »der er hjemmehørende i  

 udlandet, og som ikke er omfattet af skattefritagelsen i § 13, stk. 3,»  

 til: »der er eller har været hjemmehørende i udlandet, og som ikke er  

 omfattet af skattefritagelsen i § 13, stk. 1, nr. 2, eller stk. 3,».
 8. I § 17, stk. 3, ændres »der er hjemmehørende i  

 udlandet, og udbyttet ikke er omfattet af § 13, stk. 5« til: »der  

 er eller har været hjemmehørende i udlandet, og udbyttet ikke er omfattet af  

 § 13, stk. 4 eller 5«.
 9. I § 31, stk. 1, indsættes efter 5. pkt.:
»Tilladelse til sambeskatning med et datterselskab, der er eller har  

 været hjemmehørende i udlandet, kan ikke meddeles, hvis mere end 50 pct. af  

 aktiekapitalen i datterselskabet er erhvervet fra et eller flere  

 koncernforbundne selskaber m.v., jf. kursgevinstlovens § 6 B, stk. 3,  

 medmindre moderselskabet direkte eller indirekte har ejet mere end 50 pct. af  

 aktiekapitalen i datterselskabet i hele perioden, hvor moderselskabet har  

 været koncernforbundet med datterselskabet, jf. kursgevinstlovens § 6 B, stk.  

 3.« 10. § 31, stk. 7, affattes således:
»Stk. 7. Genvundne afskrivninger på aktiver, der anses for  

 afskrevet forud for inddragelse under sambeskatning, kan højst udgøre det  

 beløb, hvormed summen af foretagne afskrivninger efter indtræden i  

 sambeskatningen overstiger det faktiske værditab efter inddragelse under  

 sambeskatning.
Fortjeneste i forhold til anskaffelsessummen kan højst  

 medregnes med et beløb svarende til forskellen mellem salgssummen og  

 handelsværdien på tidspunktet for inddragelse under sambeskatning.
For  

 aktiver, der afskrives efter saldometoden, ansættes afståelsessummen til den  

 nedskrevne værdi på afståelsestidspunktet med tillæg af genvundne  

 afskrivninger og fortjeneste efter 1. og 2. pkt.« 11. § 31, stk. 8, ophæves.
 Stk. 9 og 10 bliver herefter stk. 8 og 9.
 12. I § 32, stk. 1, indsættes efter 2. pkt. som nyt  

 punktum:
»Ved bedømmelsen af, om moderselskabet anses for at kontrollere  

 datterselskabet, medregnes aktier og stemmerettigheder, som indehaves af  

 koncernforbundne selskaber, jf. kursgevinstlovens § 6 B, stk. 3, af  

 personlige aktionærer og deres nærtstående, jf. ligningslovens § 16 H, stk.  

 1, eller af en fond eller trust stiftet af moderselskabet selv eller af de  

 nævnte koncernforbundne selskaber, nærtstående m.v. eller af fonde eller  

 truster stiftet af disse.« 13. I § 32 indsættes efter stk. 1 som nyt stykke:
»Stk. 2. Datterselskabet anses for overvejende at drive  

 finansiel virksomhed, hvis mere end 50 pct. af dets indtægter stammer fra  

 finansiel virksomhed, eller hvis handelsværdien af dets finansielle aktiver  

 udgør mere end 50 pct. af handelsværdien af selskabets samlede aktiver.
Ved  

 denne bedømmelse ses bort fra udbytte, aktieavancer og aktier hidrørende fra  

 selskaber kontrolleret af datterselskabet, hvis selskaberne er hjemmehørende  

 i samme land som datterselskabet.
I stedet inddrages indkomst og formue i de  

 kontrollerede selskaber forholdsmæssigt efter datterselskabets direkte eller  

 indirekte ejerandel.« Stk. 2-10 bliver herefter stk. 3-11.
 14. I § 32, stk. 9, der bliver stk. 10, ændres »Stk.  

 8« til: »Stk. 9«.
 15. I § 32, stk. 10, der bliver stk. 11, ændres »stk.  

 1-7« til: »stk. 1-8«.
§ 2 I lov om påligning af indkomst- og formueskat til staten (ligningsloven),  

 jf. lovbekendtgørelse nr. 869 af 15. november 1995, som senest ændret ved lov  

 nr. 311 af 24. april 1996, foretages følgende ændringer:
 1. I § 5 B indsættes efter 1. pkt. som nyt punktum:
»Tilsvarende gælder, hvis en skattepligtig efter bestemmelserne i en  

 dobbeltbeskatningsoverenskomst bliver hjemmehørende her i landet eller i en  

 fremmed stat, Færøerne eller Grønland.« 2. Efter § 5 F indsættes:
» § 5 G.
Skattepligtige omfattet af kildeskattelovens § 1,  

 selskabsskattelovens § 1 eller fondsbeskatningslovens § 1 kan ikke opnå  

 fradrag for udgifter, der efter udenlandske skatteregler kan fradrages i  

 indkomst, som ikke indgår ved beregning af dansk skat.
Tilsvarende gælder,  

 hvis fradrag for udgiften efter udenlandske skatteregler kan overføres til  

 fradrag i indkomst oppebåret af koncernforbundne selskaber m.v., jf.  

 kursgevinstlovens § 6 B, stk. 3, hvis indkomst ikke indgår ved beregningen af  

 dansk skat.
§ 5 H.
Underskud fra et fast driftssted eller en fast ejendom  

 beliggende i en fremmed stat, Færøerne eller Grønland, erhvervet af  

 skattepligtige omfattet af selskabsskattelovens § 1 eller  

 fondsbeskatningslovens § 1 fra et koncernforbundet selskab m.v., jf.  

 kursgevinstlovens § 6 B, stk. 3, kan alene fremføres efter § 15 til  

 modregning i senere overskud fra samme faste driftssted eller faste ejendom.
 Stk. 2. Stk. 1 finder ikke anvendelse, hvis overskud i selskabet  

 m.v., hvorfra det faste driftssted eller den faste ejendom blev erhvervet, på  

 overdragelsestidspunktet beskattes her i landet efter skattelovgivningens  

 almindelige regler, og selskabet ikke selv har erhvervet det faste driftssted  

 eller den faste ejendom fra et koncernforbundet selskab m.v., jf.  

 kursgevinstlovens § 6 B, stk. 3.
§ 5 I.
Afskrivninger eller udgifter, som efter skatteyderens valg  

 efter de almindelige regler kan vælges fradraget i det pågældende indkomstår  

 eller i senere indkomstår, skal fradrages ved opgørelsen af den  

 skattepligtige indkomst fra et fast driftssted eller et udenlandsk  

 sambeskattet datterselskab i det omfang, den skattepligtige indkomst  

 overstiger beregningsgrundlaget for den udenlandske skat i det land, hvor det  

 faste driftssted er beliggende eller datterselskabet er hjemmehørende,  

 omregnet til danske kroner ved udløbet af samme indkomstår.
Stk. 2. Stk. 1 finder tilsvarende anvendelse på faste ejendomme  

 beliggende i en fremmed stat, Færøerne eller Grønland.« 3. Efter § 16 G indsættes som ny paragraf:
» § 16 H.
Såfremt en skattepligtig omfattet af  

 kildeskattelovens § 1 kontrollerer et udenlandsk selskab eller en forening  

 m.v. (selskabet), hvis virksomhed overvejende er af finansiel karakter, og  

 hvis afkast beskattes væsentlig lavere end efter danske regler, medregnes  

 selskabets indkomst opgjort efter danske regler ved opgørelsen af den  

 skattepligtige indkomst.
Tilsvarende gælder, hvis den skattepligtige i  

 fællesskab med nærtstående eller i fællesskab med en fond eller trust stiftet  

 af den skattepligtige eller dennes nærtstående eller fonde eller truster  

 stiftet af disse kontrollerer et udenlandsk selskab som nævnt i 1. pkt.
Den  

 skattepligtige anses for at kontrollere et selskab, hvis vedkommende direkte  

 eller indirekte eller i fællesskab med nærtstående ejer mere end 50 pct. af  

 aktiekapitalen i selskabet eller råder over mere end 50 pct. af stemmerne i  

 selskabet.
Som nærtstående anses den skattepligtiges ægtefælle, forældre og  

 bedsteforældre samt børn og børnebørn og disses ægtefæller eller dødsboer  

 efter de nævnte personer.
Stedbarns- og adoptivforhold sidestilles med ægte  

 slægtskabsforhold.
Stk. 2. Selskabsskattelovens § 32, stk. 1, sidste pkt., og stk.  

 2-7, finder tilsvarende anvendelse på skattepligtige omfattet af stk. 1, for  

 så vidt de efter deres indhold er anvendelige.
Den skattepligtige beskattes  

 dog ikke af indkomsten i udenlandske selskaber som nævnt i stk. 1, i det  

 omfang indkomsten skal medregnes til et selskabs eller en fonds  

 skattepligtige indkomst efter selskabsskattelovens § 32 eller  

 fondsbeskatningslovens § 12.
Stk. 3. For skattepligtige omfattet af stk. 1 medregnes udbytte  

 fra selskaber m.v. omfattet af stk. 1 ikke til den skattepligtige indkomst i  

 det omfang, udbyttet ikke overstiger den danske skat, som den skattepligtige  

 skal betale af indkomsten i selskabet.« 4. I § 33, stk. 4, indsættes efter »i et fast  

 driftssted«: »eller faste ejendomme«.
 5. I § 33, stk. 4, indsættes 2 steder efter »det faste  

 driftssted«: »eller den faste ejendom«.
 6. I § 33, stk. 5, ændres »det faste driftssted,  

 såfremt dette var afstået på samme tidspunkt« til: »et fast  

 driftssted eller en fast ejendom, såfremt det faste driftssted eller den  

 faste ejendom var afstået på samme tidspunkt«.
 7. I § 33 indsættes som stk. 8:
»Stk. 8. Fragtskat betalt til en fremmed stat, som overstiger den  

 danske skat, der falder på indkomsten fra den fremmede stat, jf. stk. 1, 2.  

 ptk., kan fremføres til fradrag i skatten i de nærmest efterfølgende 5  

 indkomstår.
En fremført fragtskat, jf. 1. pkt., kan kun fradrages i et senere  

 år i det omfang, den med tillæg af den i dette år betalte fragtskat ikke  

 overstiger den danske skat, der i dette år falder på den udenlandske  

 indkomst.
Sidstnævnte fragtskat fradrages først.
Fremføres der fragtskatter  

 fra flere indkomstår, fradrages de ældste fragtskatter først, jf. dog 3. pkt.  

 Som fragtskat anses skat på bruttofortjenesten ved international  

 skibstrafik.« 8. I § 33 D, stk. 1, 1. pkt., indsættes efter  

 »eksemptionsmetoden«: », jf. dog stk. 5 og 6«.
 9. I § 33 D, stk. 2, 1. pkt., ændres »afhændes,  

 ophører eller omdannes til selskab« til: »afhændes eller  

 ophører«.
 10. I § 33 D indsættes efter stk. 4 som nye stykker:
»Stk. 5 . Afhændes et fast driftssted eller en del heraf  

 beliggende i fremmed stat, Færøerne eller Grønland til et koncernforbundet  

 selskab m.v., jf. kursgevinstlovens § 6 B, stk. 3, eller flyttes ledelsens  

 sæde, jf. selskabsskattelovens § 5, stk. 7, skal fratrukket underskud, der  

 ikke modsvares af senere års overskud, medregnes ved opgørelsen af den  

 skattepligtige indkomst.
Dette gælder, uanset hvilken lempelsesmetode der  

 anvendes.
Stk. 1, 2.-4. pkt., finder tilsvarende anvendelse.
Stk. 6. Stk. 5 finder ikke anvendelse, hvis det faste driftssted,  

 jf. stk. 1, 2. og 3. pkt., overdrages til et selskab omfattet af  

 sambeskatning med det overdragende selskab, jf. selskabsskattelovens § 31,  

 hvis underskud fra det faste driftssted efter udenlandske regler overføres  

 til det erhvervende selskab.
I så fald foretages genbeskatning af fratrukne  

 underskud, der ikke modsvares af senere års overskud, efter bestemmelserne i  

 ligningslovens § 33 E hos det erhvervende selskab.
Tilsvarende finder stk. 5  

 ikke anvendelse, hvis selskabet, efter at ledelsens sæde er flyttet, jf.  

 selskabsskattelovens § 5, stk. 7, omfattes af sambeskatning efter  

 selskabsskattelovens § 31.
 Stk. 7. Eventuelt underskud, der ikke er genbeskattet efter stk.  

 1-4, medregnes ved opgørelsen af den tidligere ejers skattepligtige indkomst,  

 hvis det faste driftssted er solgt til et selskab, som den tidligere ejer  

 alene eller sammen med koncernforbundne selskaber m.v. inden 5 år efter  

 salget opnår kontrol over, jf. kursgevinstlovens § 6 B, stk. 3. Tilsvarende  

 gælder, hvis en fast ejendom inden 5 år efter salget generhverves af den  

 tidligere ejer eller et hermed koncernforbundet selskab, jf.  

 kursgevinstlovens § 6 B, stk. 3.
Stk. 8. Stk. 2 finder ikke anvendelse på afhændelser og ved ophør,  

 når et selskab fusionerer efter reglerne i fusionsskatteloven, hvis underskud  

 for det faste driftssted efter udenlandske regler overføres til det  

 modtagende selskab og det modtagende selskabs overskud beskattes her i landet  

 efter lovgivningens almindelige regler.
I så fald foretages genbeskatning af  

 underskud og fradragsbegrænsning efter stk. 2 og 3 hos det modtagende  

 selskab.
Stk. 9. Hvis et overskud har medført beskatning i henhold til § 33  

 E, stk. 9, 4. pkt., finder stk. 2 og 3 ikke anvendelse.« 11. § 33 E affattes således:
» § 33 E.
Hvis et udenlandsk selskab, som udtræder af  

 sambeskatning efter selskabsskattelovens § 31, i sambeskatningsperioden har  

 haft underskud, som er fradraget i andre selskabers skattepligtige indkomst,  

 og som ikke modsvares af senere års overskud, forhøjes moderselskabets  

 skattepligtige indkomst med et tilsvarende beløb i det indkomstår, hvor  

 selskabet udtræder af sambeskatningen.
Indgår flere selskaber fra samme land  

 i sambeskatningen, opgøres disse selskabers indkomst samlet.
Nettounderskud  

 fordeles forholdsmæssigt mellem de underskudsgivende selskaber, og  

 nettooverskud fordeles forholdsmæssigt mellem de overskudsgivende selskaber.
Stk. 2. Stk. 1, 1. pkt., finder tilsvarende anvendelse, hvis et  

 udenlandsk sambeskattet selskab helt eller delvis afhænder virksomheden til  

 et koncernforbundet selskab m.v., jf. kursgevinstlovens § 6 B, stk. 3. Dette  

 gælder dog ikke, hvis samtlige aktiver overdrages til et datterselskab  

 omfattet af sambeskatningen, jf. selskabsskattelovens § 31, og underskuddet  

 for det overdragende selskab efter udenlandske regler overføres til det  

 erhvervende selskab.
I så fald genbeskattes underskuddet hos det erhvervende  

 selskab.
 Stk. 3. Hvis sambeskatningen ophører som følge af salg af aktier,  

 således at moderselskabet sammen med koncernforbundne selskaber m.v., jf.  

 kursgevinstlovens § 6 B, stk. 3, ikke længere kontrollerer det udtrædende  

 selskab, eller hvis sambeskatningen ophører som følge af datterselskabets  

 konkurs eller likvidation, uden at datterselskabets virksomhed helt eller  

 delvis overføres til koncernforbundne selskaber, jf. kursgevinstlovens § 6 B,  

 stk. 3, medregnes højst et beløb svarende til den fortjeneste, som  

 datterselskabet ville have opnået ved ophør af virksomhed og salg til  

 handelsværdi af aktiver, der er i behold hos selskabet ved udløbet af det  

 sidste indkomstår under sambeskatningen, med tillæg af et beløb svarende til  

 skattefri udbytter og aktieavancer hidrørende fra det udenlandske selskab i  

 de seneste fem år af sambeskatningsperioden.
Stk. 4 . Underskud, som ikke er genbeskattet efter stk. 3, anses  

 for genbeskattet, efterhånden som udbytter eller aktieavancer hidrørende fra  

 det udenlandske selskab medregnes ved opgørelsen af moderselskabets eller  

 andre hermed koncernforbundne selskabers skattepligtige indkomst, jf. dog  

 stk. 5 og 6. Hvis moderselskabet eller det hermed koncernforbundne selskab  

 ikke skal beskattes i Danmark af udbytter eller aktieavancer hidrørende fra  

 det udenlandske selskab, sker genbeskatning ved, at et beløb svarende til  

 disse udbytter og avancer medregnes ved opgørelsen af moderselskabets  

 skattepligtige indkomst.
Tilsvarende gælder, hvis en  

 dobbeltbeskatningsoverenskomst nedsætter dansk beskatning af udbytter eller  

 avancer efter eksemptionsmetoden, jf. § 33 D.
Avancer opgøres efter  

 aktieavancebeskatningslovens § 6, stk. 2 og 3.
 Stk. 5. Eventuelt underskud, der ikke er genbeskattet efter stk. 3  

 og 4, medregnes ved opgørelsen af moderselskabets skattepligtige indkomst,  

 hvis moderselskabet alene eller sammen med koncernforbundne selskaber m.v.  

 inden 5 år efter ophør af sambeskatning genvinder kontrol med det udtrædende  

 selskab.
 Stk. 6. Hvis moderselskabet ophører med at være skattepligtigt  

 efter selskabsskattelovens § 1, eller hvis moderselskabet efter  

 bestemmelserne i en dobbeltbeskatningsoverenskomst bliver hjemmehørende i en  

 fremmed stat, Færøerne eller Grønland, medregnes et beløb svarende til  

 genbeskatningssaldoen på fraflytningstidspunktet ved indkomstopgørelsen.
 Stk. 7. Stk. 1-6 finder ikke anvendelse, når et moderselskab  

 fusionerer efter reglerne i fusionsskatteloven, hvor det modtagende selskab  

 er hjemmehørende her i landet og det udenlandske datterselskab efter fusionen  

 er omfattet af sambeskatning efter selskabsskattelovens § 31. I så fald  

 videreføres genbeskatningssaldoen på udenlandske sambeskattede  

 datterselskaber i det modtagende selskab.
Stk. 8. Stk. 1-5 finder ikke anvendelse, hvis datterselskaber  

 omfattet af sambeskatning efter selskabsskattelovens § 31 fusionerer og  

 underskud efter udenlandske regler overføres til det modtagende selskab.
I så  

 fald genbeskattes underskud i det modtagende selskab.
Stk. 9. Stk. 1-8 finder tilsvarende anvendelse på danske  

 sambeskattede datterselskaber, der har været hjemmehørende i udlandet, for så  

 vidt angår underskud for denne periode.
Det samme gælder, hvis selskabet har  

 erhvervet samtlige aktiver fra et udenlandsk sambeskattet selskab, jf. stk.  

 2, eller et fast driftssted fra et sambeskattet selskab, jf. § 33 D, stk. 6.  

 Det genbeskatningspligtige underskud reduceres med udenlandsk skattepligtig  

 indkomst indtjent efter, at selskabet er blevet hjemmehørende her i landet.  

 Oppebærer datterselskabet overskud fra et fast driftssted eller en fast  

 ejendom omfattet af en dobbeltbeskatningsoverenskomst, hvorefter Danmark skal  

 lempe dobbeltbeskatning efter eksemptionsmetoden, jf. § 33 D, stk. 1, sker  

 genbeskatningen ved, at et beløb svarende til dette overskud medregnes ved  

 opgørelsen af selskabets skattepligtige indkomst.« 12. I § 33 G, stk. 1, 1. pkt., ændres »en person«  

 til: »en skattepligtig omfattet af kildeskattelovens § 1«.
 13. I § 33 G, stk. 1, 1. pkt., ændres »der er  

 hjemmehørende i udlandet« til: »der er eller har været  

 hjemmehørende i udlandet«.
 14. Efter § 33 G indsættes:
» § 33 H.
Ved opgørelse af den skattepligtige indkomst kan et  

 selskab eller en fond m.v., der er skattepligtig efter selskabsskattelovens §  

 1 eller fondsbeskatningslovens § 1, vælge at se bort fra underskud ved  

 virksomhed her i landet eller i en fremmed stat, Færøerne eller Grønland,  

 herunder underskud, der er overført fra tidligere indkomstår.
Der ses bort  

 fra så stor en del af de samlede underskud, at den skattepligtige indkomst  

 svarer til de samlede positive indkomster fra fremmede stater, Færøerne og  

 Grønland, der er omfattet af dobbeltbeskatningslempelse efter § 33 eller en  

 tilsvarende bestemmelse i en dobbeltbeskatningsoverenskomst.
Det beløb, der  

 ses bort fra, overføres i stedet til senere indkomstår efter reglerne i § 15.  

 Hvis der ses bort fra et mindre beløb end de samlede underskud, fordeles  

 beløbet forholdsmæssigt på de enkelte underskudsgivende kilder.
Stk. 2. For en person, der er skattepligtig efter  

 kildeskattelovens § 1, finder reglerne i stk. 1 tilsvarende anvendelse på  

 underskud, der indgår i virksomhedsordningen.« § 3 I lov om opkrævning af indkomst- og formueskat for personer m.v.  

 (kildeskat), jf. lovbekendtgørelse nr. 519 af 22. juni 1995, foretages  

 følgende ændringer:
 1. I § 2, stk. 1, litra a, indsættes efter 1. pkt. som nyt  

 punktum:
»Det er uden betydning for skattepligten, om retten til indkomsten  

 eller ydelsen er erhvervet efter ophør af virksomheden her i landet.« 2. § 9, stk. 3, affattes således:
»Stk. 3. Genvundne afskrivninger på aktiver, der anses for  

 afskrevet forud for inddragelse under dansk beskatning, kan højst udgøre det  

 beløb, hvormed summen af foretagne afskrivninger efter skattepligtens  

 indtræden overstiger det faktiske værditab efter inddragelse under dansk  

 beskatning.
Fortjeneste i forhold til anskaffelsessummen kan højst medregnes  

 med et beløb svarende til forskellen mellem salgssummen og handelsværdien på  

 tidspunktet for inddragelse under dansk beskatning.
For aktiver, der  

 afskrives efter saldometoden, ansættes afståelsessummen til den nedskrevne  

 værdi på afståelsestidspunktet med tillæg af genvundne afskrivninger og  

 fortjeneste efter 1. og 2. pkt.« 3. § 9, stk. 4, ophæves.
 Stk. 5 og 6 bliver herefter stk. 4 og 5.
 4. I § 67, stk. 6, ændres 2 steder »§ 1, stk. 1, nr.  

 1-5« til: »§ 1, stk. 1, nr. 1-4«.
§ 4 I lov om skattemæssig behandling af gevinst og tab på fordringer, gæld og  

 finansielle kontrakter (kursgevinstloven), jf. lovbekendtgørelse nr. 597 af  

 10. juli 1995, som senest ændret ved lov nr. 104 af 28. februar 1996, ophæves  

§ 8 B, stk. 2, 2. pkt.
§ 5 I lov om indkomstskat og formueskat for personer m.v. (personskatteloven),  

 jf. lovbekendtgørelse nr. 742 af 9. september 1995, som senest ændret ved § 2  

 i lov nr. 228 af 27. marts 1996, foretages følgende ændringer:
 1. I § 2 ændres »og aktieindkomst« til: »,  

 aktieindkomst og CFC-indkomst«.
 2. I § 4, stk. 1, nr. 5, ændres »og 7« til:  

 », 7 og 8«.
 3. I § 4 a, stk. 1, nr. 1, indsættes efter »eller 5  

 a,»: »medmindre de har været hjemmehørende i udlandet, jf. nr.  

 6,».
 4. I § 4 a, stk. 1, nr. 2, indsættes efter »1, 2, 4  

 eller 5 a,»: »medmindre de har været hjemmehørende i udlandet, jf.  

 nr. 7,».
 5. I § 4 a, stk. 1, nr. 6, ændres »der er  

 hjemmehørende i udlandet« til: »der er eller har været  

 hjemmehørende i udlandet«.
 6. I § 4 a, stk. 1, nr. 7, ændres »der er  

 hjemmehørende i udlandet« til: »der er eller har været  

 hjemmehørende i udlandet«.
 7. I § 4 a, stk. 1, indsættes efter nr. 7 som nyt nummer:
»8) Aktieudbytte og avancer vedrørende aktier eller andele i  

 selskaber eller foreninger m.v., hvis resultat skal beskattes som  

 CFC-indkomst efter § 4 b, når den CFC-skattepligtige person i mindst tre år  

 har opfyldt betingelserne i ligningslovens § 16 H.
Hvis personen ikke har  

 opfyldt betingelserne i ligningslovens § 16 H i tre år, gælder det  

 tilsvarende for udbytte svarende til den CFC-skattepligtige indkomst efter  

 fradrag af den danske og udenlandske skat, der falder på  

 CFC-indkomsten.« 8. I § 4 a, stk. 2, 1. pkt., indsættes efter »Stk.  

 1«: », nr. 1-7,».
 9. Efter § 4 a indsættes som ny paragraf:
»§ 4 b.
CFC-indkomst (Controlled Foreign Company) omfatter  

 det samlede beløb af indkomst som omhandlet i ligningslovens § 16 H.
Stk. 2. CFC-indkomst indgår ikke i den skattepligtige indkomst ved  

 beregning af skat efter §§ 6-8 a og 15.« 10. I § 5, nr. 4, ændres »§ 8 og« til: »§  

 8,», i nr. 5 ændres »§ 8 a.« til: »§ 8 a og«,  

 og efter nr. 5 indsættes som nyt nummer:
»6) skat af CFC-indkomst efter § 8 b.« 11. Efter § 8 a indsættes som ny paragraf:
»§ 8 b.
Af CFC-indkomst svares skat med 34 pct.« § 6 I lov om beskatning af fonde og visse foreninger (fondsbeskatningsloven),  

 jf. lovbekendtgørelse nr. 650 af 26. juli 1995, som senest ændret ved § 5 i  

 lov nr. 1104 af 20. december 1995, foretages følgende ændringer:
 1. Efter § 3 indsættes:
» § 3 A.
Såfremt en skattepligtig omfattet af  

 kildeskattelovens § 1, selskabsskattelovens § 1 eller fondsbeskatningslovens  

 § 1 indskyder midler i en udenlandsk fond eller trust, som er stiftet eller  

 oprettet i et land, hvor fonde eller truster beskattes væsentlig lavere end  

 efter danske regler, svarer indskyderen en afgift på 20 pct. af indskuddet.  

 Dette gælder dog kun den del af de årlige indskud, der overstiger 10.000 kr.
 Stk. 2. Skatteministeren kan meddele indskydere, der er  

 afgiftspligtige efter stk. 1, dispensation fra afgiften, såfremt indskyderen  

 godtgør, at midlerne i den udenlandske fond eller trust anvendes i  

 almenvelgørende eller på anden måde almennyttigt øjemed til fordel for en  

 større kreds af personer.
 Stk. 3. Indskud, der foretages af udenlandske selskaber og  

 foreninger m.v., som kontrolleres, jf. selskabsskattelovens § 32, stk. 1, af  

 en afgiftspligtig omfattet af stk. 1, anses for foretaget af den  

 afgiftspligtige.
 Stk. 4. Stk. 1-3 finder tilsvarende anvendelse på afgiftspligtige,  

 som bliver fuldt skattepligtige efter en af de i stk. 1 nævnte bestemmelser,  

 såfremt de tidligere har været omfattet af en af disse bestemmelser og inden  

 for de sidste 5 år forud for den fulde skattepligts genindtræden har  

 foretaget indskud i en udenlandsk fond eller trust som nævnt i stk. 1.  

 Indskud anses i disse tilfælde for foretaget ved den fulde skattepligts  

 genindtræden.
 Stk. 5. En udenlandsk fond eller trust anses tillige for beskattet  

 væsentlig lavere end efter danske regler, hvis der er indgået en aftale om  

 skattesats eller beskatningsgrundlag med skattemyndighederne i den stat,  

 hvori den er hjemmehørende, herunder efter bestemmelserne i en  

 dobbeltbeskatningsoverenskomst, eller hvis skattereglerne i den pågældende  

 stat er indrettet efter, hvor indskyderen er hjemmehørende.
Stk. 6. Indskudsafgiften forfalder til betaling, når indskuddet  

 foretages.
Indskyderen skal samtidig give meddelelse til Told- og  

 Skattestyrelsen om det afgiftspligtige indskud.
Indbetalingen anses for  

 rettidig, når den finder sted senest en måned efter forfaldsdagen.
Såfremt  

 der ikke indgives meddelelse efter 2. pkt., finder §§ 41-43 i lov om afgift  

 af dødsboer og gaver tilsvarende anvendelse.
Betales indskudsafgiften ikke  

 rettidigt, skal der betales 1,3 pct. i månedlig rente for hver påbegyndt  

 måned fra den 1. i den måned, i hvilken beløbet skal betales af  

 indskyderen.« 2. Efter § 11 indsættes:
» § 12. Selskabsskattelovens § 32, stk. 1-9, finder  

 tilsvarende anvendelse på fonde og foreninger omfattet af § 1.« § 7 I lov om skattemæssig opgørelse af varelagre m.v., jf. lovbekendtgørelse  

 nr. 918 af 2. december 1993, ophæves § 5.
§ 8 I lov nr. 312 af 17. maj 1995 om ændring af forskellige skattelove.  

 (International beskatning) § 11, stk. 5, ændres  

 »kildeskattelovens § 9, stk. 5« til: »kildeskattelovens § 9,  

 stk. 6«.
§ 9 I lov om kommunal indkomstskat, jf. lovbekendtgørelse nr. 803 af 6.  

 oktober 1995, som ændret ved lov nr. 1078 af 20. december 1995, foretages  

 følgende ændringer:
 1. I § 9, stk. 1, indsættes efter 1. pkt. som nyt punktum:
»Tilsvarende gælder for personer, der oppebærer anden indkomst  

 omfattet af lovens § 2 eller kulbrinteskattelovens § 21, stk. 2, forudsat at  

 personen vælger beskatning efter kildeskattelovens afsnit I A.« § 10 I lov om beskatning af fortjeneste ved afståelse af aktier m.v.  

 (aktieavancebeskatningsloven), jf. lovbekendtgørelse nr. 620 af 19. juli  

 1995, som ændret ved lov nr. 1072 af 20. december 1995, foretages følgende  

 ændringer:
 1. I § 6, stk. 5, indsættes efter 3. pkt. som nyt punktum:
»Er besidderen af aktierne undergivet beskatning efter ligningslovens  

 § 16 H i hele ejerperioden eller i mindst tre indkomstår, finder 1. pkt. ikke  

 anvendelse.« 2. I § 13, stk. 3, sidste pkt., ændres »§ 2« til:  

 »§§ 2-3«.
§ 11 I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 621 af 19. juli 1995, som  

 ændret ved lov nr. 1072 af 20. december 1995, foretages følgende ændringer:
 1. I § 11, stk. 1, udgår »§ 2 a«, og som nyt  

4. pkt. indsættes:
»Er ombyttede aktier omfattet af aktieavancebeskatningslovens § 2 a,  

 anses modtagne aktier i det modtagende selskab for omfattet af denne  

 bestemmelse i de for selskabsdeltageren følgende tre indkomstår efter  

 fusionsdatoen.« 2. § 15, stk. 6, affattes således:
»Stk. 6. Ligningsrådet kan tillade, at bestemmelserne i §§ 9  

 og 11 tilsvarende finder anvendelse ved fusion af selskaber eller foreninger,  

 der alle er hjemmehørende i udlandet, hvis selskaberne ikke beskattes efter  

 reglerne i stk. 3. Ligningsrådet kan fastsætte vilkår for tilladelsen.« 3. I § 15 a affattes stk. 2 således:
»Stk. 2. Ved spaltning forstås den transaktion, hvorved et  

 selskab overfører en del af eller samtlige sine aktiver og passiver til et  

 eller flere eksisterende eller nye selskaber ved i henhold til en pro  

 rata-regel at tildele sine selskabsdeltagere aktier eller anparter i det  

 eller de modtagende selskaber og eventuelt en kontant udligningssum på højst  

 10 pct. af disse værdipapirers pålydende værdi eller, når der ikke eksisterer  

 en pålydende værdi, deres bogførte værdi.« 4. I § 15 a indsættes efter stk. 2 som nyt stykke:
»Stk. 3. Ophører det indskydende selskab ikke ved en  

 spaltning, skal de aktiver og passiver, der overføres til det modtagende  

 selskab eller til hvert af de modtagende selskaber, udgøre en gren af en  

 virksomhed, jf. § 15 c, stk. 2.« 5. I § 15 b, stk. 1, ændres »Ophører et i udlandet  

 hjemmehørende selskab ved spaltning« til: »Spaltes et selskab  

 hjemmehørende i udlandet«.
 6. I § 15 b, stk. 1, ændres »§ 7, stk. 1, § 8 og §  

 10« til: »§ 8«.
 7. I § 15 b, stk. 1, indsættes efter 1. pkt. som nye  

 punktummer:
»§ 7, stk. 1, og § 10 finder endvidere tilsvarende anvendelse, hvis  

 det udenlandske selskab ophører ved spaltningen.
Ophører det udenlandske  

 selskab ikke ved spaltningen, indgår fortjeneste eller tab på de af det  

 indskydende selskabs aktiver og passiver, der som følge af spaltningen er  

 knyttet til et her hjemmehørende modtagende selskab eller et i udlandet  

 hjemmehørende modtagende selskabs faste driftssted eller faste ejendom her i  

 landet, ikke i det indskydende selskabs skattepligtige indkomst.« 8. I § 15 b, stk. 1, indsættes i 6. pkt., der bliver  

 8. pkt., efter »pengeinstitutter«: »kan«.
 9. I § 15 b, stk. 1, affattes 7. pkt., der bliver 9.  

 pkt., således:
»Ophører det indskydende selskab, beskattes fortjeneste og tab på  

 andre aktiver og passiver efter reglerne i selskabsskattelovens § 7.« 10. I § 15 b, stk. 2, ændres »Ophører et her i landet  

 hjemmehørende selskab ved spaltning« til: »Spaltes et selskab  

 hjemmehørende her i landet«.
 11. I § 15 b, stk. 2, ændres »§ 7, stk. 1, § 8 og §  

 10« til: »§ 8«.
 12. I § 15 b, stk. 2, indsættes efter 1. pkt. som nye  

 punktummer:
»§ 7, stk. 1, og § 10 finder endvidere tilsvarende anvendelse, hvis  

 selskabet ophører ved spaltningen.
Ophører selskabet ikke ved spaltningen,  

 indgår fortjeneste eller tab på de af det indskydende selskabs aktiver og  

 passiver, der som følge af spaltningen er knyttet til et her hjemmehørende  

 modtagende selskab eller et i udlandet hjemmehørende modtagende selskabs  

 faste driftssted eller faste ejendom her i landet, ikke i det indskydende  

 selskabs skattepligtige indkomst.« 13. I § 15 b, stk. 2, indsættes i 6. pkt., der  

 bliver 8. pkt., efter »pengeinstitutter«: »kan«.
 14. I § 15 b, stk. 2, affattes 7. pkt., der bliver  

 9. pkt., således:
»Ophører det indskydende selskab, beskattes fortjeneste eller tab på  

 andre aktiver og passiver efter reglerne i selskabsskattelovens § 5.« 15. I § 15 b, stk. 3, 1. pkt., ændres »Det  

 påhviler« til: »Ophører det indskydende selskab, påhviler  

 det«.
 16. I § 15 b, stk. 3, 2. pkt., ændres »De« til:  

 »Det eller de«.
 17. I § 15 b, stk. 3, 3. pkt., ændres »De modtagne  

 selskaber indtræder« til: »Ophører det indskydende selskab,  

 indtræder de modtagende selskaber«.
 18. I § 15 b affattes stk. 4 således:
»Stk. 4. Spaltes et selskab, og beskattes selskaberne efter  

 reglerne i stk. 1 eller 2, skal beskatningen af selskabsdeltagerne i det  

 indskydende selskab ske efter reglerne i 2.-14. pkt.
I det omfang aktierne i  

 det indskydende selskab vederlægges med andet end aktier i de modtagende  

 selskaber, anses aktierne for afhændet til tredjemand til kursen på  

 spaltningsdatoen. § 9, stk. 2 og 3, finder tilsvarende anvendelse.
Ophører  

 det indskydende selskab ikke ved spaltningen, anses vederlag med andet end  

 aktier eller anparter i det eller de modtagende selskaber som udbytte.  

 Bortset fra de afståede aktier anses aktierne i det indskydende selskab for  

 ombyttet med aktier i de modtagende selskaber efter forholdet mellem  

 kursværdien af aktierne i hvert enkelt af de modtagende selskaber og den  

 samlede kursværdi af aktierne i de modtagende selskaber på spaltningsdatoen.  

 Ophører det indskydende selskab, finder § 11 tilsvarende anvendelse på  

 aktierne i hvert af de modtagende selskaber.
Ophører det indskydende selskab  

 ikke ved spaltningen, anses dets deltagere for at have anskaffet aktierne i  

 det eller de modtagende selskaber på samme tidspunkt som aktierne i det  

 indskydende selskab.
Anskaffelsessummen inden spaltningen for aktierne i det  

 indskydende selskab fordeles som anskaffelsessum for aktierne i det  

 indskydende selskab efter spaltningen og det eller de modtagende selskaber  

 efter forholdet mellem kursværdien af aktierne i det indskydende selskab og  

 hvert enkelt af de modtagende selskaber og den samlede kursværdi af aktierne  

 i det indskydende selskab og det eller de modtagende selskaber på  

 spaltningsdatoen.
Er aktierne i det indskydende selskab anskaffet som led i  

 selskabsdeltagerens næringsvej, anses aktierne i det eller de modtagende  

 selskaber også for anskaffet som led heri.
Er aktierne i det indskydende  

 selskab omfattet af aktieavancebeskatningslovens § 2 a, anses aktierne i det  

 eller de modtagende selskaber for omfattet af denne bestemmelse i de for  

 selskabsdeltageren følgende tre indkomstår efter spaltningsdatoen.
Er  

 aktierne i det indskydende selskab omfattet af aktieavancebeskatningslovens §  

 2 b eller § 2 c, anses aktierne i det eller de modtagende selskaber også for  

 omfattet af disse bestemmelser.
Har aktierne i det indskydende selskab ikke  

 samme skattemæssige status, eller er de anskaffet på forskellige tidspunkter,  

 foretages en forholdsmæssig fordeling for aktierne i det eller de modtagende  

 selskaber.
De forholdsmæssige andele beregnes efter kursværdien af aktierne i  

 det indskydende selskab på spaltningsdatoen.
Er de modtagne aktier forbundet  

 med forskellige rettigheder, foretages beregningen særskilt for hver art af  

 de modtagne aktier.« 19. § 15 b, stk. 5, affattes således:
»Stk. 5. Ligningsrådet kan tillade, at bestemmelserne i stk.  

 4, 2.-14. pkt., tilsvarende finder anvendelse, når et selskab hjemmehørende i  

 udlandet spaltes og selskaberne ikke beskattes efter reglerne i stk. 1.  

 Ligningsrådet kan fastsætte vilkår for tilladelsen.« § 12 Stk. 1. Loven træder i kraft dagen efter bekendtgørelsen i  

 Lovtidende.
 Stk. 2. Loven har virkning fra og med indkomståret 1996, jf. dog  

 stk. 3-15. Er indkomståret 1996 påbegyndt før den 6. december 1995, har loven  

 dog først virkning fra og med indkomståret 1997, jf. dog stk. 3-15.
 Stk. 3. § 1, nr. 1, 2, 10 og 11, og § 3, nr. 2 og 3, har virkning  

 fra og med indkomståret 1995. Er dette påbegyndt inden den 2. november 1994,  

 har bestemmelserne først virkning fra og med indkomståret 1996.
 Stk. 4. § 1, nr. 3, og § 8 har virkning fra og med den 6. april  

 1995.
 Stk. 5. § 3, nr. 4, og § 4 har virkning fra og med indkomståret  

 1995.
 Stk. 6. § 9 har virkning fra og med indkomståret 1992.
 Stk. 7. Selskabsskattelovens § 31, stk. 1, som ændret ved denne  

 lovs § 1, nr. 9, finder anvendelse i forhold til anmodninger om  

 sambeskatning, hvor samtlige aktier i datterselskabet ikke var erhvervet  

 inden den 6. december 1995.
 Stk. 8. For selskaber m.v., som den 2. november 1994 opfyldte  

 betingelserne i selskabsskattelovens § 32, har bestemmelserne i § 32, stk. 1  

 og 2, som ændret henholdsvis indsat ved § 1, nr. 12 og 13, først virkning fra  

 og med indkomståret 1998. Var indkomståret 1995 for et selskab eller en  

 forening påbegyndt før den 2. november 1994, har bestemmelsen i  

 selskabsskattelovens § 32, stk. 1 og 2, som ændret henholdsvis indsat ved §  

 1, nr. 12 og 13, dog først virkning fra og med indkomståret 1999.
 Stk. 9. Ligningslovens § 5 G som indsat ved § 2, nr. 2, har  

 virkning fra og med den 1. januar 1996.
 Stk. 10. Ligningslovens § 5 H som indsat ved § 2, nr. 2, har  

 virkning for faste driftssteder og faste ejendomme, der erhverves fra og med  

 den 6. december 1995.
Stk. 11. For skattepligtige, som den 6. december 1995 opfyldte  

 betingelserne i ligningslovens § 16 H som indsat ved § 2, nr. 3, har  

 bestemmelserne i ligningslovens § 16 H som indsat ved § 2, nr. 3, og  

 personskattelovens § 4, stk. 1, nr. 5, som ændret ved § 5, nr. 2, og § 4 a,  

 stk. 1, nr. 8, som indsat ved § 5, nr. 7, først virkning fra og med  

 indkomståret 1998. Er indkomståret 1996 påbegyndt før den 6. december 1995,  

 har bestemmelserne dog først virkning fra og med indkomståret 1999.  

 Virkningstidspunktet efter 1. og 2. pkt. gælder tilsvarende for fonde m.v.,  

 som den 6. december 1995 opfyldte betingelserne i fondsbeskatningslovens § 12  

 som indsat ved § 6, nr. 2. Bestemmelserne i 1.-3. pkt. gælder også  

 aktionærer, der i forbindelse med en fusion eller spaltning beskattes efter  

 reglerne i fusionsskatteloven, når de som aktionærer i det indskydende  

 selskab er omfattet af 1. eller 2. pkt.
Tilsvarende gælder dødsboer efter  

 aktionærer omfattet af 1. eller 2. pkt. samt arvinger, ægtefælle eller  

 legatarer, der indtræder i afdødes eller længstlevendes skattemæssige  

 stilling med hensyn til de udlagte aktiver.
 Stk. 12. Ligningslovens § 33 D som affattet ved § 2, nr. 8, 9 og  

 10, og § 33 E som affattet ved § 2, nr. 11, finder anvendelse på underskud  

 for indkomstår, der påbegyndes efter den 6. december 1995.
 Stk. 13. Beslutning om ophør af sambeskatning, jf.  

 selskabsskattelovens § 31, der er meddelt ved indgivelse af selvangivelse den  

 6. december 1995 eller senere, kan omgøres, hvis anmodning herom er indgivet  

 inden den 1. september 1996.
 Stk. 14. Ligningslovens § 33 H som indsat ved § 2, nr. 14, har  

 virkning fra og med indkomståret 1996. Hvis der ses bort fra underskud efter  

 bestemmelsen i ligningslovens § 33 H som indsat ved § 2, nr. 14, kan lempelse  

 efter § 4 i lov nr. 486 af 30. juni 1993 om ændring af lov om  

 indkomstbeskatning af aktieselskaber m.v. (selskabsskatteloven) og lov om  

 beskatning af fonde og visse foreninger (fondsbeskatningsloven). (Ophævelse  

 af udlandslempelsen) ikke overstige den lempelse, som kunne opnås uden  

 anvendelse af ligningslovens § 33 H.
 Stk. 15. Fondsbeskatningslovens § 3 A som indsat ved § 6, nr. 1,  

 har virkning for personer, selskaber og fonde, der foretager indskud i en  

 udenlandsk fond eller trust den 6. december 1995 eller senere.
Ændringsforslag Af skatteministeren:
 Til § 1 1) I indledningen ændres »som senest ændret ved § 4 i  

 lov nr. 312 af 24. april 1996« til: »som senest ændret ved lov nr.  

 399 af 22. maj 1996 og lov nr. 401 af 22. maj 1996«.
 2) I nr. 6 tilføjes:
»Stk. 6-9 bliver herefter stk. 7-10.« 3) Efter nr. 6 indsættes som nye numre:
 »01. I § 13, stk. 6, der bliver stk. 7, ændres  

 »stk. 7 og 8« til: »stk. 8 og 9«.
 02. I § 13, stk. 7, der bliver stk. 8, ændres »stk.  

 6« til: »stk. 7«.
03. I § 13, stk. 8, der bliver stk. 9, ændres »stk.  

 7« til: »stk. 8« og »stk. 6« til: »stk.  

 7«.' Til § 2 4) I indledningen ændres »som senest ændret ved lov  

 nr. 311 af 24. april 1996« til: »som senest ændret ved lov nr. 399  

 af 22. maj 1996 og lov nr. 401 af 22. maj 1996«.
 5) Efter nr. 2 indsættes som nyt nummer:
 »01. § 16 A, stk. 6-8, affattes således:
 »Stk. 6. Den skattefri del af udlodningerne efter stk. 5  

 opgøres som forskellen mellem på den ene side udlodningerne og på den anden  

 side den del af udlodningerne, som hidrører fra investeringsforeningens  

 nettoindtægter som nævnt i § 16 C, stk. 3, nr. 1-9, nedsat efter § 16 C, stk.  

 4, 1. og 2. pkt., stk. 5, nr. 1 og 2, og stk. 6, jf. stk. 4, 1. og 2. pkt.
 Stk. 7. Uanset stk. 6 kan den skattefri del af udlodningerne efter  

 stk. 5 ikke overstige den del af udlodningerne, som hidrører fra  

 investeringsforeningens nettogevinster som nævnt i § 16 C, stk. 3, nr. 10,  

 nedsat efter § 16 C, stk. 5, nr. 3.
Stk. 8. Uanset stk. 1 skal beløb, der udloddes i forbindelse med  

 en kapitalnedsættelse i anpartsselskaber med en anpartskapital, der ikke  

 overstiger nominelt 225.000 kr., ikke medregnes ved opgørelsen af den  

 skattepligtige indkomst, hvis anpartskapitalen i selskabet er forhøjet ved  

 kontant indskud, apportindskud eller konverting af gæld i perioden fra og med  

 den 6. december 1991 til og med den 31. maj 1996 eller selskabet er stiftet i  

 denne periode. 1. pkt. finder ikke anvendelse, hvis anparterne i selskabet er  

 erhvervet som led i den skattepligtiges næringsvej, jf.  

 aktieavancebeskatningslovens § 3, hvis kapitalnedsættelsen medfører, at  

 anpartshavernes indflydelse i selskabet forrykkes, eller hvis det udloddede  

 beløb helt eller delvis er fritaget for beskatning efter stk. 1, jf. stk. 2.  

 1. pkt. finder endvidere kun anvendelse på den del af det udloddede beløb,  

 der ikke overstiger den nominelle værdi af de annullerede  

 anparter.«» Til § 3 6) I indledningen indsættes efter »lovbekendtgørelse  

 nr. 519 af 22. juni 1995,»: »som senest ændret ved lov nr. 398 af  

 22. maj 1996 og lov nr. 401 af 22. maj 1996,».
 7) Efter nr. 3 indsættes som nyt nummer:
»01. I § 65, stk. 6, ændres »ligningslovens § 16  

 A, stk. 4 og 6« til: »ligningslovens § 16 A, stk. 4 og 8«.' Til § 5 8) I indledningen ændres »som senest ændret ved § 2 i  

 lov nr. 228 af 27. marts 1996« til: »som senest ændret ved lov nr.  

 399 af 22. maj 1996«.
 9) I den under nr. 2 foreslåede ændring af § 4, stk. 1,  

 nr. 5, ændres »og 7« til: »og 6« og », 7 og  

 8« til: », 6 og 7«.
 10) I den under nr. 3 foreslåede ændring af § 4 a, stk.  

 1, nr. 1, ændres »jf. nr. 6,» til: »jf. nr. 5,».
 11) I den under nr. 4 foreslåede ændring af § 4 a, stk.  

 1, nr. 2, ændres »jf. nr. 7,» til: »jf. nr. 6,».
 12) I nr. 5 ændres »I § 4 a, stk. 1, nr.  

 6,» til: »I § 4 a, stk. 1, nr. 5,».
 13) I nr. 6 ændres »I § 4 a, stk. 1, nr.  

 7,» til: »I § 4 a, stk. 1, nr. 6,».
 14) I nr. 7 ændres »I § 4 a, stk. 1, indsættes  

 efter nr. 7 som nyt nummer: »8)» til: »I § 4 a, stk. 1,  

 indsættes efter nr. 6 som nyt nummer: »7)».
 15) I den under nr. 8 foreslåede ændring af § 4 a, stk.  

 2, 1. pkt., ændres », nr. 1-7,» til: », nr. 1-6,».
Til § 10 16) I indledningen ændres »som ændret ved lov nr. 1072 af 20.  

 december 1995« til: »som senest ændret ved lov nr. 401 af 22. maj  

 1996«.
 17) Efter nr. 1 indsættes som nyt nummer:
»01. I § 6, stk. 9, ændres »ligningslovens § 16  

 A, stk. 6« til: »ligningslovens § 16 A, stk. 8«.' 18) Efter nr. 1 indsættes som nyt nummer:
 »02. I § 13, stk. 3, udgår 4. pkt., og 5.  

 pkt., der bliver 4. pkt., affattes således:
»Fusionsskattelovens §§ 9-11 finder tilsvarende anvendelse«.' Bemærkninger Til nr. 1-3 og 8-15 Ændringerne er konsekvensrettelser som følge af  

 vedtagelsen af lov nr. 399 af 22. maj 1996 om ændring af forskellige  

 skattelove. (Beskatning af investeringsforeninger og deres medlemmer,  

 afgrænsning af »tomme« selskaber, underskudsbegrænsning ved  

 skattefri fusion m.v.).
 Til nr. 4-7, 16 og 17 Der er tale om rent tekniske ændringer, som alene  

 har til formål at korrigere for den utilsigtede rækkefølge af stykkerne i  

 ligningslovens § 16 A, som er opstået ved vedtagelsen af lov nr. 399 af 22.  

 maj 1996 om ændring af forskellige skattelove. (Beskatning af  

 investeringsforeninger og deres medlemmer, afgrænsning af »tomme«  

 selskaber, underskudsbegrænsning ved skattefri fusion m.v.) og lov nr. 401 af  

 22. maj 1996 om ændring af selskabsskatteloven, ligningsloven,  

 aktieavancebeskatningsloven og kildeskatteloven. (Acontoskatteordning for  

 anpartsselskaber og udlodning ved kapitalnedsættelse i anpartsselskaber). Der  

 er således ikke foretaget indholdsmæssige ændringer.
 Til nr. 18 Ændringen er af redaktionel karakter.
