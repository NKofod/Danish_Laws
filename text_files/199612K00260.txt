Nr LSF 260 Forslag til Lov om ændring af lov om konkurrenceforhold og samtrafik i  

 telesektoren(Beregning af samtrafikpriser m.v.) Fremsat af forskningsministeren (Jytte Hilden) den 7. maj 1997 Vedtaget ved tredjebehandling den 29. maj 1997 Lov nr. 391 af 10/06/1997 § 1 I lov nr. 467 af 12. juni 1996 om konkurrenceforhold og samtrafik i  

 telesektoren foretages følgende ændringer:
 1. § 1, stk. 2, affattes således:
»Stk. 2. Denne lov finder anvendelse på aftaler om samtrafik  

 mellem telenet eller teletjenester samt aftaler om leje af  

 infrastrukturkapacitet.
Forskningsministeren fastsætter nærmere regler om,  

 hvem der kan kræve, at der indgås aftale om koblet samtrafik, jf. stk. 3, nr.  

 1.« 2. § 1, stk. 3, affattes således:
 »Stk. 3. Ved samtrafik forstås i denne lov:
 1) Fysisk og logisk sammenkobling af telenet med henblik på at give  

 slutbrugere hos en udbyder mulighed for at kommunikere med andre slutbrugere  

 hos den samme udbyder eller med slutbrugere hos en anden udbyder eller med  

 henblik på at give slutbrugere adgang til teletjenester, der udbydes af en  

 anden udbyder (koblet samtrafik).
2) Leje af infrastrukturkapacitet, herunder leje af faste kredsløb og  

 adgang på særlige vilkår.« 3. I § 1 indsættes efter stk. 3 som nyt stykke:
»Stk. 4. Virksomheder inden for jernbanedrift,  

 forsyningsvirksomheder inden for gas, vand, varme og elektricitet samt  

 kommuner og kommunale fællesskaber og offentlige institutioner i øvrigt, der  

 udbyder offentlige telenet eller teletjenester, er omfattet af denne lov, for  

 så vidt angår det offentlige udbud af telenet eller teletjenester.« Stk. 4 bliver herefter stk. 5.
 4. § 2 affattes således:
 »§ 2. Udbydere af offentlige telenet eller teletjenester har  

 ret og pligt til at forhandle aftaler om koblet samtrafik, jf. § 1, stk. 3,  

 nr. 1, med hinanden med henblik på at sikre gensidig adgang til deres telenet  

 eller teletjenester.
 Stk. 2. Udbydere af offentlige telenet eller teletjenester, der  

 har en stærk markedsposition, skal imødekomme alle rimelige anmodninger om  

 indgåelse eller ændring af aftaler om koblet samtrafik, jf. § 1, stk. 3, nr.  

 1, inden for følgende områder:
 1) Telefoninet og basale telefonitjenester.
 2) Datakommunikationsnet og basale datakommunikationstjenester.
 3) Mobilkommunikationsnet og basale mobilkommunikationstjenester.
 4) Øvrig kabel- eller radiobaseret teleinfrastruktur, dog ikke  

 satellitkommunikation.
 Stk. 3. Udbydere af offentlige telenet eller teletjenester, der  

 har en stærk markedsposition, skal imødekomme alle rimelige anmodninger om  

 leje af infrastrukturkapacitet i telefoninet, datakommunikationsnet og øvrig  

 kabelbaseret infrastruktur, uafhængigt af hvilke tjenester den lejede  

 infrastrukturkapacitet anvendes til.
 Stk. 4. Udbydere af offentlige telenet eller teletjenester  

 formodes at have en stærk markedsposition, hvis de har en markedsandel på  

 mere end 25 pct. af en telekommunikationsaktivitet i de geografiske områder,  

 hvori de udbyder telenet eller teletjenester.
Stk. 5. Telestyrelsen kan uanset bestemmelsen i stk. 4 træffe  

 beslutning om, at udbydere af offentlige telenet eller teletjenester med en  

 markedsandel på 25 pct. eller mindre skal betragtes som udbydere med en stærk  

 markedsposition, og at udbydere af offentlige telenet eller teletjenester med  

 en markedsandel på mere end 25 pct. ikke skal betragtes som udbydere med en  

 stærk markedsposition.
Ved beslutninger af denne art skal Telestyrelsen tage  

 udbyderens mulighed for at øve indflydelse på markedsvilkårene, udbyderens  

 omsætning i forhold til størrelsen af markedet, udbyderens kontrol over  

 adgangen til slutbrugere, udbyderens adgang til finansielle ressourcer og  

 udbyderens erfaring med hensyn til udbud af telekommunikationsydelser i  

 betragtning.
 Stk. 6. Forskningsministeren fastsætter nærmere regler om  

 afgrænsningen af de i stk. 2 og 3 nævnte områder, herunder regler for, på  

 hvilke vilkår og niveauer der som minimum skal gives adgang til samtrafik,  

 samt om afgrænsningen af det eller de relevante markeder i forbindelse med  

 fastlæggelse af en udbyders markedsandel.
 Stk. 7. Telestyrelsen kan træffe beslutning om, at udbydere af  

 offentlige telenet eller teletjenester, der kontrollerer den eneste  

 eksisterende adgang til en eller flere slutbrugere, der er tildelt et eller  

 flere selvstændige abonnentnumre i den danske nummerplan, og som udnytter  

 dette til at nægte andre tjenesteudbydere adgang til slutbrugerne, er  

 forpligtet til at imødekomme alle rimelige anmodninger om indgåelse af  

 aftaler om koblet samtrafik, jf. § 1, stk. 3, nr. 1, på samme vilkår som  

 udbydere med en stærk markedsposition.
 Stk. 8. Forskningsministeren kan fastsætte nærmere regler om  

 samtrafikaftaler, der vedrører § 1, stk. 3, nr. 1, om adgang til numre med  

 særlige takseringsforhold, kortnumre og nummeroplysningstjenester.
Stk. 9. Aftaler om samtrafik efter stk. 2 og 3 skal give adgang  

 til samtrafik på objektive, gennemsigtige og ikkediskriminerende vilkår.  

 Udbydere af offentlige telenet eller teletjenester, der har en stærk  

 markedsposition, skal efter anmodning stille alle nødvendige oplysninger og  

 specifikationer til rådighed for udbydere, der overvejer indgåelse af en  

 samtrafikaftale.
Oplysningerne skal omfatte ændringer, der er planlagt  

 gennemført i løbet af 6 måneder, medmindre Telestyrelsen godkender, at disse  

 oplysninger kan tilbageholdes.« 5. Efter § 2 indsættes:
» § 2 a.
Udbydere af offentlige telenet eller teletjenester,  

 der har en stærk markedsposition på det samlede marked for fastnet- og  

 mobilkommunikation, på markedet for lejede kredsløb eller på fastnetmarkedet,  

 skal give adgang til samtrafik til priser, der er baseret på de langsigtede  

 differensomkostningers metode (LRAIC-metoden), med et tillæg af en rimelig  

 fortjeneste.
 Stk. 2. Udbydere af offentlige telenet eller teletjenester, der  

 har en stærk markedsposition på det samlede marked for fastnet- og  

 mobilkommunikation, på markedet for lejede kredsløb eller på fastnetmarkedet,  

 skal efter anmodning fra Telestyrelsen eller den, der anmoder om indgåelse af  

 en aftale om samtrafik, dokumentere, at de samtrafikpriser, der forlanges i  

 forbindelse med koblet samtrafik og for leje af faste kredsløb, er beregnet  

 efter reglerne i denne lov.
 Stk. 3. Telestyrelsen kan nedsætte de efter stk. 1 beregnede  

 samtrafikpriser, hvis der kan fremlægges dokumentation for, at prisniveauet  

 for tilsvarende samtrafikydelser i tilsvarende danske eller udenlandske  

 samtrafikaftaler er lavere end de efter stk. 1 beregnede samtrafikpriser.
 Stk. 4. Forskningsministeren fastsætter nærmere regler om  

 fastsættelse og beregning af samtrafikpriser, herunder regler om anvendelsen  

 af den i stk. 1 nævnte LRAIC-metode til brug ved beregning af priserne ved  

 leje af infrastrukturkapacitet.
§ 2 b.
Udbydere af offentlige telenet eller teletjenester, der har  

 en stærk markedsposition på det samlede marked for fastnet- og  

 mobilkommunikation, på markedet for lejede kredsløb eller på fastnetmarkedet,  

 skal udarbejde og offentliggøre standardtilbud på samtrafik.
Samtidig med  

 offentliggørelsen indsendes standardtilbudene til Telestyrelsen.
Stk. 2. Forskningsministeren fastsætter nærmere regler om, hvilke  

 standardtilbud der skal udarbejdes, og inden for hvilke tidsrammer dette skal  

 ske.« 6. I § 3, stk. 1-3 og 5, der bliver stk. 6, ændres  

 »§ 2, stk. 2,» til: »§ 2, stk. 2 og 3,».
 7. I § 3 indsættes efter stk. 4 som nyt stykke:
»Stk. 5. I forbindelse med indgåelse af aftaler om samtrafik  

 aftaler parterne vilkårene for afbrydelse af samtrafikken i tilfælde af  

 manglende betaling eller lignende misligholdelser af aftalen.« Stk. 5 bliver herefter stk. 6.
 8. I § 4, stk. 1-3, ændres »§ 2, stk. 2,» til:  

 »§ 2, stk. 2 og 3,».
 9. I § 4 indsættes som stk. 5:
»Stk. 5. Lov om offentlighed i forvaltningen gælder ikke i  

 forbindelse med mægling vedrørende aftaler om samtrafik, jf. § 6, eller  

 afgørelser eller fastsættelse af vilkår for samtrafik, jf. § 7.« 10. § 5 affattes således:
 » § 5. Telestyrelsen fører tilsyn med aftaler om samtrafik og  

 kontrollerer i den forbindelse, at aftaler og standardtilbud, som er indsendt  

 til styrelsen, er i overensstemmelse med reglerne i § 2, stk. 9, § 2 a og § 2  

 b.
 Stk. 2. I forbindelse med Telestyrelsens tilsyn med aftaler om  

 samtrafik og Telestyrelsens fastsættelse af vilkår for samtrafik efter § 7,  

 stk. 1 og 3, indhenter Telestyrelsen en udtalelse fra Konkurrencerådet om,  

 hvorvidt vilkår, der indgår i de pågældende aftaler om samtrafik, udgør en  

 overtrædelse af konkurrenceloven.
Stk. 3. Konkurrencerådet afgiver udtalelse som nævnt i stk. 2  

 senest 14 dage efter anmodning herom.
Udtalelsen er bindende for  

 Telestyrelsen og indgår i Telestyrelsens afgørelse efter stk. 4 eller efter §  

 7, stk. 1 og 3.
 Stk. 4. Resultatet af Telestyrelsens kontrol meddeles  

 aftaleparterne og de udbydere, der har udarbejdet standardtilbud.  

 Telestyrelsen kan kræve, at der foretages ændringer i indgåede aftaler om  

 samtrafik eller i standardtilbud, hvis disse ikke overholder lovens krav.
Stk. 5. Telestyrelsen offentliggør årligt en rapport om, hvorvidt  

 reglerne er blevet overholdt.« 11. I § 6, stk. 1, ændres »§ 2, stk. 2,» til:  

 »§ 2, stk. 2 og 3,».
 12. I § 7 indsættes som stk. 4:
»Stk. 4. Hvis en udbyder af offentlige telenet eller teletjenester,  

 der har en stærk markedsposition, ikke kan fremlægge tilstrækkelig  

 dokumentation til fastsættelse af priserne efter reglerne i § 2 a, kan  

 Telestyrelsen i forbindelse med fastsættelse af vilkår for samtrafik, jf.  

 stk. 1 og 3, skønsmæssigt fastsætte samtrafikpriserne.
Den skønsmæssige  

 fastsættelse af samtrafikpriserne kan blandt andet ske med udgangspunkt i den  

 fremlagte ufuldstændige dokumentation og i prisniveauet for tilsvarende  

 samtrafikydelser i danske eller udenlandske samtrafikaftaler.« 13. Efter § 7 indsættes:
» § 7 a.
En udbyder af offentlige telenet eller teletjenester,  

 der i forbindelse med en aftale om samtrafik, der vedrører § 1, stk. 3, nr.  

 1, med en udbyder fra et andet EU-land finder anledning til at klage, kan  

 indbringe klagen for tilsynsmyndigheden i den anden parts hjemland.
 Stk. 2. Hvis en klage i forbindelse med en aftale om samtrafik fra  

 en udbyder af offentlige telenet eller teletjenester, der er hjemmehørende i  

 et andet EU-land, indbringes for Telestyrelsen, skal Telestyrelsen behandle  

 klagen efter §§ 6 og 7.
Stk. 3. Hvis der i forbindelse med en aftale om samtrafik mellem  

 en udbyder af offentlige telenet eller teletjenester, der er hjemmehørende  

 her i landet, og en udbyder, der er hjemmehørende i et andet EU-land,  

 indbringes klager fra begge parter, skal Telestyrelsen, hvis en af parterne  

 anmoder herom, koordinere sin indsats med den nationale tilsynsmyndighed i  

 det andet EU-land inden 6 måneder efter modtagelsen af anmodningen for at  

 finde en løsning.
Løsningen på konflikten skal sikre en rimelig balance  

 mellem parternes legitime interesser og være i overensstemmelse med  

 samtrafikreglerne i Danmark og i det andet EU-land.
§ 7 b.
En bruger, der ønsker at klage over, at den pågældende har  

 lidt eller vil kunne lide skade, fordi bestemmelserne i denne lov i  

 forbindelse med leje af grænseoverskridende infrastrukturkapacitet er  

 overtrådt, kan indbringe klagen for Telestyrelsen.
 Stk. 2. Hvis der ikke ved inddragelse af Telestyrelsen opnås  

 enighed, kan brugeren skriftligt underrette Telestyrelsen og  

 Europa-Kommissionen.
Stk. 3. Hvis Telestyrelsen eller Europa-Kommissionen efter at have  

 modtaget den i stk. 2 nævnte underretning finder, at sagen bør undersøges  

 nærmere, kan de forelægge den for formanden for Udvalget vedrørende  

 Tilrådighedsstillelse af Åbne Net (ONP-udvalget).« 14. § 9 affattes således:
 » § 9. Telestyrelsen kan i en sag om aftale om samtrafik  

 udstede påbud og pålægge en eller flere af parterne dagbøder med henblik på  

 overholdelse af bestemmelserne i §§ 2-5, 7, 16 og 17. Der er udpantningsret  

 for beløbene.
Stk. 2. Telestyrelsens bemyndigelse til at udstede påbud og  

 pålægge dagbøder gælder ikke for udbydere af offentlige telenet eller  

 teletjenester, der er hjemmehørende i et andet EU-land, jf. § 7 a.« 15. § 10 affattes således:
 » § 10. Forskningsministeren kan ikke, ud over hvad der følger  

 af bestemmelserne i lov om Telestyrelsen, give Telestyrelsen tjenestebefaling  

 om styrelsens varetagelse af myndighedsopgaver vedrørende konkrete sager, om  

 behandling og afgørelse af enkeltsager, om Telestyrelsens udstedelse af  

 administrative forskrifter på områder, hvor styrelsen er bemyndiget hertil,  

 eller om Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i medfør  

 heraf.
Stk. 2. Forskningsministeren kan ikke dispensere fra forskrifter  

 udstedt af ministeren i medfør af denne lov.« 16. § 12, stk. 3, affattes således:
»Stk. 3. Staten afholder alle udgifter i forbindelse med  

 nævnets virksomhed, jf. dog stk. 1, nr. 1. Statens udgifter dækkes af den  

 nummerafgift, der opkræves i medfør af lov om tildeling og anvendelse af  

 nummerressourcer m.v.« 17. I § 14 indsættes som stk. 3:
»Stk. 3. Uanset stk. 1 skal klager over de dele af Telestyrelsens  

 afgørelser, der træffes på grundlag af § 5, stk. 2 og 3, indbringes for  

 Konkurrenceankenævnet.
Konkurrencelovens § 17, stk. 3, og § 18, stk. 2-4,  

 samt administrative forskrifter udstedt i medfør heraf finder tilsvarende  

 anvendelse på klager til Konkurrenceankenævnet efter denne lov.« 18. § 15 affattes således:
 » § 15. Teleklagenævnet kan i forbindelse med afgørelser i  

 sager indbragt for nævnet om aftaler om samtrafik udstede påbud og pålægge en  

 eller flere af parterne dagbøder med henblik på overholdelse af  

 bestemmelserne i §§ 2-5, 7, 16 og 17. Der er udpantningsret for beløbene.
Stk. 2. Teleklagenævnets bemyndigelse til at udstede påbud og  

 pålægge dagbøder gælder ikke for udbydere af offentlige telenet eller  

 teletjenester, der er hjemmehørende i et andet EU-land, jf. § 7 a.« 19. I § 16, stk. 1, indsættes efter  

 »markedsposition«: », samt med henblik på indberetninger til  

 Europa-Kommissionen og udarbejdelse af telemarkedsstatistik.« 20. I § 17, stk. 1, ændres »§ 2, stk. 2,» til:  

 »§ 2, stk. 2 og 3,».
 21. I § 17 indsættes efter stk. 1 som nyt stykke:
»Stk. 2. De i § 1, stk. 4, nævnte virksomheder, kommuner,  

 kommunale fællesskaber og offentlige institutioner i øvrigt skal gennemføre  

 en regnskabsmæssig adskillelse af udbudet af telenet eller  

 teletjenester.« Stk. 2 og 3 bliver herefter stk. 3 og 4.
 22. § 17, stk. 2, der bliver stk. 3, affattes således:
 »Stk. 3. Forskningsministeren kan fastsætte nærmere regler  

 om:
 1) Fra hvilket tidspunkt den regnskabsmæssige adskillelse skal være  

 gennemført.
 2) Indsendelse af regnskaberne til Telestyrelsen.
 3) Regnskabernes udformning og indhold, herunder hvilke regnskabsområder  

 der skal aflægges særskilt regnskab for bl.a. med henblik på at sikre  

 effektiv konkurrence og gennemsigtighed i forbindelse med samtrafik.
4) Samarbejdsprocedurer mellem Telestyrelsen og Konkurrencerådet  

 vedrørende tilsynet med regler som nævnt i nr. 1-3, herunder regler svarende  

 til § 5, stk. 2 og 3, eller regler om overførsel af dele af tilsynet til  

 Konkurrencerådet.
Regler herom fastsættes efter drøftelse med  

 erhvervsministeren.« 23. § 18 affattes således:
» § 18. Med bøde straffes den, der overtræder 1) § 2, stk. 2, § 2, stk. 8, § 4, stk. 1, 2) vilkår for samtrafik fastsat i medfør af § 7, stk. 1 og 3, 3) forskrifter udstedt i medfør af § 17, stk. 3.
 Stk. 2. I regler, der udstedes i medfør af § 3, kan der fastsættes  

 straf af bøde.
Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 2 Stk. 1. Loven træder i kraft den 1. juli 1997. § 12, stk. 3, i lov  

 om konkurrenceforhold og samtrafik i telesektoren som affattet ved denne lovs  

 § 1, nr. 16, træder dog først i kraft den 1. januar 1998.
 Stk. 2. Forskningsministeren fastsætter tidspunktet for  

 ikrafttrædelsen af § 2 a i lov om konkurrenceforhold og samtrafik i  

 telesektoren som affattet ved denne lovs § 1, nr. 5, dog senest den 1. januar  

 1999. Indtil ikrafttrædelsen af § 2 a i nævnte lov skal udbydere af  

 offentlige telenet eller teletjenester, der har en stærk markedsposition på  

 det samlede marked for fastnet- og mobilkommunikation, på markedet for lejede  

 kredsløb eller på fastnetmarkedet, ved indgåelse af aftaler om samtrafik  

 efter § 2, stk. 2 og 3, i lov om konkurrenceforhold og samtrafik i  

 telesektoren som affattet ved denne lovs § 1, nr. 4, give adgang til  

 samtrafik til priser, der beregnes efter stk. 3-9 og forskrifter udstedt i  

 medfør af stk. 10.
 Stk. 3. I forbindelse med aftaler om koblet samtrafik kan den  

 samlede pris for en samtrafikydelse maksimalt udgøre summen af følgende  

 beløb:
 1) De ekstra driftsomkostninger ved at gennemføre samtrafikken.
 2) En forholdsmæssig andel af afskrivninger og forrentning af de nye  

 investeringer, der er nødvendige for at gennemføre samtrafikken.
 3) En forholdsmæssig andel af afskrivninger og forrentning af de øvrige  

 investeringer på den del af nettet, der anvendes til at gennemføre  

 samtrafikken.
4) En forholdsmæssig andel af en andel af de driftsomkostninger, der er  

 snævert forbundet med frembringelsen af samtrafikydelsen.
Andelen af de  

 driftsomkostninger, hvoraf en forholdsmæssig andel kan indgå i  

 samtrafikprisen, fastsættes med udgangspunkt i markedsandelen på det  

 relevante marked.
 5) En rimelig fortjeneste.
 Stk. 4. Omkostninger ved abonnentledningsnettet kan ikke indregnes  

 ved fastsættelsen af samtrafikpriser for koblet samtrafik.
 Stk. 5. Nye investeringer, der er nødvendige for at gennemføre  

 samtrafikken, og som udelukkende kommer den, der anmoder om samtrafik, til  

 gode, betales fuldt ud af den pågældende ved etableringen af samtrafikken.
 Stk. 6. Ved den i stk. 3, nr. 2-4, anførte forholdsmæssige andel  

 forstås samtrafikkens procentvise andel af den samlede trafik i den del af  

 nettet, der anvendes til at gennemføre samtrafikken.
 Stk. 7. Udbydere, der har en stærk markedsposition på det samlede  

 marked for fastnet- og mobilkommunikation, på markedet for lejede kredsløb  

 eller på fastnetmarkedet, skal efter anmodning fra Telestyrelsen eller den,  

 der anmoder om indgåelse af en aftale om samtrafik, dokumentere, at de  

 samtrafikpriser, der forlanges i forbindelse med koblet samtrafik, er  

 beregnet efter reglerne i stk. 3, og at prisen for leje af kredsløb er  

 beregnet efter reglerne i stk. 9.
 Stk. 8. Telestyrelsen kan nedsætte de efter stk. 3 beregnede  

 samtrafikpriser, hvis der kan fremlægges dokumentation for, at prisniveauet  

 for tilsvarende samtrafikydelser i tilsvarende danske eller udenlandske  

 samtrafikaftaler er lavere end de efter stk. 3 beregnede samtrafikpriser.
 Stk. 9. Prisen for leje af infrastrukturkapacitet beregnes som  

 anført i stk. 3, idet der dog ved den i stk. 3, nr. 2-4, anførte  

 forholdsmæssige andel forstås samtrafikkens procentvise andel af den samlede  

 kapacitet i den del af nettet, der anvendes til at gennemføre samtrafikken,  

 samt at det element af omkostningerne, der fremgår af stk. 3, nr. 4, beregnes  

 som en forholdsmæssig andel af de driftsomkostninger, der vedrører det net,  

 der udlejes helt eller delvis.
 Stk. 10. Forskningsministeren fastsætter nærmere regler om  

 fastsættelse og beregning af samtrafikpriser efter stk. 3 og 9.
 Stk. 11. § 5, stk. 1, § 7, stk. 4, § 9 og § 15 i lov om  

 konkurrenceforhold og samtrafik i telesektoren som affattet ved denne lovs §  

 1, nr. 10, 12, 14 og 18, finder tilsvarende anvendelse i forbindelse med  

 fastsættelse af samtrafikpriserne i medfør af stk. 2-9.
Oprindeligt fremsat forslag § 1 I lov nr. 467 af 12. juni 1996 om konkurrenceforhold og samtrafik i  

 telesektoren foretages følgende ændringer:
 1. § 1, stk. 2, affattes således:
» Stk. 2. Denne lov finder anvendelse på aftaler om samtrafik  

 mellem telenet eller teletjenester samt aftaler om leje af  

 infrastrukturkapacitet.
Forskningsministeren fastsætter nærmere regler om,  

 hvem der kan kræve, at der indgås aftale om koblet samtrafik, jf. stk. 3, nr.  

 1.« 2. § 1, stk. 3, affattes således:
 » Stk. 3. Ved samtrafik forstås i denne lov:
 1) Fysisk og logisk sammenkobling af telenet med henblik på at give  

 slutbrugere hos en udbyder mulighed for at kommunikere med andre slutbrugere  

 hos den samme udbyder eller med slutbrugere hos en anden udbyder, eller med  

 henblik på at give slutbrugere adgang til teletjenester, der udbydes af en  

 anden udbyder (koblet samtrafik).
2) Leje af infrastrukturkapacitet, herunder leje af faste kredsløb og  

 adgang på særlige vilkår.« 3. I § 1 indsættes efter stk. 3 som nyt stykke:
» Stk. 4. Virksomheder inden for jernbanedrift,  

 forsyningsvirksomheder inden for gas, vand, varme og elektricitet, samt  

 kommuner og kommunale fællesskaber og offentlige institutioner i øvrigt, der  

 udbyder offentlige telenet eller teletjenester, er omfattet af denne lov, for  

 så vidt angår det offentlige udbud af telenet eller teletjenester.« Stk. 4 bliver herefter stk. 5.
 4. § 2 affattes således:
 »Udbydere af offentlige telenet eller teletjenester har ret og pligt  

 til at forhandle aftaler om koblet samtrafik, jf. § 1, stk. 3, nr. 1, med  

 hinanden med henblik på at sikre gensidig adgang til deres telenet eller  

 teletjenester.
 Stk. 2. Udbydere af offentlige telenet eller teletjenester, der  

 har en stærk markedsposition, skal imødekomme alle rimelige anmodninger om  

 indgåelse eller ændring af aftaler om koblet samtrafik, jf. § 1, stk. 3, nr.  

 1, inden for følgende områder:
 1) Telefoninet og basale telefonitjenester.
 2) Datakommunikationsnet og basale datakommunikationstjenester.
 3) Mobilkommunikationsnet og basale mobilkommunikationstjenester.
 4) Øvrig kabel- eller radiobaseret teleinfrastruktur, dog ikke  

 satellitkommunikation.
 Stk. 3. Udbydere af offentlige telenet eller teletjenester, der  

 har en stærk markedsposition, skal imødekomme alle rimelige anmodninger om  

 leje af infrastrukturkapacitet i telefoninet, datakommunikationsnet og øvrig  

 kabelbaseret infrastruktur, uafhængigt af hvilke tjenester den lejede  

 infrastrukturkapacitet anvendes til.
 Stk. 4. Udbydere af offentlige telenet eller teletjenester  

 formodes at have en stærk markedsposition, hvis de har en markedsandel på  

 mere end 25 procent af en telekommunikationsaktivitet i de geografiske  

 områder, hvori de udbyder telenet eller teletjenester.
Stk. 5. Telestyrelsen kan uanset bestemmelsen i stk. 4 træffe  

 beslutning om, at udbydere af offentlige telenet eller teletjenester med en  

 markedsandel på 25 procent eller mindre skal betragtes som udbydere med en  

 stærk markedsposition, og at udbydere af offentlige telenet eller  

 teletjenester med en markedsandel på mere end 25 procent ikke skal betragtes  

 som udbydere med en stærk markedsposition.
Ved beslutninger af denne art skal  

 Telestyrelsen tage udbyderens mulighed for at øve indflydelse på  

 markedsvilkårene, udbyderens omsætning i forhold til størrelsen af markedet,  

 udbyderens kontrol over adgangen til slutbrugere, udbyderens adgang til  

 finansielle ressourcer og udbyderens erfaring med hensyn til udbud af  

 telekommunikationsydelser i betragtning.
 Stk. 6. Forskningsministeren fastsætter nærmere regler om  

 afgrænsningen af de i stk. 2 og 3 nævnte områder, herunder regler for på  

 hvilke vilkår og niveauer der som minimum skal gives adgang til samtrafik,  

 samt om afgrænsningen af det eller de relevante markeder i forbindelse med  

 fastlæggelse af en udbyders markedsandel.
 Stk. 7. Telestyrelsen kan træffe beslutning om, at udbydere af  

 offentlige telenet eller teletjenester, der kontrollerer den eneste  

 eksisterende adgang til en eller flere slutbrugere, der er tildelt et eller  

 flere selvstændige abonnentnumre i den danske nummerplan, og som udnytter  

 dette til at nægte andre tjenesteudbydere adgang til slutbrugerne, er  

 forpligtet til at imødekomme alle rimelige anmodninger om indgåelse af  

 aftaler om koblet samtrafik, jf. § 1, stk. 3, nr. 1, på samme vilkår som  

 udbydere med en stærk markedsposition.
 Stk. 8. Forskningsministeren kan fastsætte nærmere regler om  

 samtrafikaftaler, der vedrører § 1, stk. 3, nr. 1, om adgang til numre med  

 særlige takseringsforhold, kortnumre og nummeroplysningstjenester.
Stk. 9. Aftaler om samtrafik efter stk. 2 og 3 skal give adgang  

 til samtrafik på objektive, gennemsigtige og ikke-diskriminerende vilkår.  

 Udbydere af offentlige telenet eller teletjenester, der har en stærk  

 markedsposition, skal efter anmodning stille alle nødvendige oplysninger og  

 specifikationer til rådighed for udbydere, der overvejer indgåelse af en  

 samtrafikaftale.
Oplysningerne skal omfatte ændringer, der er planlagt  

 gennemført i løbet af 6 måneder, med mindre Telestyrelsen godkender, at disse  

 oplysninger kan tilbageholdes.« 5. Efter § 2 indsættes:
» § 2 a.
Udbydere af offentlige telenet eller teletjenester,  

 der har en stærk markedsposition på det samlede marked for fastnet- og  

 mobilkommunikation, på markedet for lejede kredsløb eller på fastnetmarkedet,  

 skal give adgang til samtrafik til priser, der er baseret på de langsigtede  

 differensomkostningers metode (LRAIC-metoden), med et tillæg af en rimelig  

 fortjeneste.
 Stk. 2. Udbydere af offentlige telenet eller teletjenester, der  

 har en stærk markedsposition på det samlede marked for fastnet- og  

 mobilkommunikation, på markedet for lejede kredsløb eller på fastnetmarkedet,  

 skal efter anmodning fra Telestyrelsen dokumentere, at de samtrafikpriser,  

 der forlanges i forbindelse med koblet samtrafik og for leje af faste  

 kredsløb, er beregnet efter reglerne i denne lov.
 Stk. 3. Telestyrelsen kan nedsætte de efter stk. 1 beregnede  

 samtrafikpriser, hvis der kan fremlægges dokumentation for, at prisniveauet  

 for tilsvarende samtrafikydelser i tilsvarende danske eller udenlandske  

 samtrafikaftaler er lavere end de efter stk. 1 beregnede samtrafikpriser.
 Stk. 4. Forskningsministeren fastsætter nærmere regler om  

 fastsættelse og beregning af samtrafikpriser, herunder regler om anvendelsen  

 af den i stk. 1 nævnte LRAIC-metode til brug ved beregning af priserne ved  

 leje af infrastrukturkapacitet.
§ 2 b.
Udbydere af offentlige telenet eller teletjenester, der har  

 en stærk markedsposition på det samlede marked for fastnet- og  

 mobilkommunikation, på markedet for lejede kredsløb eller på fastnetmarkedet,  

 skal udarbejde og offentliggøre standardtilbud på samtrafik.
Samtidig med  

 offentliggørelsen indsendes standardtilbudene til Telestyrelsen.
Stk. 2. Forskningministeren fastsætter nærmere regler om, hvilke  

 standardtilbud der skal udarbejdes, og inden for hvilke tidsrammer dette skal  

 ske.« 6. I § 3, stk. 1-3 og 5 ændres »§ 2, stk. 2,»  

 til: »§ 2, stk. 2 og 3,» 7. I § 3 indsættes efter stk.4 som nyt stykke:
» Stk. 5. I forbindelse med indgåelse af aftaler om samtrafik  

 aftaler parterne vilkårene for afbrydelse af samtrafikken i tilfælde af  

 manglende betaling eller lignende misligholdelser af aftalen.« Stk. 5 bliver herefter stk. 6.
8. I § 4, stk. 1-3 ændres »§ 2, stk. 2,» til:  

 »§ 2, stk. 2 og 3,» 9. I § 4 indsættes som stk. 5:
» Stk. 5. Lov om offentlighed i forvaltningen gælder ikke i  

 forbindelse med mægling vedrørende aftaler om samtrafik, jf. § 6, eller  

 afgørelser eller fastsættelse af vilkår for samtrafik, jf. § 7.« 10. § 5 affattes således:
 » § 5. Telestyrelsen fører tilsyn med aftaler om samtrafik, og  

 kontrollerer i den forbindelse, at aftaler og standardtilbud, som er indsendt  

 til styrelsen, er i overensstemmelse med reglerne i § 2, stk. 9, § 2 a og § 2  

 b.
 Stk. 2. I forbindelse med Telestyrelsens tilsyn med aftaler om  

 samtrafik, og Telestyrelsens fastsættelse af vilkår for samtrafik efter § 7,  

 stk. 1 og 3, indhenter Telestyrelsen en udtalelse fra Konkurrencerådet om,  

 hvorvidt vilkår, der indgår i de pågældende aftaler om samtrafik, udgør en  

 overtrædelse af konkurrenceloven.
Stk. 3. Konkurrencerådet afgiver udtalelse som nævnt i stk. 2  

 senest 14 dage efter anmodning herom.
Udtalelsen er bindende for  

 Telestyrelsen og indgår i Telestyrelsens afgørelse efter stk. 4 eller efter §  

 7, stk. 1 og 3.
 Stk. 4. Resultatet af Telestyrelsens kontrol meddeles  

 aftaleparterne og de udbydere, der har udarbejdet standardtilbud.  

 Telestyrelsen kan kræve, at der foretages ændringer i indgåede aftaler om  

 samtrafik eller i standardtilbud, hvis disse ikke overholder lovens krav.
Stk. 5. Telestyrelsen offentliggør årligt en rapport om, hvorvidt  

 reglerne er blevet overholdt.« 11. I § 6, stk. 1, ændres »§ 2, stk. 2,» til:  

 »§ 2, stk. 2 og 3,» 12. I § 7 indsættes som stk. 4:
» Stk. 4. Hvis en udbyder af offentlige telenet eller  

 teletjenester, der har en stærk markedsposition, ikke kan fremlægge  

 tilstrækkelig dokumentation til fastsættelse af priserne efter reglerne i § 2  

 a, kan Telestyrelsen i forbindelse med fastsættelse af vilkår for samtrafik,  

 jf. stk. 1 og 3, skønsmæssigt fastsætte samtrafikpriserne.
Den skønsmæssige  

 fastsættelse af samtrafikpriserne kan blandt andet ske med udgangspunkt i den  

 fremlagte ufuldstændige dokumentation og i prisniveauet for tilsvarende  

 samtrafikydelser i danske eller udenlandske samtrafikaftaler.« 13. Efter § 7 indsættes:
» § 7 a.
En udbyder af offentlige telenet eller teletjenester,  

 der i forbindelse med en aftale om samtrafik, der vedrører § 1, stk. 3, nr.  

 1, med en udbyder fra et andet EU-land finder anledning til at klage, kan  

 indbringe klagen for tilsynsmyndigheden i den anden parts hjemland.
 Stk. 2. Hvis en klage i forbindelse med en aftale om samtrafik fra  

 en udbyder af offentlige telenet eller teletjenester, der er hjemmehørende i  

 et andet EU-land, indbringes for Telestyrelsen, skal Telestyrelsen behandle  

 klagen efter §§ 6 og 7.
Stk. 3. Hvis der i forbindelse med en aftale om samtrafik mellem  

 en udbyder af offentlige telenet eller teletjenester, der er hjemmehørende  

 her i landet, og en udbyder, der er hjemmehørende i et andet EU-land,  

 indbringes klager fra begge parter, skal Telestyrelsen, hvis en af parterne  

 anmoder herom, koordinere sin indsats med den nationale tilsynsmyndighed i  

 det andet EU-land inden 6 måneder efter modtagelsen af anmodningen for at  

 finde en løsning.
Løsningen på konflikten skal sikre en rimelig balance  

 mellem parternes legitime interesser og være i overensstemmelse med  

 samtrafikreglerne i Danmark og i det andet EU-land.
§ 7 b.
En bruger, der ønsker at klage over, at han har lidt eller  

 vil kunne lide skade, fordi bestemmelserne i denne lov i forbindelse med leje  

 af grænseoverskridende infrastrukturkapacitet er overtrådt, kan indbringe  

 klagen for Telestyrelsen.
 Stk. 2. Hvis der ikke ved inddragelse af Telestyrelsen opnås  

 enighed, kan brugeren skriftligt underrette Telestyrelsen og  

 Europa-Kommissionen.
Stk. 3. Hvis Telestyrelsen eller Europa-Kommissionen efter at have  

 modtaget den i stk. 2 nævnte underretning finder at sagen bør undersøges  

 nærmere, kan de forelægge den for formanden for Udvalget vedrørende  

 tilrådighedsstillelse af åbne net (ONP-udvalget).« 14. § 9 affattes således:
 » § 9. Telestyrelsen kan i en sag om aftale om samtrafik  

 udstede påbud og pålægge en eller flere af parterne dagbøder med henblik på  

 overholdelse af bestemmelserne i § 2, § 2 a, § 2 b, § 3, § 4, § 5, § 7, § 16  

 og § 17. Der er udpantningsret for beløbene.
Stk. 2. Telestyrelsens bemyndigelse til at udstede påbud og  

 pålægge dagbøder gælder ikke for udbydere af offentlige telenet eller  

 teletjenester, der er hjemmehørende i et andet EU-land, jf. § 7 a.« 15. § 10 affattes således:
 » § 10. Forskningsministeren kan ikke, ud over hvad der følger  

 af bestemmelserne i lov om Telestyrelsen, give Telestyrelsen tjenestebefaling  

 om styrelsens varetagelse af myndighedsopgaver vedrørende konkrete sager, om  

 behandling og afgørelse af enkeltsager, om Telestyrelsens udstedelse af  

 administrative forskrifter på områder, hvor styrelsen er bemyndiget hertil,  

 eller om Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i medfør  

 heraf.
Stk. 2. Forskningsministeren kan ikke dispensere fra forskrifter  

 udstedt af ministeren i medfør af denne lov.« 16. § 12, stk. 3, affattes således:
» Stk. 3. Staten afholder alle udgifter i forbindelse med  

 nævnets virksomhed, jf. dog stk. 1, nr. 1. Statens udgifter dækkes af den  

 nummerafgift, der opkræves i medfør af lov om tildeling og anvendelse af  

 nummerressourcer m.v.« 17. I § 14 indsættes som stk. 3:
» Stk. 3. Uanset stk. 1. skal klager over de dele af  

 Telestyrelsens afgørelser, der træffes på grundlag af § 5, stk. 2 og 3,  

 indbringes for Konkurrenceankenævnet.
Konkurrencelovens § 17, stk. 3, og §  

 18, stk. 2-4, samt administrative forskifter udstedt i medfør heraf, finder  

 tilsvarende anvendelse på klager til Konkurrenceankenævnet efter denne  

 lov.« 18. § 15 affattes således:
 » § 15. Teleklagenævnet kan i forbindelse med afgørelser i  

 sager indbragt for nævnet om aftaler om samtrafik udstede påbud og pålægge en  

 eller flere af parterne dagbøder med henblik på overholdelse af  

 bestemmelserne i § 2, § 2 a, § 2 b, § 3, § 4, § 5, § 7, § 16 og § 17. Der er  

 udpantningsret for beløbene.
Stk. 2. Teleklagenævnets bemyndigelse til at udstede påbud og  

 pålægge dagbøder gælder ikke for udbydere af offentlige telenet eller  

 teletjenester, der er hjemmehørende i et andet EU-land, jf. § 7 a.« 19. I § 16, stk. 1, indsættes efter  

 »markedsposition«: », samt med henblik på indberetninger til  

 Europa-Kommissionen og udarbejdelse af telemarkedsstatistik.« 20. I § 17, stk. 1, ændres »§ 2, stk. 2,» til:  

 »§ 2, stk. 2 og 3,» 21. I § 17 indsættes efter stk. 1 som nyt stykke:
» Stk. 2. De i § 1, stk. 4, nævnte virksomheder, kommuner,  

 kommunale fællesskaber og offentlige institutioner i øvrigt skal gennemføre  

 en regnskabsmæssig adskillelse af udbudet af telenet eller  

 teletjenester.« Stk. 2 og 3 bliver herefter stk. 3 og 4.
 22. § 17, stk. 2, der bliver stk. 3, affattes  

 således:
 »Forskningsministeren kan fastsætte nærmere regler om:
 1) Fra hvilket tidspunkt den regnskabsmæssige adskillelse skal være  

 gennemført.
 2) Indsendelse af regnskaberne til Telestyrelsen.
 3) Regnskabernes udformning og indhold, herunder hvilke regnskabsområder,  

 der skal aflægges særskilt regnskab for, bl.a. med henblik på at sikre  

 effektiv konkurrence og gennemsigtighed i forbindelse med samtrafik.
4) Samarbejdsprocedurer mellem Telestyrelsen og Konkurrencerådet  

 vedrørende tilsynet med regler som nævnt i nr. 1-3, herunder regler svarende  

 til § 5, stk. 2 og 3, eller regler om overførsel af dele af tilsynet til  

 Konkurrencerådet.
Regler herom fastsættes efter drøftelse med  

 erhvervsministeren.« 23. § 18 affattes således:
» § 18. Med bøde straffes den, der 1) overtræder § 2, stk. 2, § 2, stk. 8, § 4, stk. 1, 2) vilkår for samtrafik fastsat i medfør af § 7, stk. 1 og 3, og 3) forskrifter udstedt i medfør af § 17, stk. 3.
 Stk. 2. I regler, der udstedes i medfør af § 3, kan der fastsættes  

 straf af bøde.
Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 2 Stk. 1. Loven træder i kraft den 1. juli 1997, jf. dog stk. 2.
 Stk. 2. Forskningsministeren fastsætter tidspunktet for  

 ikrafttrædelsen af § 2 a i lov om konkurrenceforhold og samtrafik i  

 telesektoren som affattet ved denne lovs § 1, nr. 5, dog senest den 1. januar  

 1999. Indtil ikrafttrædelsen af § 2 a i nævnte lov skal udbydere af  

 offentlige telenet eller teletjenester, der har en stærk markedsposition på  

 det samlede marked for fastnet- og mobilkommunikation, på markedet for lejede  

 kredsløb eller på fastnetmarkedet, ved indgåelse af aftaler om samtrafik  

 efter § 2, stk. 2 og 3, i lov om konkurrenceforhold og samtrafik i  

 telesektoren som affattet ved denne lovs § 1, nr. 4 give adgang til samtrafik  

 til priser, der beregnes efter stk. 3-9 og forskrifter udstedt i medfør af  

 stk. 10.
 Stk. 3. I forbindelse med aftaler om koblet samtrafik kan den  

 samlede pris for en samtrafikydelse maksimalt udgøre summen af følgende  

 beløb:
 1) De ekstra driftsomkostninger ved at gennemføre samtrafikken.
 2) En forholdsmæssig andel af afskrivninger og forrentning af de nye  

 investeringer, der er nødvendige for at gennemføre samtrafikken.
 3) En forholdsmæssig andel af afskrivninger og forrentning af de øvrige  

 investeringer på den del af nettet, der anvendes til at gennemføre  

 samtrafikken.
4) En forholdsmæssig andel af en andel af de driftsomkostninger, der er  

 snævert forbundet med frembringelsen af samtrafikydelsen.
Andelen af de  

 driftsomkostninger, hvoraf en forholdsmæssig andel kan indgå i  

 samtrafikprisen, fastsættes med udgangspunkt i markedsandelen på det  

 relevante marked.
 5) En rimelig fortjeneste.
 Stk. 4. Omkostninger ved abonnentledningsnettet kan ikke indregnes  

 ved fastsættelsen af samtrafikpriser for koblet samtrafik.
 Stk. 5. Nye investeringer, der er nødvendige for at gennemføre  

 samtrafikken, og som udelukkende kommer den, der anmoder om samtrafik, til  

 gode, betales fuldt ud af den pågældende ved etableringen af samtrafikken.
 Stk. 6. Ved den i stk. 3, nr. 2-4, anførte forholdsmæssige andel  

 forstås samtrafikkens procentvise andel af den samlede trafik i den del af  

 nettet, der anvendes til at gennemføre samtrafikken.
 Stk. 7. Udbydere, der har en stærk markedsposition på det samlede  

 marked for fastnet- og mobilkommunikation, på markedet for lejede kredsløb  

 eller på fastnetmarkedet, skal efter anmodning fra Telestyrelsen dokumentere,  

 at de samtrafikpriser, der forlanges i forbindelse med koblet samtrafik, er  

 beregnet efter reglerne i stk. 3 og at prisen for leje af kredsløb er  

 beregnet efter reglerne i stk. 9.
 Stk. 8. Telestyrelsen kan nedsætte de efter stk. 3 beregnede  

 samtrafikpriser, hvis der kan fremlægges dokumentation for, at prisniveauet  

 for tilsvarende samtrafikydelser i tilsvarende danske eller udenlandske  

 samtrafikaftaler er lavere end de efter stk. 3 beregnede samtrafikpriser.
 Stk. 9. Prisen for leje af infrastrukturkapacitet beregnes som  

 anført i stk. 3, idet der dog ved den i stk. 3, nr. 2-4, anførte  

 forholdsmæssige andel forstås samtrafikkens procentvise andel af den samlede  

 kapacitet i den del af nettet, der anvendes til at gennemføre samtrafikken,  

 samt at stk. 3, nr. 4, beregnes som en forholdsmæssig andel af de  

 driftsomkostninger, der vedrører det net, der udlejes helt eller delvist.
 Stk. 10. Forskningsministeren fastsætter nærmere regler om  

 fastsættelse og beregning af samtrafikpriser efter stk. 3 og stk. 9.
 Stk. 11. § 5, stk. 1, § 7, stk. 4, § 9 og § 15 i lov om  

 konkurrenceforhold og samtrafik i telesektoren som affattet ved denne lovs §  

 1, nr. 10, 12, 14 og 16 finder tilsvarende anvendelse i forbindelse med  

 fastsættelse af samtrafikpriserne i medfør af stk. 2-9.
Bemærkninger til lovforslaget Almindelige bemærkninger Den 6. december 1995 indgik regeringen (Socialdemokratiet, Det Radikale  

 Venstre og Centrum-Demokraterne) Venstre, Det Konservative Folkeparti og  

 Socialistisk Folkeparti en principaftale om totalliberalisering af  

 telesektoren i Danmark.
Første del af udmøntningen af principaftalen (trin  

 2a) blev gennemført i foråret 1996. Dette lovforslag udgør en del af  

 udmøntningen af den resterende del af principaftalen (trin 2b).
A.
De gældende regler Lovgrundlaget for den eksisterende regulering af samtrafik i telesektoren  

 udgøres af lov nr. 467 af 12. juni 1996 om konkurrenceforhold og samtrafik i  

 telesektoren.
B.
Indholdet af lovforslaget Det centrale i lovforslaget er, at der fastsættes regler om beregningen af  

 samtrafikpriserne, der sikrer, at disse bliver tilstrækkeligt lave til, at et  

 stort antal udbydere af telenet og teletjenester finder det tiltrækkende at  

 påbegynde teleaktiviteter.
For yderligere at lette adgangen for nye udbydere  

 pålægges udbydere af telenet og teletjenester med en stærk markedsposition at  

 udarbejde og offentliggøre standardtilbud på samtrafik på en række områder.  

 Herved fremmes det, at der hurtigt bliver tale om reel konkurrence i  

 telesektoren, og at forbrugerne får adgang til et stort og varieret udbud af  

 teleydelser til lave priser.
 M.h.t. bekendtgørelsesudmøntningen forudsætter udstedelse af regler med  

 hjemmel i samtrafikloven, der indebærer at Konkurrencerådet på væsentlige  

 områder afskæres fra at gribe ind overfor forhold, der er i strid med  

 konkurrenceloven, en forudgående forhandling med erhvervsministeren.
Det har været overvejet at indføre bestemmelser i lovforslaget, der ville  

 gøre det muligt for udbydere af offentlige telenet eller teletjenester, der  

ikke har en stærk markedsposition, at fastsætte slutbrugerprisen for  

 opkald fra kunder hos en udbyder med en stærk markedsposition til kunder hos  

 udbydere, der ikke har en stærk markedsposition.
Der var imidlertid enighed  

 mellem ordførerne fra partierne bag teleforliget om indtil videre ikke at  

 regulere dette forhold, idet en sådan prisregulering ville skabe problemer i  

 forhold til fastsættelsen af forsyningspligtpriserne og skabe uklarhed mht.  

 takststrukturen for forbrugerne, hvis fx mobilselskaberne valgte forskellige  

 priser for opkald fra Tele Danmarks fastnet til mobilselskabernes kunder.
Der  

 var desuden enighed om, at Telestyrelsen nøje skal følge udviklingen i de  

 priser, udbydere med en stærk markedsposition fastsætter for opkald til andre  

 udbyderes kunder, og hvis det vurderes at der er tale om misbrug af  

 dominerende stilling at henlede Konkurrencerådets opmærksomhed herpå mhp.  

 eventuel indgriben herfra.
Der var også enighed om, at der med hjemmel i  

 forsyningspligtloven skal ske en ikke diskriminerende og omkostningsbaseret  

 regulering af forsyningspligtpriserne som omfatter standardpriser for opkald  

 til såvel fastnet- som mobilnumre.
Endelig var der enighed om senest pr. juli  

 1998 at vurdere problemstillingen påny og herunder det eventuelle behov for  

 en regulering.
C.
Lovens administrative, økonomiske, erhvervsmæsssige og miljømæssige  

 konsekvenser Lovforslaget har ikke administrative eller økonomiske konsekvenser for  

 staten eller kommuner.
 Lovforslagets erhvervsmæssige konsekvenser er især et forøget udbud af  

 teleydelser til lave priser, som vil være til stor gavn for erhvervslivet,  

 som i stigende omfang betjener sig af telekommunikation, og at den stigende  

 aktivitet i telesektoren vil føre til oprettelse af mange nye arbejdspladser.
 Lovforslaget har ingen miljømæssige konsekvenser.
D.
Forholdet til EU-retten Den gældende samtrafiklov har i vidt omfang implementeret de dele af  

 teleliberaliseringsdirektiverne og ONP-direktiverne, der vedrører samtrafik  

 og adgang til net og tjenester, herunder særlig netadgang.
Det samme gælder  

 mht. indholdet af det kommende samtrafikdirektiv.
Der er imidlertid nogle  

 punkter i det kommende samtrafik-direktiv, som først implementeres med det  

 foreliggende lovforslag.
Det er fx regler for mægling i tilfælde af tvister  

 vedrørende samtrafik mellem en her i landet hjemmehørende udbyder og en  

 udbyder fra et andet EU-land.
Status for det kommende samtrafik-direktiv er, at der natten mellem den  

 19. og 20 marts 1997 blev indgået forlig mellem Europa-Parlamentet og Rådet  

 om indholdet af samtrafikdirektivet, og dette forventes endeligt vedtaget i  

 maj 1997 til ikrafttræden den 1. januar 1998. Overensstemmelsen mellem det  

 kommende samtrafikdirektiv og samtrafiklovforslaget har været drøftet med  

 Europa-Kommissionen og der er i et enkelt tilfælde indhentet en skriftlig  

 udtalelse fra Kommissionen.
Resultatet af drøftelserne er blevet, at der på  

 følgende områder vil ske en tilpasning af den danske samtrafiklovgivning:
a) Der må m.h.t. anvendelsen af visse af lovforslagets bestemmelser,  

 skelnes mellem koblet samtrafik (dvs. samtrafikaftaler, der vedrører  

 udveksling af trafik mellem slutbrugere eller sikring af slutbrugeres adgang  

 til et givet tjenesteudbud, jf. samtrafikdirektivets definition heraf) og  

 forskellige former for leje af kapacitet, herunder leje af faste kredsløb.  

 Det skyldes, at leje af kapacitet i et vist omfang reguleres af  

 ONO-direktivet om lejede kredsløb, mens koblet samtrafik udgør kerne-området  

 for samtrafikdirektivet.
Se nedenfor om konsekvenserne heraf.
 b) M.h.t. koblet samtrafik indebærer de foretagne justeringer, at den  

 kreds, der kan kræve indgåelse af samtrafikaftaler om koblet samtrafik, skal  

 indskrænkes til udbydere af offentlige telenet eller teletjenester, hvis  

 aktiviteter består i at udbyde tjenester, der omfatter udveksling af trafik  

 mellem slutbrugere eller sikring af slutbrugeres adgang til andre selskabers  

 udbud af tjenester, dvs. selskaber som betjener en større eller mindre gruppe  

 af brugere m.h.p. formidling af dele af disses teletrafik.
 Det er uden betydning, om de pågældende har anlagt egen infrastruktur,  

 eller baserer deres aktiviteter fuldt ud på lejet netkapacitet.
 Det er ligeledes uden betydning, om de pågældende udbyder offentligt  

 tilgængelige tjenester, eller tjenester i form af lukkede net, herunder  

 virtuelle lukkede net, til slutbrugerne.
Det betyder, at storkunder, herunder virksomheder eller sammenslutninger  

 af virksomheder med egne lukkede net, bliver afskåret fra at kunne kræve  

 samtrafikaftaler om koblet samtrafik.
Det samme gælder udbydere af  

 »indholds-tjenester«, som f.eks. service 900 udbydere og lignende.
 Derimod vil en udbyder, der som kunder/brugere fx har storkunder eller  

 lukkede brugergrupper, kunne kræve indgåelse af samtrafikaftaler om koblet  

 samtrafik, hvis betingelserne ovenfor i øvrigt er opfyldt.
c) Definitionen af begrebet samtrafik må bringes i overensstemmelse med  

 samtrafikdirektivet.
Vedr. konsekvenserne heraf henvises til pkt. a-b  

 ovenfor.
 d) Leje af kapacitet, herunder leje af faste kredsløb, er ifølge  

 EU-Kommissionen alene omfattet af samtrafikdirektivet, hvis lejen direkte  

 vedrører en aftale om koblet samtrafik, f.eks. således at der er tale om et  

 forbindelseskabel frem til et interconnect-punkt eller lignende.
Herudover er leje af kapacitet omfattet af direktivet om leje af faste  

 kredsløb.
Af dette direktiv følger, at alle på ikke-diskriminerende  

 vilkår skal have adgang til at leje faste kredsløb, og at der ikke må tages  

 hensyn til, hvad det lejede kredsløb anvendes til.
Dvs. at der ikke på dette  

 område kan foretages indskrænkninger m.h.t., hvem der kan påberåbe sig de  

 pågældende regler, ligesom der ikke kan fastsættes differentierede priser  

 baseret på anvendelsen af den pågældende infrastruktur.
Den ændring af  

 ONP-direktivet vedr. lejede kredsløb, som nu er under vedtagelse i EU,  

 indebærer at krav om omkostningsbaserede og ikke-diskriminerende vilkår og  

 priser for leje af faste lejede kredsløb kan rettes imod udbydere med en  

 stærk markedsposition.
Det pågældende direktivforslag indeholder desuden en  

 særskilt definition af det relevante marked i den forbindelse, jf. nedenfor.
 Priserne for leje af faste kredsløb kan ifølge ONP-direktivet om lejede  

 kredsløb beregnes enten som fuldt fordelte omkostninger eller  

 på en anden måde, der kan medvirke til at sikre lave priser for lejet  

 kapacitet.
 På baggrund af det ovenfor anførte justeres samtrafiklovforslaget således  

 at beregningen af priser for leje af kapacitet, herunder leje af faste  

 kredsløb, uanset om der er tale om leje, der direkte vedrører koblet  

 samtrafik, eller om andre tilfælde af lejede kredsløb, fastsættes på følgende  

 vis:
 Leje-priserne beregnes efter samme model som ved beregningen af  

 samtrafikpriserne for koblet samtrafik (lovforslagets overgangs-model), men  

 med den forskel, at der for så vidt angår priserne for leje af kapacitet  

 generelt tillades indregning af en forholdsmæssig andel af 100 % af de  

 driftsomkostninger, der vedrører det lejede kredsløb, uanset om udbyderen har  

 en markedsandel på over eller under 80 %.
 Baggrunden herfor er, at det som ovenfor anført i henhold til EU-reglerne  

 ikke er muligt at foretage en afgrænsning af den kreds af aktører, der kan  

 påberåbe sig den pågældende del af samtrafiklovgivningen. der er således tale  

 om en prisregulering, som vil tilgodese ikke alene konkurrerende udbydere af  

 telenet og teletjenester, men en regulering der også vil kunne påberåbes af  

 slutbrugere m.v.
 Der er fortsat tale om en prisregulering på et lavere niveau end den  

 reguleringsmodel, der udgør hoved-anbefalingen i EU-direktivet vedrørende  

 ONP-vilkår for lejede kredsløb.
Reguleringen af leje af kapacitet finder alene anvendelse på  

 fastnet-området, jf.
ONP-direktivets anvendelsesområde.
e) Metoden til opgørelse af det relevante marked vil skulle ændres.
Der  

 vil fremover være tale om 4 typer af markeder:
1) det samlede marked for fastnet- og mobilkommunikation (dette er efter  

 konsultationer med EU-Kommissionen hvad der menes med begrebet »det  

 nationale marked for samtrafik«), 2) fastnetmarkedet, 3) mobilmarkedet og 4) markedet for lejet kapacitet, herunder lejede kredsløb  

 (fastnetområdet).
Herudover vil der m.h.t. markedet for lejet kapacitet skulle tages hensyn  

 til den geografiske dimension, jf.
ONP-direktivet vedr. lejede kredsløb.
 Disse markedsbegreber skal anvendes i forskellige sammenhænge:
Generelt skal en udbyder, der har en stærk markedsposition på eet  

 af de nævnte fire markeder, imødekomme alle rimelige anmodninger om samtrafik  

 på ikkediskriminerende vilkår på dette marked.
Dvs. at denne regel for så  

 vidt angår det danske marked gælder både for TDK og for Sonofon og Tele  

 Danmark Mobil.
 Udbydere, der har en stærk markedsposition på 1) det samlede marked for  

 fastnet- og mobilkommunikation (særreglen for mobilselskaber), på  

 fastnetmarkedet eller på markedet for lejede kredsløb skal desuden give  

 adgang til samtrafik til omkostningsbaserede priser.
 En udbyder af mobilkommunikation skal således kun give adgang til  

 koblet samtrafik til omkostningsbaserede priser, hvis udbyderen har en  

 stærk markedsposition på det samlede marked for fastnet- og  

 mobilkommunikation.
 Det betyder, at fx Sonofon og Tele Danmark Mobil, der nok har en stærk  

 markedsposition på mobilmarkedet men ikke på det samlede fastnet- og  

 mobilkommunikationsmarked, således ikke er forpligtet til at give samtrafik  

 til omkostningsbaserede priser.
f) Udbydere, der overvejer at indgå en samtrafikaftale, skal have stillet  

 alle nødvendige oplysninger til rådighed fra den udbyder med en stærk  

 markedsposition, der overvejes samtrafik med (reglen gælder både fastnet- og  

 mobiludbydere). Disse oplysninger omfatter bl.a. priser og andre vilkår,  

 specifikationer samt planlagte ændringer i net mv. i løbet af det kommende  

 halve år.
Mht. priserne kan der i denne fase ikke kræves dokumentation for at  

 priserne er beregnet efter reglerne i loven.
Dette vil først være tilfældet i  

 forbindelse med at der konkret fremsættes en anmodning om indgåelse af en  

 samtrafikaftale, hvor den stærke udbyder skal bevise, at priserne er beregnet  

 efter reglerne.
Telestyrelsen kan hvis det skønnes rimeligt (fx hvis  

 væsentlige forretningsmæssige grunde tilsiger det) fritage den stærke udbyder  

 for at oplyse om planlagte ændringer.
 g) Udbydere af mobilkommunikation vil ifølge samtrafikdirektivet ikke være  

 forpligtet til at udarbejde standardtilbud, ligesom disse ikke vil være  

 omfattet af forbudet mod bundtning.
h) Til brug for indberetninger til Kommissionen, til opgørelse af  

 markedsandele og til udarbejdelse af statistik om telemarkedet bliver det  

 nødvendigt at indføre en registrering af udbydere af offentlige telenet eller  

 teletjenester.
Det betyder ikke, at der skal indføres en licens- eller  

 tilladelsesordning.
Det vil være tilstrækkeligt med en anmeldelsesordning  

 samt jævnlige (fx årlige) indberetninger til Telestyrelsen af de nødvendige  

 oplysninger (bl.a. omsætning for de teleydelser, der udbydes). Telestyrelsen  

 offentliggør med passende mellemrum statistiske oplysninger, der beskriver  

 udviklingen på telemarkedet på en sådan måde, at markedet bliver  

 gennemsigtigt.
E.
Høring Udkast til dette lovforslag har været sendt til høring hos relevante  

 ministerier, organisationer og enkeltvirksomheder mv.
Bemærkninger til de enkelte bestemmelser Til § 1 Til nr. 1 Sigtet med denne bestemmelse er dels at præcisere, at leje af  

 infrastrukturkapacitet er omfattet af loven, dels at give  

 forskningsministeren hjemmel til at tilpasse dansk lovgivning til det  

 kommende samtrafikdirektivs regler om, hvem der kan påberåbe sig koblet  

 samtrafik.
Der henvises til bemærkningerne under de almindelige bemærkninger,  

 punkt D.
Til nr. 2 Ændringen af definition af begrebet samtrafik er foretaget for at sikre  

 overensstemmelse med det kommende samtrafiks definition og for at præcisere,  

 at begrebet samtrafik i den danske lovgivning omfatter såvel koblet samtrafik  

 som leje af infrastrukturkapacitet.
Konsekvensen vil bl.a. være, at der sker  

 en indskrænkning af kredsen, der kan påberåbe sig koblet samtrafik, jf.  

 bemærkningerne til nr. 1 og de almindelige bemærkninger, punkt D.
Til nr. 3 Den nuværende hjemmel til at de i § 1, stk. 4 nævnte offentlige og  

 halvoffentlige foretagender kan udbyde ledig kapacitet i de telenet og  

 teletjenester, de har anlagt til interne driftsformål, og til at fastsætte  

 rammer herfor, findes i bekendtgørelse nr. 715 af 25. juli 1996, som er  

 udstedt i medfør af § 3 f i lov om visse forhold på  

 telekommunikationsområdet. § 3 f giver imidlertid kun mulighed for at kræve  

 regnskabsmæssig eller strukturel separation af udbudet af teleydelser fra  

 udbyderens øvrige aktiviteter, samt at kræve anvendelse af  

 ikke-diskriminerende priser og vilkår i øvrigt.
Derimod har samtrafikreglerne  

 ikke hidtil fundet anvendelse på et sådant udbud af ledig kapacitet.
 Visse af de nævnte potentielle udbydere af ledig kapacitet råder  

 imidlertid over infrastruktur-ressourcer af en sådan karakter, at de på et  

 eller flere delmarkeder måske ifølge samtrafikreglerne vil være eller blive  

 at betragte som udbydere med en stærk markedsposition.
Det er på den baggrund fundet hensigtsmæssigt at præcisere i  

 samtrafikloven, at de i § 1, stk. 4, nævnte foretagenders udbud af telenet  

 eller teletjenester er omfattet af samtrafikreglerne. § 3 f i lov om visse  

 forhold på telekommunikationsområdet ophæves i det samtidig med dette  

 lovforslag fremsatte ændringsforslag til lov om visse forhold på  

 telekommunikationsområdet.
Bekendtgørelse nr. 715 af 25. juli 1996 bortfalder  

 samtidig med lovens ikraftrædelse.
Til nr. 4 Vedr. stk. 1: Tilføjelsen har til formål at klargøre, at retten og pligten  

 til at forhandle samtrafikaftaler kun vedrører koblet samtrafik.
 Vedr. stk. 2: Formålet med den ændrede affattelse er at klargøre, at § 2,  

 stk. 1, kun vedrører koblet samtrafik.
 Vedr. stk. 3: Formålet med det nye stk. 3 er at præcisere på hvilke  

 områder leje af infrastruktur er omfattet af loven samt at implementere  

 bestemmelsen i direktivet om lejede kredsløb, der forlanger at udleje af  

 infrastruktur skal være uafhængig af hvilke tjenester, det lejede benyttes  

 til.
Vedr. stk. 6: Udvidelsen af forskningsministerens hjemmel til at fastsætte  

 nærmere regler om afgrænsningen af det relevante marked i forbindelse med  

 fastlæggelse af en udbyders markedsandel er begrundet i det kommende  

 samtrafikdirektiv.
Ifølge dette direktivs artikel 7, stk. 2, vil det  

 relevante marked - når det skal afgøres om en udbyder af offentlig  

 mobilkommunikation skal give adgang til samtrafik til omkostningsbaserede  

 priser - være det samlede marked for fastnet- og mobilkommunikation.
Det  

 bemærkes, at der med begrebet »det nationale marked for samtrafik«,  

 som det kommende samtrafikdirektiv anvender, efter konsultationer med  

 Europa-Kommissionen skal forstås »det samlede marked for fastnet- og  

 mobilkommunikation«.
Hvis det derimod drejer sig om forpligtelsen til at  

 imødekomme alle rimelige anmodninger om samtrafik og om at give adgang til  

 samtrafik på ikke-diskriminerende vilkår, vil det relevante marked - når det  

 skal afgøres om en udbyder af offentlig mobilkommunikation har en stærk  

 markedsposition - være markedet for mobilkommunikation alene.
Tilsvarende vil  

 det relevante marked for afgørelsen af om en udbyder af lejede kredsløb eller  

 af fastnetkommunikation har en stærk markedsposition være hhv. markedet for  

 lejede kredsløb og fastnetmarkedet.
 Fastlæggelsen af markedsandele vil i overensstemmelse med  

 EU-konkurrenceretten og den danske konkurrencelovgivning tage udgangspunkt i  

 omsætningen af de teleydelser, der er tale om i de enkelte tilfælde.
 Der henvises i øvrigt til de almindelige bemærkninger, punkt D.
Vedr. stk. 7: Forslaget er begrundet i et ønske om at sikre alle  

 forbrugere uanset hvilket selskab, de er abonnent hos, adgang til så bredt et  

 udbud af teleydelser som muligt.
Bestemmelsen udgør en udvidelse af  

 samtrafiklovgivningens generelle rækkevidde, idet der her er tale om at  

 pålægge udbydere, der ikke har en stærk markedsposition, herunder også mindre  

 udbydere inden for geografisk stærkt begrænsede områder, forpligtelser i  

 henhold til samtrafiklovgivningen.
Som eksempler herpå kan nævnes  

 mobilselskaber, udbydere, der udbyder telenet inden for en enkelt eller nogle  

 få boligblokke, mindre fællesantenneanlæg hvor der også udbydes telefoni,  

 eller lignende.
Det bemærkes, at bestemmelsen kun vedrører koblet samtrafik.
Det bemærkes, at Telestyrelsens mulighed for at træffe beslutning om, at  

 en udbyder, der ikke har en stærk markedsposition, skal pålægges at  

 imødekomme rimelige anmodninger om aftaler om samtrafik, er begrænset til  

 udbydere, der har abonnentnumre fra den danske nummerplan og således  

 kontrollerer et eller flere nettermineringspunkter hos en eller flere  

 slutbrugere.
Telestyrelsen kan fx foranlediget af en klage blive opmærksom  

 på, at kontrollen med adgangen til abonnenterne udnyttes til at forhindre at  

 disse får adgang til andre udbyderes tjenester.
 Det er en forudsætning for anvendelsen af bestemmelsen, at den pågældende  

 udbyder kontrollerer den eneste adgangsvej til slutbrugere, som kan anvendes  

 til den samtrafik, der anmodes om.
 Bestemmelsen vil også kunne anvendes til at sikre forsyningspligtudbyderen  

 adgang til slutbrugere, der anmoder om et forsyningspligt-abonnement.
Vedr. stk. 8: Formålet med bestemmelsen er at sikre hjemmel til at  

 fastsætte særlige regler for koblet samtrafik i forbindelse med de tjenester,  

 der knytter sig til 70-, 80- og 90-numre samt kortnumre og  

 nummeroplysningstjenester.
Formålet er at sikre, at kunder hos een udbyder  

 skal kunne udnytte tjenester, der knytter sig til numre af den nævnte type,  

 hos en anden udbyder. Årsagen til at det er fundet nødvendigt at indføre  

 denne hjemmel, er de problemer nogle markedsaktører har konstateret i  

 forbindelse med indgåelse af samtrafikaftaler om udveksling af basal  

 telefonitrafik, hvori bl.a. har indgået opkald til de nævnte numre.
Vedr. stk. 9: I overensstemmelse med det kommende samtrafikdirektivs  

 artikel 6, punkt b, er det indføjet i lovforslaget, at udbydere, der har en  

 stærk markedsposition, skal stille oplysninger og specifikationer til  

 rådighed for andre udbydere, der overvejer at indgå en aftale om samtrafik,  

 hvis disse anmoder herom.
Oplysninger om priser kan kun kræves af udbydere,  

 der vil være forpligtet til at give samtrafik til omkostningsbaserede priser.
 Fjernelsen af ordene »til priser, der er omkostningsbaserede, med  

 tillæg af en rimelig fortjeneste« er udelukkende begrundet i, at der  

 indsættes særskilte paragraffer, der vedrører disse punkter.
Til nr. 5 Vedr. § 2 a: Allerede ved fremsættelsen af lovforslaget om samtrafik i  

 foråret 1996 var det klart, at der ville blive behov for en mere præcis  

 angivelse af, hvordan »omkostningsbaserede priser« og »en  

 rimelig fortjeneste« skulle beregnes.
På dette tidspunkt var det  

 imidlertid ikke afgjort, hvad det kommende samtrafikdirektiv ville indeholde  

 af krav til dansk lovgivning på disse punkter.
Det antages nu at ligge fast.  

 Det kommende samtrafikdirektiv pålægger ikke medlemsstaterne at anvende  

 bestemte metoder til beregning af samtrafikpriserne, men indskrænker sig til  

 at anbefale anvendelsen af den omkostningsberegningsmetode, der betegnes  

 langsigtede gennemsnitlige differensomkostningers metode eller på engelsk  

 Long Run Average Incremental Cost (LRAIC). I det kommende samtrafikdirektiv  

 hedder det (i betragtning nr. 10), at samtrafikpriser, som er tæt knyttet til  

 de langsigtede differensomkostninger, er velegnede til »at fremme en  

 hurtig udvikling af et åbent og konkurrencepræget marked«.
LRAIC-metoden går grundlæggende ud på at skønne, hvad omkostningerne ved  

 at gennemføre den ønskede samtrafik ville være, hvis den blev gennemført på  

 et teknisk set optimalt net i stedet for på det eksisterende net, der kan  

 være belastet af utidssvarende teknik, fejlinvesteringer, ineffektiv drift  

 m.v.
Dvs. at der foretages en fremadrettet beregning af samtrafikprisen, der  

 baserer sig på et konstrueret budget for, hvilke investeringer, henholdsvis  

 driftsomkostninger, der ville være nødvendige for at etablere og drive et net  

 med samme kapacitet som det eksisterende, men baseret på ny teknologi.  

 Samtrafikprisen udgør en andel heraf, svarende til den pågældende  

 samtrafikparts andel af den samlede trafik på dette net.
 En variant af LRAIC-metoden, som ligger nærmer marginalomkostningsbegrebet  

 og den grundlæggende ide i lovforslagets overgangsmodel, tager udgangspunkt i  

 hvilke ekstra investeringer og ekstra driftsomkostninger, en given samtrafik  

 kræver - dog stadig således at prisen beregnes på et teknisk optimalt net.
 LRAIC-metoden udgør teoretisk set et ideelt instrument til at fastsætte  

 samtrafikpriser, idet metoden dels gør det muligt for de parter, der anmoder  

 om samtrafik, at undgå at betale en merpris begrundet i fx en tidligere  

 monopol-udbyders evt. ineffektive produktionsapparat, dels som udgangspunkt  

 stiller de to parter, der ønsker at indgå en samtrafikaftale, lige m.h.t.  

 mulighed for at dokumentere, hvilket niveau samtrafikprisen bør have.
Når LRAIC-metoden ikke foreslås anvendt fra lovens ikrafttræden,  

 skyldes det erfaringerne fra udlandet, bl.a.
England og USA, der har vist, at  

 det er forbundet med langvarige og omfattende analyser, før metoden er  

 anvendelig i praksis.
Det betyder, at det ikke vil være muligt at tage  

 metoden i brug, når loven træder i kraft den 1. juli 1997. Det forventes dog  

 at kunne ske senest den 1. januar 1999.
 Forskningsministeren vil iværksætte analyser med sigte på at få gjort  

 LRAICmetoden praktisk anvendelig.
 Vedr. stk. 2: Bevisbyrden mht. at beregningen af samtrafikpriserne følger  

 de fastsatte regler, påhviler de udbydere med en stærk markedsposition, som  

 er forpligtet til at give samtrafik til omkostningsbaserede priser.
 Vedr. stk. 3: Formålet med bestemmelsen er via fremlæggelse af  

 dokumentation for prisniveauet i aftaler om parallelle danske eller  

 udenlandske samtrafikydelser, at kunne kræve lavere samtrafikpriser end hvad  

 en beregning efter reglerne i stk. 1 medfører.
Vedr. § 2 b: Formålet med at kræve, at udbydere med en stærk  

 markedsposition skal udarbejde og offentliggøre standardtilbud på samtrafik,  

 er at lette nye udbyderes adgang til markedet og herunder spare disse for  

 komplicerede og ressourcekrævende forhandlinger samt evt. mæglings- og  

 afgørelsesforløb i Telestyrelsens regi.
Således vil en ny udbyder ved at  

 anvende standardtilbud kunne komme i gang betydeligt hurtigere, end hvis den  

 sædvanlige procedure ved samtrafikaftalers indgåelse skulle følges.
Der vil  

 typisk kunne spares op til et halvt års tid.
Indsendelsen af standardtilbud til Telestyrelsen samtidig med  

 offentliggørelsen sker med henblik på kontrol med, om standardtilbudene  

 overholder lovens krav.
Det er derimod ikke hensigten, at indgåelse af  

 samtrafikaftaler baseret på standardtilbud skal afvente resultatet af  

 Telestyrelsens kontrol.
Fastsættelsen af, hvilke standardtilbud der skal udarbejdes, foreslås  

 overladt til forskningsministeren, idet behovet for forskellige typer  

 standardtilbud kan variere over tid.
Det er hensigten at inddrage  

 Telestyrelsen og telebranchen i afgørelsen af, hvilke standardtilbud, der  

 skal udarbejdes.
 Sigtet bør være, at der opstilles standardtilbud for de mest almindeligt  

 forekommende aftaletyper såvel inden for koblet samtrafik (aftaler med sigte  

 på udveksling af trafik) som inden for leje af forskellige former for  

 kapacitet.
 M.h.t. leje af kapacitet bør der fastlægges »meter- og  

 båndbredde-priser« for en række af de mest efterspurgte produkter,  

 herunder for en række faste kredsløb af større båndbredde, end de faste  

 kredsløb, der er omfattet af forsyningspligtlovgivningen.
 Det bemærkes, at udbydere af mobilkommunikation i overensstemmelse med det  

 kommende samtrafikdirektiv ikke er forpligtet til at udarbejde  

 standardtilbud.
Til nr. 6 Der er tale om en konsekvensrettelse.
Til nr. 7 Formålet med bestemmelsen er at sikre, at samtrafikaftaler tager højde for  

 fx situationer hvor den ene part ikke betaler til tiden.
Det er ikke  

 hensigten, at Telestyrelsen skal godkende aftaler af denne art, men blot  

 sikre sig, at bestemmelser herom er indeholdt i samtrafikaftalen.
Til nr. 8 Der er tale om en konsekvensrettelse.
Til nr. 9 Formålet med at undtage mægling og afgørelser om, hvorvidt der foreligger  

 en rimelig anmodning om indgåelse af en samtrafikaftale og fastsættelse af  

 vilkår for samtrafik fra aktindsigt er - på samme måde som det i dag er  

 tilfældet i forbindelse mægling i arbejdsmarkedsforhold, og som det foreslås  

 i forslaget til ny konkurrencelov - at fremme, at mæglingen lykkes.
Det anses  

 for uproblematisk, fordi resultatet af mæglingen - en samtrafikaftale - under  

 alle omstændigheder skal gøres offentligt tilgængeligt.
Undtagelsen  

 fra aktindsigt gælder også efter en mægling er afsluttet eller der er truffet  

 afgørelse om, hvorvidt der foreligger en rimelig anmodning om indgåelse en  

 samtrafikaftale eller der er fastsat vilkår.
Til nr. 10 Den ændrede formulering af § 5 skyldes bl.a. at beregningen af  

 samtrafikpriser er præciseret.
 § 5 er i øvrigt udbygget, således at den bliver i overensstemmelse med det  

 kommende samtrafikdirektivs krav om, at den nationale tilsynsmyndighed,  

 Telestyrelsen, skal kontrollere, at priserne i samtrafikaftaler og  

 standardtilbud er beregnet efter de fastsatte regler, samt at der årligt skal  

 offentliggøres en rapport om resultatet af denne kontrol.
Bestemmelsen i stk. 2 om, at parterne skal informeres om resultatet af  

 Telestyrelsens kontrol, skønnes at være rimelig over for parterne i en  

 samtrafikaftale - både i tilfælde hvor Telestyrelsen finder, at reglerne er  

 fulgt, og hvor dette ikke er tilfældet.
Hvis Telestyrelsen ved kontrollen når  

 frem til, at beregningsreglerne eller andre af lovens krav ikke er fulgt, kan  

 styrelsen kræve, at der foretages ændringer i den pågældende aftale.
Kravet om, at der skal foretages ændringer, vil normalt forudsætte, at der  

 er tale om konsekvenser af en vis størrelse.
I tilfælde med små konsekvenser  

 vil indgriben fra Telestyrelsens side således være afhængig af, om den part i  

 en samtrafikaftale, der ville kunne opnå et bedre resultat ved efterlevelse  

 af lovens krav, efter at have modtaget information fra Telestyrelsen om  

 resultatet af kontrollen, vælger at klage til styrelsen.
Når det foreslås, at  

 ordene i den gældende lovtekst: »i særlige tilfælde« udgår, skyldes  

 det, at det forekommer uacceptabelt, at en offentlig myndighed, der i  

 forbindelse med en lovfæstet kontrol finder, at de fastsatte regler ikke er  

 overholdt, kan undlade at gribe ind, hvis den manglende overholdelse af  

 reglerne har konsekvenser af en vis størrelse.
I bemærkningerne til  

 samtrafiklovforslaget, der blev vedtaget i foråret 1996, er »i særlige  

 tilfælde« forklaret med: ». . . fx situationer, hvor en allerede  

 indgået aftale indebærer en ikke uvæsentlig afvigelse fra lovens krav til  

 samtrafikaftaler eller at flere af lovens krav ikke er fuldstændig  

 opfyldt.« Den nu foreslåede ændring af ordlyden i § 5, stk. 2, har til  

 hensigt at pålægge Telestyrelsen også at gribe ind i situationer, hvor  

 afvigelser fra lovens krav er af mindre omfattende art end de her nævnte.
Vedr. stk. 2-3: Med ændringerne præciseres det, at der i Telestyrelsens  

 regi skal ske en one-stop-shopping behandling af sager vedr.  

 samtrafikaftalers indhold, der også omfatter spørgsmålet om, hvorvidt  

 samtrafikaftaler indeholder vilkår, der udgør en overtrædelse af den  

 generelle konkurrencelov, dvs. vilkår der direkte eller indirekte har til  

 formål eller til følge at begrænse eller forvride konkurrencen, eller som  

 udgør et misbrug af dominerende stilling.
Det indebærer, at kontakten med  

 udbydere af telenet og teletjenester på samtrafikområdet går gennem  

 Telestyrelsen.
Det område, der herved fastsættes regler for, er vilkår i alle  

 samtrafikaftaler - uanset om ingen af parterne i en samtrafikaftale har en  

 stærk markedsposition.
Afgørelser eller indgreb på grundlag af stk. 2-3, sker på grundlag af  

 bindende udtalelser fra Konkurrencerådet.
Sigtet hermed er at sikre, at den  

 generelle konkurrencelovs principper ikke tilsidesættes på samtrafikområdet,  

 og at tilsynet med og afgørelser om, hvorvidt samtrafikaftaler indeholder  

 vilkår i strid med konkurrenceloven, er baseret på Konkurrencerådet og  

 Konkurrencesekretariatets generelle praksis og fortolkning af  

 konkurrenceloven.
Konkurrencerådets udtalelser kan ikke omfatte forhold, der  

 er eksplicit reguleret i samtrafiklovgivningen og administrative forskrifter  

 udstedt i medfør heraf.
 Sigtet med de foreslåede bestemmelser er at sikre at der gribes ind  

 overfor alle former for aftalevilkår i samtrafikaftaler, der skønnes at være  

 konkurrencebegrænsende, herunder at der gribes ind overfor misbrug af  

 dominerende stilling, der fx manifesterer sig i form af forsøg på at påtvinge  

 modparten i en samtrafikaftale urimeligt ugunstige vilkår eller lign.  

 Bestemmelserne omfatter også indgreb overfor manglende overholdelse af vilkår  

 i en samtrafikaftale, der har til hensigt eller til følge at begrænse eller  

 forvride konkurrencen på telemarkedet eller dele heraf.
Det er generelt hensigtsmæssigt, at Telestyrelsen og Konkurrencerådet i  

 forbindelse med indgreb i forhold til telesektoren løbende koordinerer  

 indsatsen med henblik på at undgå overlapning eller modstridende  

 beslutninger.
Det igangværende samarbejde herom vil blive videreført og  

 udbygget, i det omfang der er behov herfor.
Til nr. 11 Der er tale om en konsekvensrettelse.
Til nr. 12 Formålet med bestemmelsen er at gøre det uinteressant for udbydere med en  

 stærk markedsposition at undlade at fremlægge tilstrækkelig dokumentation  

 for, at samtrafikpriserne er beregnet efter reglerne.
Når det kommende  

 samtrafikdirektiv er trådt i kraft - hvilket forventes at ske den 1. januar  

 1998 - vil alle EU-lande være omfattet af kravet om, at samtrafikaftaler skal  

 være offentligt tilgængelige og selv om der er visse muligheder for at  

 friholde forretningsmæssigt set følsomme oplysninger fra offentliggørelse,  

skal priser og vilkår i øvrigt for samtrafikken altid offentliggøres.  

 Telestyrelsen vil således få et godt grundlag for at sætte sig ind i  

 samtrafikprisniveauet i andre lande.
Til nr. 13 Procedurerne i § 7 a for mægling i tilfælde af tvister om samtrafik mellem  

 danske udbydere og udbydere fra et andet EU-land er implementering af det  

 kommende samtrafikdirektivs regler herom.
 Procedurerne i § 7 b er en implementering af direktivet for lejede  

 kredsløbs regler om mægling og klageprocedure i forbindelse med situationer  

 hvor en bruger mener at lovens bestemmelser om aftaler om lejede kredsløb,  

 der er grænseoverskridende, er overtrådt.
Til nr. 14 Ændringen af § 9 er en konsekvens af de nye forslag.
Til nr. 15 § 10 er ændret med henblik på at udbygge Telestyrelsens uafhængighed af  

 instrukser fra forskningsministeren.
Til nr. 16 Begrundelsen for den ændrede formulering af § 12, stk. 3, er omlægningen  

 af finansieringsgrundlaget for bl.a.
Teleklagenævnets virksomhed.
Fremover  

 vil det være den nummerafgift, der opkræves med hjemmel i lov om tildeling og  

 anvendelse af nummerressourcer m.v.
Til nr. 17 Som en konsekvens af de foreslåede ændringer af § 5 vedrørende indhentelse  

 af bindende udtalelser fra Konkurrencerådet om, hvorvidt vilkår i  

 samtrafikaftaler eventuelt udgør en overtrædelse af den generelle  

 konkurrencelov, foreslås det at de dele af Telestyrelsens afgørelser, der er  

 baseret på bindende udtalelser fra Konkurrencerådet, påklages til  

 Konkurrenceankenævnet frem for til Teleklagenævnet.
Til nr. 18 Ændringen af § 15 er en konsekvens af de nye forslag.
Til nr. 19 Tilføjelsen i § 16, stk. 1, »samt med henblik på indberetninger til  

 EuropaKommissionen« er begrundet i det kommende samtrafik-direktivs krav  

 om, at Kommissionen skal underrettes om hvilke udbydere, der har en stærk  

 markedsposition på det danske marked samt hvilke udbydere, der har ret og  

 pligt til at indgå samtrafikaftaler.
Tilføjelsen »og udarbejdelse af  

 telemarkedsstatistik« har som begrundelse, at Telestyrelsen bør  

 udarbejde og offentliggøre løbende statistikker om udviklingen på  

 telemarkedet for ad denne vej at sikre så stor gennemsigtighed som muligt.
For at Telestyrelsen kan træffe beslutning om, hvorvidt en udbyder af  

 offentlige telenet eller teletjenester har en stærk markedsposition, vil det  

 være nødvendigt at have et samlet overblik over hele  

 telekommunikationsmarkedet.
Dette forudsætter bl.a. oplysninger om hvilke  

 aktørere, der er på markedet, hvilke teleydelser, de udbyder, deres omsætning  

 af de forskellige teleydelser og i hvilke geografiske områder, de udbyder  

 ydelser.
Der vil ikke blive tale om en tilladelsesordning, men om en  

 anmeldelsesordning.
Til nr. 20 Der er tale om en konsekvensrettelse.
Til nr. 21 Kravet om en regnskabsmæssig adskillelse af et offentligt udbud af telenet  

 eller teletjenester udelukker ikke at udbudet foregår i et selvstændigt  

 selskab.
Formålet med kravet om en regnskabsmæssig adskillelse for de i § 1,  

 stk. 4, nævnte virksomheder mv. uanset om disse har en stærk markedsposition  

 er at have mulighed for at føre tilsyn med, at der ikke i disse hel- eller  

 halvoffentlige foretagender sker ulovlige overførsler af midler til  

 teleaktiviteterne.
Kravene til regnskaberne vil derfor være de samme som de,  

 der i medfør af den gældende lovs § 17, stk. 2, er fastsat i bekendtgørelse  

 nr. 714 af 25. juli 1996.
Til nr. 22 Det foreslås, at forskningsministeren får hjemmel til i forbindelse med  

 fastsættelsen af nærmere regler om regnskabsaflæggelse og regnskabsmæssig  

 opdeling, efter drøftelse med erhvervsministeren at fastsætte nærmere regler  

 om samarbejdsprocedurer mellem Telestyrelsen og Konkurrencerådet, såfremt der  

 viser sig behov herfor, herunder regler om at tilsynet med regnskabsreglerne  

 eller dele heraf, og afgørelser i forbindelse hermed, skal baseres på  

 indhentelse af bindende udtalelser fra Konkurrencerådet, eller evt. at dele  

 af tilsynet (tilsynet med bestemmelser, der alene har et konkurrenceretligt  

 sigte, som f.eks. forbudet mod krydssubsidiering), kan overføres til  

 Konkurrencerådet/Konkurrencesekretariatet.
Til nr. 23 Den ændrede formulering af § 18 skyldes dels konsekvensrettelser dels en  

 tilpasning til den nye formulering vedrørende strafansvar for juridiske  

 personer.
Til § 2 Vedr.: stk. 2: Den metode til beregning af samtrafikpriserne, der fremgår  

 af den nye § 2 a, LRAIC-metoden, forudsættes taget i anvendelse snarest  

 muligt og senest den 1. januar 1999.
 Indtil LRAIC-metoden kan tages i brug anvendes en enklere og praktisk  

 gennemførlig metode til fastsættelse af samtrafikpriserne.
Vedr. stk. 3: Den foreløbige beregningsmodel består af 5 elementer.
Det  

 første, de ekstra driftsomkostninger ved at gennemføre samtrafikken.
Ved  

 de ekstra driftsomkostninger ved at gennemføre samtrafikken, forstås de  

 forøgede driftsomkostninger, der er en følge af afviklingen af den pågældende  

 samtrafik, og som derfor vil bortfalde, hvis den pågældende samtrafik  

 ophørte, dvs. at der er tale om inkrementelle omkostninger som i  

 LRAIC-metoden.
Det andet element, en forholdsmæssig andel af afskrivninger og  

 forrentning af investeringer, der er nødvendige for at gennemføre  

 samtrafikken, vedrører de tilfælde, hvor samtrafikken direkte nødvendiggør  

 nyinvesteringer.
Her er det fundet rimeligt, at den udbyder, der ønsker  

 samtrafikken, betaler sin andel af denne investering.
Andelen beregnes som  

 andelen af den samlede trafik i de dele af den stærke udbyders net, som  

 samtrafikken vedrører.
Det bemærkes, at der her kun tænkes på investeringer,  

 som både kommer udbyderen med en stærk markedsposition og udbyderen, der  

 ønsker samtrafik, til gode.
 Det tredie element, en forholdsmæssig andel af afskrivninger og  

 forrentning af investeringer på den del af nettet, der anvendes til at  

 gennemføre samtrafikken, har bl.a. til formål at sikre den stærke udbyder et  

 bidrag til dækning af de dele af fællesomkostningerne, der vedrører den del  

 af nettet, der anvendes til samtrafikken.
Ved beregning af bidraget til afskrivninger i forbindelse med fastlæggelse  

 af samtrafikpriser tages der ikke udgangspunkt i den faktisk foretagne  

 driftsmæssige afskrivning hos de enkelte markedsaktører eller de  

 afskrivningsperioder, disse har anvendt.
Istedet fastlægges der i den  

 kommmende bekendtgørelsesregulering et sæt generelle rammer for medregning af  

 investeringsomkostninger og nedskrivning heraf i samtrafiksammenhæng.
Sigtet  

 vil være anvendelse af en lineær skala, hvor afskrivningsperioden som  

 udgangspunkt fastsættes til 20 år for bygninger og 10 år for centraler,  

 transmissionsudstyr og kabler og kabelveje.
Det vil i forbindelse med den  

 endelige fastlæggelse af rammerne herfor blive vurderet, om der er behov for  

 forskellige afskrivningslængder for forskellige typer net (mobilnet og faste  

 net). Der bør ved fastlæggelse af de beregningsmæssige afskrivningsperioders  

 længde ikke alene tages udgangspunkt i de gennemsnitligt anvendte  

 afskrivningsperioder i de enkelte dele af telesektoren, men også i den  

 forventede rimelige periode for indtjening af den foretagne investering, i  

 det omfang denne er længere end den fastsatte afskrivningsperiode.
 Ved at fastlægge afskrivningsprincipperne på denne måde til brug i  

 beregningerne undgås det, at forskelle mellem operatører eller ændringer af  

 principperne påvirker samtrafikpriserne i en uønsket retning.
Det fjerde element er en forholdsmæssig andel af en andel af de  

 driftsomkostninger, der er snævert forbundet med frembringelsen af  

 samtrafikken.
Den andel af driftsomkostningerne, hvoraf der kan indregnes en  

 forholdsmæssig andel, vil for koblet samtrafik blive fastsat således:
Formålet med i starten kun at tillade indregning af en mindre andel (30 %)  

 af de driftsomkostninger, der er snævert forbundet med frembringelsen af  

 samtrafikken, er at sikre at der bliver tale om reel konkurrence på  

 telemarkedet hurtigst muligt.
Først når en dominerende udbyders markedsandel  

 når ned på 80 % eller mindre, kan der siges at være tale om effektiv  

 konkurrence.
Når dette niveau er nået, er det til gengæld rimeligt, at der  

 kan indregnes en andel af alle de driftsomkostninger, der er snævert  

 forbundet med frembringelsen af samtrafikken.
 Ved beregning af samtrafikpriser for leje af faste kredsløb, kan der  

 indregnes en forholdsmæssig andel af alle de driftsomkostninger, der er  

 snævert forbundet med frembringelsen af samtrafikken - uanset markedsandelens  

 størrelse.
 Vedr. opgørelse af markedsandele henvises til de almindelige bemærkninger,  

 punkt D.
 Beregning af markedsandele bør som udgangspunkt baseres på så nye data som  

 muligt, fx gennemsnit for et år tilbage i tiden.
Det femte element, »en rimelig fortjeneste«, er ikke  

 nærmere beskrevet i samtrafikdirektivet, og det vil således være de enkelte  

 medlemsstater, der fastlægger indholdet.
Det er hensigten at fastsætte en  

 rimelig fortjeneste til 12 % af summen af de fire første elementer i  

 beregningsmetoden.
Vedr. stk. 4: Omkostninger vedr. abonnentledningsnettet kan ikke indregnes  

 i samtrafikpriser for koblet samtrafik.
Begrundelsen herfor er, at disse  

 omkostninger forudsættes betalt af slutbrugerne via abonnementsafgifter  

 e.lign.
 Vedr. stk. 5: Nye investeringer, som er nødvendige for at gennemføre  

 samtrafikken, jf. element nr. 2, og som ikke kommer udbyderen med en stærk  

 markedsposistion til gode, betales helt af den, der ønsker samtrafik, i  

 forbindelse med etableringen af samtrafikken.
Vedr. stk. 6: I elementerne 2-4 i samtrafikpriserne anvendes udtrykket en  

 forholdsmæssig andel.
Herved forstås den andel af den samlede trafik i et  

 bestemt net, som skyldes den part, der har indgået en samtrafikaftale med en  

 udbyder med en stærk markedsposition.
Vedr. leje af kapacitet beregnes den  

 forholdsmæssige andel ud fra en opgørelse af hvor meget kapacitet den enkelte  

 udbyder beslaglægger.
 Vedr. stk. 7: Bevisbyrden mht. at beregningen af samtrafikpriserne følger  

 de fastsatte regler, påhviler de udbydere med en stærk markedsposition, som  

 er forpligtet til at give samtrafik til omkostningsbaserede priser.
 Vedr. stk. 8: I metoden til beregning af samtrafikpriserne er der  

 endvidere indbygget en mulighed for via fremlæggelse af dokumentation for  

 prisniveauet i aftaler om parallelle danske eller udenlandske  

 samtrafikydelser, at kræve lavere samtrafikpriser end hvad en beregning efter  

 reglerne i stk. 3 medfører.
 Sigtet hermed er at sikre, at også den herved skitserede overgangs-model i  

 lighed med LRAIC-modellen giver de parter, der anmoder om samtrafik, mulighed  

 for at undgå at betale en merpris begrundet i en tidligere monopol-udbyders  

 evt. ineffektive produktionsapparat, og desuden at forbedre den bevismæssige  

 balance mellem de to parter, hvoraf den udbyder, der anmodes om samtrafik,  

 umiddelbart vil have den fordel, at vedkommende råder over de oplysninger,  

 der danner grundlaget for beregningen af samtrafikpriserne.
Bestemmelsen giver således modparten mulighed for at påberåbe sig  

 »best practice« for prissætning af parallelle samtrafikydelser  

 globalt set.
Det er en forudsætning for at kunne påberåbe sig bestemmelsen,  

 at der fremlægges dokumentation for, at der er tale om parallelle  

 samtrafik-ydelser.
Det kommende samtrafikdirektivs krav om, at alle  

 samtrafikaftaler skal offentliggøres, vil lette muligheden for at anvende  

 »best practice«.
Telestyrelsen kan på samme måde som en af parterne  

 i en samtrafikaftale anvende »best practice« til at fastsætte  

 lavere samtrafikpriser, end hvad beregningerne efter reglerne i stk. 3  

 medfører.
Det skal bemærkes, at anvendelsen af priser for parallelle  

 samtrafik-ydelser ved fastlæggelsen af samtrafikpriser bl.a. forudsætter, at  

 der fx er tale om net og anlæg i øvrigt af stort set samme alder og samme  

 teknologi.
Det forudsættes desuden, at priserne i den samtrafikaftale, som  

 påberåbes, er udtryk for et stabilt prisleje på det pågældende tidspunkt og  

 således ikke er usædvanligt lave som følge af priskrig eller lignende.
Vedr. stk. 9: Det er hensigten, at samtrafikloven fastsætter beregningen  

 af priser for leje af kredsløb uanset om disse anvendes til samtrafik eller  

 til andre formål.
Det bemærkes, at samtrafikaftaler vedrørende leje af  

 infrastrukturkapacitet kan kræves af alle.
Vedr. stk. 10: Der vil være behov for en nærmere præcisering af reglerne  

 for beregningen af omkostninger og rimelig fortjeneste, og det foreslås  

 derfor, forskningsministeren bemyndiges hertil.
Telebranchen og Telestyrelsen  

 vil blive inddraget i denne præcisering.
I forbindelse med den nærmere udmøntning af grundlaget for beregning af  

 samtrafikpriser vil også den hidtidige bekendtgørelses-bestemmelse om  

 symmetrisk anvendelse af samtrafiklovgivningens bestemmelser om beregning af  

 samtrafikpriser i forbindelse med koblet samtrafik, blive ophævet.
Dels ville  

 betydningen af den pågældende bestemmelse, med den ovenfor nævnte regulering  

 der på en række punkter indeholder en indbygger asymmetri, blive kraftigt  

 minimeret, dels har afklaringen mht. indholdet af det kommende  

 samtrafik-direktiv siden gennemførelsen af trin 2a lovpakken, gjort det klart  

 at den gældende symmetri-regel vil være i strid med det kommende  

 samtrafikdirektiv.
Istedet vil de nationale tilsynsmyndigheder kunne træffe  

 afgørelse om at udbydere, der har mindre end 25 %»s markedsandel, vil  

 være at betragte som havende en stærk markedsposition.
Skriftlig fremsættelse Forskningsministeren (Jytte Hilden):
 Herved tillader jeg mig for Folketinget at fremsætte:
 Forslag til lov om ændring af lov om konkurrenceforhold og samtrafik i  

 telesektoren. (Beregning af samtrafikpriser m.v.).
(Lovforslag nr.
L 260), De ovenfor nævnte lovforslag udgør en samlet lovpakke.
Lovpakken  

 gennemfører anden del af den politiske principaftale af 6. december 1995 om  

 totalliberalisering af telesektoren medio 1996 (trin 2b).
Det overordnede sigte med lovpakken er at fremme, at danske brugere af  

 telekommunikation - private brugere såvel som erhvervsvirksomheder - sikres  

 adgang til et bredt udbud af stadig bedre og billigere teleydelser af høj  

 kvalitet og baseret på den nyeste teknologi.
Midlet hertil er  

 totalliberalisering af den danske telesektor og fastsættelse af en række  

 regulatoriske rammer, der aktivt fremmer reel konkurrence.
 Lovpakken har følgende indhold:
1. Lovforslaget om ændring af den gældende lov om konkurrenceforhold og  

 samtrafik i telesektoren er den endelige udmøntning på samtrafikområdet af  

 den politiske af tale om totalliberalisering af telesektoren fra 6. december  

 1995. Det væsentligste punkt i lovforslaget vedrører fastsættelse af metoder  

 til beregning af samtrafikpriserne.
Desuden indeholder lovforslaget en række  

 ændringer af den gældende samtrafiklov, som vil bringe denne i  

 overensstemmelse med direktivet om lejede kredsløb og det kommende direktiv  

 om samtrafik, der ventes vedtaget i foråret 1997.
 2. Lovforslaget om graveadgang og ekspropriation sikrer, at alle udbydere  

 af offentlige telenet får lige muligheder for nedgravning af telekabler.  

 Lovforslaget sikrer desuden, at adgangen til at etablere telekabler  

 undergives en regulering, der indebærer, at Telestyrelsen i hvert tilfælde,  

 forud for evt. iværksættelse af ekspropriation via Trafikministeriet, ud fra  

 generelle telepolitiske hensyn vurderer, om det i det konkrete tilfælde er  

 berettiget af fremsætte anmodning om ekspropriation overfor  

 Ekspropriationskommissionen (via Trafikministeriet).
 3. De væsentligste punkter i lovforslaget om tildeling og anvendelse af  

 nummerressourcer m.v. er sikring af frit operatørvalg og nummerportabilitet  

 (muligheden for at medtage sit telefonnummer ved skift af selskab). Det vil  

 sige at det sikres, at slutbrugerne kan skifte teleselskab eller købe  

 teleydelser hos flere selskaber uden at skulle skifte deres telefonnummer ud,  

 idet de enten kan medtage nummeret ved skift af selskab eller beholde dette,  

 samtidig med at de indgår del-aftaler med andre teleselskaber om, at dele af  

 deres udgående samtaler går visse disse selskaber.
4. Lovforslaget om radiokommunikation og tildeling af radiofrekvenser  

 sikrer, at tildeling og administration af de knappe ressourcer kan ske på  

 grundlag af klare, objektive og ikke-diskriminerende regler.
Lovforslaget  

 indeholder en række frekvensadministrative metoder, der tager sigte på dels  

 løsning af frekvensknaphed dels administration af de til rådighed værende  

 frekvenser på områder med forskellige grader af frekvensknaphed.
 5. Lovforslaget om Telestyrelsen fastlægger de samlede rammer for  

 Telestyrelsens virksomhed som uafhængig og sektorfinansieret  

 tilsynsmyndighed, herunder præciserer lovforslaget rammerne for  

 opgavefordeling og samspil mellem Forskningsministeriet og Telestyrelsen.
 6. De øvrige lovforslag i lovpakken indeholder en række mindre ændringer  

 af den gældende telelovgivning, i sammenhæng med de ovenfor nævnte  

 lovforslag.
 Idet jeg i øvrigt henviser til lovforslagene med bemærkninger, tillader  

 jeg mig at anbefale lovforslagene til velvillig behandling i det høje Ting.
Efter 2. behandling den 27. maj 1997 § 1 I lov nr. 467 af 12. juni 1996 om konkurrenceforhold og samtrafik i  

 telesektoren foretages følgende ændringer:
 1. § 1, stk. 2, affattes således:
»Stk. 2. Denne lov finder anvendelse på aftaler om samtrafik  

 mellem telenet eller teletjenester samt aftaler om leje af  

 infrastrukturkapacitet.
Forskningsministeren fastsætter nærmere regler om,  

 hvem der kan kræve, at der indgås aftale om koblet samtrafik, jf. stk. 3, nr.  

 1.« 2. § 1, stk. 3, affattes således:
 »Stk. 3. Ved samtrafik forstås i denne lov:
 1) Fysisk og logisk sammenkobling af telenet med henblik på at give  

 slutbrugere hos en udbyder mulighed for at kommunikere med andre slutbrugere  

 hos den samme udbyder eller med slutbrugere hos en anden udbyder eller med  

 henblik på at give slutbrugere adgang til teletjenester, der udbydes af en  

 anden udbyder (koblet samtrafik).
2) Leje af infrastrukturkapacitet, herunder leje af faste kredsløb og  

 adgang på særlige vilkår.« 3. I § 1 indsættes efter stk. 3 som nyt stykke:
»Stk. 4. Virksomheder inden for jernbanedrift,  

 forsyningsvirksomheder inden for gas, vand, varme og elektricitet samt  

 kommuner og kommunale fællesskaber og offentlige institutioner i øvrigt, der  

 udbyder offentlige telenet eller teletjenester, er omfattet af denne lov, for  

 så vidt angår det offentlige udbud af telenet eller teletjenester.« Stk. 4 bliver herefter stk. 5.
 4. § 2 affattes således:
 »§ 2. Udbydere af offentlige telenet eller teletjenester har  

 ret og pligt til at forhandle aftaler om koblet samtrafik, jf. § 1, stk. 3,  

 nr. 1, med hinanden med henblik på at sikre gensidig adgang til deres telenet  

 eller teletjenester.
 Stk. 2. Udbydere af offentlige telenet eller teletjenester, der  

 har en stærk markedsposition, skal imødekomme alle rimelige anmodninger om  

 indgåelse eller ændring af aftaler om koblet samtrafik, jf. § 1, stk. 3, nr.  

 1, inden for følgende områder:
 1) Telefoninet og basale telefonitjenester.
 2) Datakommunikationsnet og basale datakommunikationstjenester.
 3) Mobilkommunikationsnet og basale mobilkommunikationstjenester.
 4) Øvrig kabel- eller radiobaseret teleinfrastruktur, dog ikke  

 satellitkommunikation.
 Stk. 3. Udbydere af offentlige telenet eller teletjenester, der  

 har en stærk markedsposition, skal imødekomme alle rimelige anmodninger om  

 leje af infrastrukturkapacitet i telefoninet, datakommunikationsnet og øvrig  

 kabelbaseret infrastruktur, uafhængigt af hvilke tjenester den lejede  

 infrastrukturkapacitet anvendes til.
 Stk. 4. Udbydere af offentlige telenet eller teletjenester  

 formodes at have en stærk markedsposition, hvis de har en markedsandel på  

 mere end 25 pct. af en telekommunikationsaktivitet i de geografiske områder,  

 hvori de udbyder telenet eller teletjenester.
Stk. 5. Telestyrelsen kan uanset bestemmelsen i stk. 4 træffe  

 beslutning om, at udbydere af offentlige telenet eller teletjenester med en  

 markedsandel på 25 pct. eller mindre skal betragtes som udbydere med en stærk  

 markedsposition, og at udbydere af offentlige telenet eller teletjenester med  

 en markedsandel på mere end 25 pct. ikke skal betragtes som udbydere med en  

 stærk markedsposition.
Ved beslutninger af denne art skal Telestyrelsen tage  

 udbyderens mulighed for at øve indflydelse på markedsvilkårene, udbyderens  

 omsætning i forhold til størrelsen af markedet, udbyderens kontrol over  

 adgangen til slutbrugere, udbyderens adgang til finansielle ressourcer og  

 udbyderens erfaring med hensyn til udbud af telekommunikationsydelser i  

 betragtning.
 Stk. 6. Forskningsministeren fastsætter nærmere regler om  

 afgrænsningen af de i stk. 2 og 3 nævnte områder, herunder regler for, på  

 hvilke vilkår og niveauer der som minimum skal gives adgang til samtrafik,  

 samt om afgrænsningen af det eller de relevante markeder i forbindelse med  

 fastlæggelse af en udbyders markedsandel.
 Stk. 7. Telestyrelsen kan træffe beslutning om, at udbydere af  

 offentlige telenet eller teletjenester, der kontrollerer den eneste  

 eksisterende adgang til en eller flere slutbrugere, der er tildelt et eller  

 flere selvstændige abonnentnumre i den danske nummerplan, og som udnytter  

 dette til at nægte andre tjenesteudbydere adgang til slutbrugerne, er  

 forpligtet til at imødekomme alle rimelige anmodninger om indgåelse af  

 aftaler om koblet samtrafik, jf. § 1, stk. 3, nr. 1, på samme vilkår som  

 udbydere med en stærk markedsposition.
 Stk. 8. Forskningsministeren kan fastsætte nærmere regler om  

 samtrafikaftaler, der vedrører § 1, stk. 3, nr. 1, om adgang til numre med  

 særlige takseringsforhold, kortnumre og nummeroplysningstjenester.
Stk. 9. Aftaler om samtrafik efter stk. 2 og 3 skal give adgang  

 til samtrafik på objektive, gennemsigtige og ikkediskriminerende vilkår.  

 Udbydere af offentlige telenet eller teletjenester, der har en stærk  

 markedsposition, skal efter anmodning stille alle nødvendige oplysninger og  

 specifikationer til rådighed for udbydere, der overvejer indgåelse af en  

 samtrafikaftale.
Oplysningerne skal omfatte ændringer, der er planlagt  

 gennemført i løbet af 6 måneder, medmindre Telestyrelsen godkender, at disse  

 oplysninger kan tilbageholdes.« 5. Efter § 2 indsættes:
» § 2 a.
Udbydere af offentlige telenet eller teletjenester,  

 der har en stærk markedsposition på det samlede marked for fastnet- og  

 mobilkommunikation, på markedet for lejede kredsløb eller på fastnetmarkedet,  

 skal give adgang til samtrafik til priser, der er baseret på de langsigtede  

 differensomkostningers metode (LRAIC-metoden), med et tillæg af en rimelig  

 fortjeneste.
 Stk. 2. Udbydere af offentlige telenet eller teletjenester, der  

 har en stærk markedsposition på det samlede marked for fastnet- og  

 mobilkommunikation, på markedet for lejede kredsløb eller på fastnetmarkedet,  

 skal efter anmodning fra Telestyrelsen eller den, der anmoder om indgåelse af  

 en aftale om samtrafik, dokumentere, at de samtrafikpriser, der forlanges i  

 forbindelse med koblet samtrafik og for leje af faste kredsløb, er beregnet  

 efter reglerne i denne lov.
 Stk. 3. Telestyrelsen kan nedsætte de efter stk. 1 beregnede  

 samtrafikpriser, hvis der kan fremlægges dokumentation for, at prisniveauet  

 for tilsvarende samtrafikydelser i tilsvarende danske eller udenlandske  

 samtrafikaftaler er lavere end de efter stk. 1 beregnede samtrafikpriser.
 Stk. 4. Forskningsministeren fastsætter nærmere regler om  

 fastsættelse og beregning af samtrafikpriser, herunder regler om anvendelsen  

 af den i stk. 1 nævnte LRAIC-metode til brug ved beregning af priserne ved  

 leje af infrastrukturkapacitet.
§ 2 b.
Udbydere af offentlige telenet eller teletjenester, der har  

 en stærk markedsposition på det samlede marked for fastnet- og  

 mobilkommunikation, på markedet for lejede kredsløb eller på fastnetmarkedet,  

 skal udarbejde og offentliggøre standardtilbud på samtrafik.
Samtidig med  

 offentliggørelsen indsendes standardtilbudene til Telestyrelsen.
Stk. 2. Forskningsministeren fastsætter nærmere regler om, hvilke  

 standardtilbud der skal udarbejdes, og inden for hvilke tidsrammer dette skal  

 ske.« 6. I § 3, stk. 1-3 og 5, der bliver stk. 6, ændres  

 »§ 2, stk. 2,» til: »§ 2, stk. 2 og 3,».
 7. I § 3 indsættes efter stk. 4 som nyt stykke:
»Stk. 5. I forbindelse med indgåelse af aftaler om samtrafik  

 aftaler parterne vilkårene for afbrydelse af samtrafikken i tilfælde af  

 manglende betaling eller lignende misligholdelser af aftalen.« Stk. 5 bliver herefter stk. 6.
 8. I § 4, stk. 1-3, ændres »§ 2, stk. 2,» til:  

 »§ 2, stk. 2 og 3,».
 9. I § 4 indsættes som stk. 5:
»Stk. 5. Lov om offentlighed i forvaltningen gælder ikke i  

 forbindelse med mægling vedrørende aftaler om samtrafik, jf. § 6, eller  

 afgørelser eller fastsættelse af vilkår for samtrafik, jf. § 7.« 10. § 5 affattes således:
 » § 5. Telestyrelsen fører tilsyn med aftaler om samtrafik og  

 kontrollerer i den forbindelse, at aftaler og standardtilbud, som er indsendt  

 til styrelsen, er i overensstemmelse med reglerne i § 2, stk. 9, § 2 a og § 2  

 b.
 Stk. 2. I forbindelse med Telestyrelsens tilsyn med aftaler om  

 samtrafik og Telestyrelsens fastsættelse af vilkår for samtrafik efter § 7,  

 stk. 1 og 3, indhenter Telestyrelsen en udtalelse fra Konkurrencerådet om,  

 hvorvidt vilkår, der indgår i de pågældende aftaler om samtrafik, udgør en  

 overtrædelse af konkurrenceloven.
Stk. 3. Konkurrencerådet afgiver udtalelse som nævnt i stk. 2  

 senest 14 dage efter anmodning herom.
Udtalelsen er bindende for  

 Telestyrelsen og indgår i Telestyrelsens afgørelse efter stk. 4 eller efter §  

 7, stk. 1 og 3.
 Stk. 4. Resultatet af Telestyrelsens kontrol meddeles  

 aftaleparterne og de udbydere, der har udarbejdet standardtilbud.  

 Telestyrelsen kan kræve, at der foretages ændringer i indgåede aftaler om  

 samtrafik eller i standardtilbud, hvis disse ikke overholder lovens krav.
Stk. 5. Telestyrelsen offentliggør årligt en rapport om, hvorvidt  

 reglerne er blevet overholdt.« 11. I § 6, stk. 1, ændres »§ 2, stk. 2,» til:  

 »§ 2, stk. 2 og 3,».
 12. I § 7 indsættes som stk. 4:
»Stk. 4. Hvis en udbyder af offentlige telenet eller teletjenester,  

 der har en stærk markedsposition, ikke kan fremlægge tilstrækkelig  

 dokumentation til fastsættelse af priserne efter reglerne i § 2 a, kan  

 Telestyrelsen i forbindelse med fastsættelse af vilkår for samtrafik, jf.  

 stk. 1 og 3, skønsmæssigt fastsætte samtrafikpriserne.
Den skønsmæssige  

 fastsættelse af samtrafikpriserne kan blandt andet ske med udgangspunkt i den  

 fremlagte ufuldstændige dokumentation og i prisniveauet for tilsvarende  

 samtrafikydelser i danske eller udenlandske samtrafikaftaler.« 13. Efter § 7 indsættes:
» § 7 a.
En udbyder af offentlige telenet eller teletjenester,  

 der i forbindelse med en aftale om samtrafik, der vedrører § 1, stk. 3, nr.  

 1, med en udbyder fra et andet EU-land finder anledning til at klage, kan  

 indbringe klagen for tilsynsmyndigheden i den anden parts hjemland.
 Stk. 2. Hvis en klage i forbindelse med en aftale om samtrafik fra  

 en udbyder af offentlige telenet eller teletjenester, der er hjemmehørende i  

 et andet EU-land, indbringes for Telestyrelsen, skal Telestyrelsen behandle  

 klagen efter §§ 6 og 7.
Stk. 3. Hvis der i forbindelse med en aftale om samtrafik mellem  

 en udbyder af offentlige telenet eller teletjenester, der er hjemmehørende  

 her i landet, og en udbyder, der er hjemmehørende i et andet EU-land,  

 indbringes klager fra begge parter, skal Telestyrelsen, hvis en af parterne  

 anmoder herom, koordinere sin indsats med den nationale tilsynsmyndighed i  

 det andet EU-land inden 6 måneder efter modtagelsen af anmodningen for at  

 finde en løsning.
Løsningen på konflikten skal sikre en rimelig balance  

 mellem parternes legitime interesser og være i overensstemmelse med  

 samtrafikreglerne i Danmark og i det andet EU-land.
§ 7 b.
En bruger, der ønsker at klage over, at den pågældende har  

 lidt eller vil kunne lide skade, fordi bestemmelserne i denne lov i  

 forbindelse med leje af grænseoverskridende infrastrukturkapacitet er  

 overtrådt, kan indbringe klagen for Telestyrelsen.
 Stk. 2. Hvis der ikke ved inddragelse af Telestyrelsen opnås  

 enighed, kan brugeren skriftligt underrette Telestyrelsen og  

 Europa-Kommissionen.
Stk. 3. Hvis Telestyrelsen eller Europa-Kommissionen efter at have  

 modtaget den i stk. 2 nævnte underretning finder, at sagen bør undersøges  

 nærmere, kan de forelægge den for formanden for Udvalget vedrørende  

 Tilrådighedsstillelse af Åbne Net (ONP-udvalget).« 14. § 9 affattes således:
 » § 9. Telestyrelsen kan i en sag om aftale om samtrafik  

 udstede påbud og pålægge en eller flere af parterne dagbøder med henblik på  

 overholdelse af bestemmelserne i §§ 2-5, 7, 16 og 17. Der er udpantningsret  

 for beløbene.
Stk. 2. Telestyrelsens bemyndigelse til at udstede påbud og  

 pålægge dagbøder gælder ikke for udbydere af offentlige telenet eller  

 teletjenester, der er hjemmehørende i et andet EU-land, jf. § 7 a.« 15. § 10 affattes således:
 » § 10. Forskningsministeren kan ikke, ud over hvad der følger  

 af bestemmelserne i lov om Telestyrelsen, give Telestyrelsen tjenestebefaling  

 om styrelsens varetagelse af myndighedsopgaver vedrørende konkrete sager, om  

 behandling og afgørelse af enkeltsager, om Telestyrelsens udstedelse af  

 administrative forskrifter på områder, hvor styrelsen er bemyndiget hertil,  

 eller om Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i medfør  

 heraf.
Stk. 2. Forskningsministeren kan ikke dispensere fra forskrifter  

 udstedt af ministeren i medfør af denne lov.« 16. § 12, stk. 3, affattes således:
»Stk. 3. Staten afholder alle udgifter i forbindelse med  

 nævnets virksomhed, jf. dog stk. 1, nr. 1. Statens udgifter dækkes af den  

 nummerafgift, der opkræves i medfør af lov om tildeling og anvendelse af  

 nummerressourcer m.v.« 17. I § 14 indsættes som stk. 3:
»Stk. 3. Uanset stk. 1 skal klager over de dele af Telestyrelsens  

 afgørelser, der træffes på grundlag af § 5, stk. 2 og 3, indbringes for  

 Konkurrenceankenævnet.
Konkurrencelovens § 17, stk. 3, og § 18, stk. 2-4,  

 samt administrative forskrifter udstedt i medfør heraf finder tilsvarende  

 anvendelse på klager til Konkurrenceankenævnet efter denne lov.« 18. § 15 affattes således:
 » § 15. Teleklagenævnet kan i forbindelse med afgørelser i  

 sager indbragt for nævnet om aftaler om samtrafik udstede påbud og pålægge en  

 eller flere af parterne dagbøder med henblik på overholdelse af  

 bestemmelserne i §§ 2-5, 7, 16 og 17. Der er udpantningsret for beløbene.
Stk. 2. Teleklagenævnets bemyndigelse til at udstede påbud og  

 pålægge dagbøder gælder ikke for udbydere af offentlige telenet eller  

 teletjenester, der er hjemmehørende i et andet EU-land, jf. § 7 a.« 19. I § 16, stk. 1, indsættes efter  

 »markedsposition«: », samt med henblik på indberetninger til  

 Europa-Kommissionen og udarbejdelse af telemarkedsstatistik.« 20. I § 17, stk. 1, ændres »§ 2, stk. 2,» til:  

 »§ 2, stk. 2 og 3,».
 21. I § 17 indsættes efter stk. 1 som nyt stykke:
»Stk. 2. De i § 1, stk. 4, nævnte virksomheder, kommuner,  

 kommunale fællesskaber og offentlige institutioner i øvrigt skal gennemføre  

 en regnskabsmæssig adskillelse af udbudet af telenet eller  

 teletjenester.« Stk. 2 og 3 bliver herefter stk. 3 og 4.
 22. § 17, stk. 2, der bliver stk. 3, affattes således:
 »Stk. 3. Forskningsministeren kan fastsætte nærmere regler  

 om:
 1) Fra hvilket tidspunkt den regnskabsmæssige adskillelse skal være  

 gennemført.
 2) Indsendelse af regnskaberne til Telestyrelsen.
 3) Regnskabernes udformning og indhold, herunder hvilke regnskabsområder  

 der skal aflægges særskilt regnskab for bl.a. med henblik på at sikre  

 effektiv konkurrence og gennemsigtighed i forbindelse med samtrafik.
4) Samarbejdsprocedurer mellem Telestyrelsen og Konkurrencerådet  

 vedrørende tilsynet med regler som nævnt i nr. 1-3, herunder regler svarende  

 til § 5, stk. 2 og 3, eller regler om overførsel af dele af tilsynet til  

 Konkurrencerådet.
Regler herom fastsættes efter drøftelse med  

 erhvervsministeren.« 23. § 18 affattes således:
» § 18. Med bøde straffes den, der overtræder 1) § 2, stk. 2, § 2, stk. 8, § 4, stk. 1, 2) vilkår for samtrafik fastsat i medfør af § 7, stk. 1 og 3, 3) forskrifter udstedt i medfør af § 17, stk. 3.
 Stk. 2. I regler, der udstedes i medfør af § 3, kan der fastsættes  

 straf af bøde.
Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 2 Stk. 1. Loven træder i kraft den 1. juli 1997. § 12, stk. 3, i lov  

 om konkurrenceforhold og samtrafik i telesektoren som affattet ved denne lovs  

 § 1, nr. 16, træder dog først i kraft den 1. januar 1998.
 Stk. 2. Forskningsministeren fastsætter tidspunktet for  

 ikrafttrædelsen af § 2 a i lov om konkurrenceforhold og samtrafik i  

 telesektoren som affattet ved denne lovs § 1, nr. 5, dog senest den 1. januar  

 1999. Indtil ikrafttrædelsen af § 2 a i nævnte lov skal udbydere af  

 offentlige telenet eller teletjenester, der har en stærk markedsposition på  

 det samlede marked for fastnet- og mobilkommunikation, på markedet for lejede  

 kredsløb eller på fastnetmarkedet, ved indgåelse af aftaler om samtrafik  

 efter § 2, stk. 2 og 3, i lov om konkurrenceforhold og samtrafik i  

 telesektoren som affattet ved denne lovs § 1, nr. 4, give adgang til  

 samtrafik til priser, der beregnes efter stk. 3-9 og forskrifter udstedt i  

 medfør af stk. 10.
 Stk. 3. I forbindelse med aftaler om koblet samtrafik kan den  

 samlede pris for en samtrafikydelse maksimalt udgøre summen af følgende  

 beløb:
 1) De ekstra driftsomkostninger ved at gennemføre samtrafikken.
 2) En forholdsmæssig andel af afskrivninger og forrentning af de nye  

 investeringer, der er nødvendige for at gennemføre samtrafikken.
 3) En forholdsmæssig andel af afskrivninger og forrentning af de øvrige  

 investeringer på den del af nettet, der anvendes til at gennemføre  

 samtrafikken.
4) En forholdsmæssig andel af en andel af de driftsomkostninger, der er  

 snævert forbundet med frembringelsen af samtrafikydelsen.
Andelen af de  

 driftsomkostninger, hvoraf en forholdsmæssig andel kan indgå i  

 samtrafikprisen, fastsættes med udgangspunkt i markedsandelen på det  

 relevante marked.
 5) En rimelig fortjeneste.
 Stk. 4. Omkostninger ved abonnentledningsnettet kan ikke indregnes  

 ved fastsættelsen af samtrafikpriser for koblet samtrafik.
 Stk. 5. Nye investeringer, der er nødvendige for at gennemføre  

 samtrafikken, og som udelukkende kommer den, der anmoder om samtrafik, til  

 gode, betales fuldt ud af den pågældende ved etableringen af samtrafikken.
 Stk. 6. Ved den i stk. 3, nr. 2-4, anførte forholdsmæssige andel  

 forstås samtrafikkens procentvise andel af den samlede trafik i den del af  

 nettet, der anvendes til at gennemføre samtrafikken.
 Stk. 7. Udbydere, der har en stærk markedsposition på det samlede  

 marked for fastnet- og mobilkommunikation, på markedet for lejede kredsløb  

 eller på fastnetmarkedet, skal efter anmodning fra Telestyrelsen eller den,  

 der anmoder om indgåelse af en aftale om samtrafik, dokumentere, at de  

 samtrafikpriser, der forlanges i forbindelse med koblet samtrafik, er  

 beregnet efter reglerne i stk. 3, og at prisen for leje af kredsløb er  

 beregnet efter reglerne i stk. 9.
 Stk. 8. Telestyrelsen kan nedsætte de efter stk. 3 beregnede  

 samtrafikpriser, hvis der kan fremlægges dokumentation for, at prisniveauet  

 for tilsvarende samtrafikydelser i tilsvarende danske eller udenlandske  

 samtrafikaftaler er lavere end de efter stk. 3 beregnede samtrafikpriser.
 Stk. 9. Prisen for leje af infrastrukturkapacitet beregnes som  

 anført i stk. 3, idet der dog ved den i stk. 3, nr. 2-4, anførte  

 forholdsmæssige andel forstås samtrafikkens procentvise andel af den samlede  

 kapacitet i den del af nettet, der anvendes til at gennemføre samtrafikken,  

 samt at det element af omkostningerne, der fremgår af stk. 3, nr. 4, beregnes  

 som en forholdsmæssig andel af de driftsomkostninger, der vedrører det net,  

 der udlejes helt eller delvis.
 Stk. 10. Forskningsministeren fastsætter nærmere regler om  

 fastsættelse og beregning af samtrafikpriser efter stk. 3 og 9.
 Stk. 11. § 5, stk. 1, § 7, stk. 4, § 9 og § 15 i lov om  

 konkurrenceforhold og samtrafik i telesektoren som affattet ved denne lovs §  

 1, nr. 10, 12, 14 og 18, finder tilsvarende anvendelse i forbindelse med  

 fastsættelse af samtrafikpriserne i medfør af stk. 2-9.
