Indholdsfortegnelse 1. Indledning Med lov om almene boliger m.v. (lov nr. 374 af 22. maj 1996), der træder i  

 kraft den 1. januar 1997, lægges der op til en forenkling og harmonisering af  

 regelsættene for det støttede lejeboligbyggeri, idet der samtidig sker en  

 udvidelse af beboernes indflydelse.
Loven er en sammenskrivning af lov om  

 boligbyggeri og lov om boliger for ældre og personer med handicap, der derfor  

 i det væsentlige ophæves ved ikrafttrædelsen af den nye lov.
Hovedelementet i loven er etableringen af en støttet lejeboligtype, den  

 almene bolig, til erstatning af almennyttige boliger, ungdomsboliger,  

 ældreboliger og lette kollektivboliger.
Alt nybyggeri med tilsagn fra den 1.  

 januar 1997 skal således opføres som almene boliger, mens loven lægger op til  

 en omdannelse af de eksisterende boliger efter følgende retningslinjer:
 - Samtlige almennyttige boligselskaber omdannes pr. 1. januar 1997  

 automatisk til almene boligorganisationer, idet de almennyttige boliger -  

 herunder almennyttige ældre- og ungdomsboliger - omdannes til almene boliger,  

 jf. lovens § 189, stk. 1.
 - Den automatiske omdannelse af boligselskaberne omfatter også  

 almennyttige forretningsførerselskaber og almennyttige andelsselskaber, der  

 pr. 1. januar 1997 omdannes til almene forretningsførerorganisationer  

 henholdsvis almene andelsselskaber.
 - Kommunale og amtskommunale ældreboliger omdannes pr. 1. januar 1997  

 automatisk til almene boliger, jf. lovens § 189, stk. 2.
 - Selvejende institutioner får efter den 1. januar 1997 mulighed for en  

 frivillig omdannelse, enten til en afdeling af en eksisterende almen  

 boligorganisation eller som en ny selvstændig almen boligorganisation, jf.  

 lovens § 2.
Ved omdannelsen sker der ingen ændringer i den indestående finansiering,  

 og tilsagn om offentlig støtte overføres uændret til den nye  

 boligorganisation.
Omdannelsen af de forskellige organisationsformer vil i  

 langt hovedparten af tilfældene indebære en række ændringer i vedtægter og  

 organisationsstruktur m.v.
Til brug herfor har Bygge- og Boligstyrelsen  

 udarbejdet normalvedtægter for de forskellige almene organisationsformer.
Denne vejledning omfatter alene omdannelsesproceduren for de  

 almennyttige boligselskaber og de kommunale og amtskommunale  

 ældreboliger.
Grundlaget er den af Bygge- og Boligstyrelsen udstedte  

 bekendtgørelse om omdannelse af almennyttige boligselskaber m.v. til almene  

 boligorganisationer (bekendtgørelse nr. 815 af 12. september 1996), der er  

 vedlagt som bilag 1 til denne vejledning.
 Omdannelsesproceduren for de selvejende institutioner fastlægges i en  

 selvstændig bekendtgørelse med tilhørende vejledning.
 I denne vejledning gennemgås - med udgangspunkt i den nævnte  

 bekendtgørelse - omdannelsesproceduren punkt for punkt for hver af  

 organisationsformerne: de almennyttige boligselskaber behandles i afsnit 3,  

 de almennyttige forretningsførerselskaber og andelsselskaber i afsnit 4, og  

 de kommunale og amtskommunale ældreboliger i afsnit 5.
Indledningsvist beskrives i afsnit 2 kort en række hovedtræk ved den  

 almene bolig og den almene boligorganisation.
For en nærmere beskrivelse  

 henvises til de af Bygge- og Boligstyrelsen udstedte bekendtgørelser og  

 vejledninger, der vil blive udstedt i medfør af lov om almene boliger m.v.,  

 herunder særligt bekendtgørelse om drift af almene boliger m.v. og  

 bekendtgørelse om udlejning af almene boliger m.v., begge med tilhørende  

 vejledninger.
2. Kort om den almene bolig og den almene  

 boligorganisation 2.1 Organisationsstruktur Organisationsstrukturen for en almen boligorganisation svarer i nogen grad  

 til de gældende forhold for de almennyttige boligselskaber.
Organisatorisk  

 vil den hierarkiske struktur i en almen boligorganisation således bestå af et  

 antal afdelinger med hver en afdelingsbestyrelse valgt af et  

afdelingsmøde bestående af beboerne, der er tillagt en væsentligt  

 kompetence, eksempelvis beslutninger om rimelige moderniseringsarbejder og  

 ekstraordinære renoveringsarbejder, en organisationsbestyrelse , der  

 varetager den overordnede ledelse og har det juridiske og økonomiske ansvar  

 for organisationens dispositioner, samt en øverste myndighed , der  

 varetager organisationens anliggender, og dermed har kompetencen til at  

 træffe beslutning om mere vidtgående forhold, eksempelvis nybyggeri,  

 ejendomskøb eller -salg samt væsentlig forandring af ejendomme.
I henhold til  

 normalvedtægten kan bl.a. beslutning om ejendomskøb og nybyggeri dog  

 besluttes delegeret til organisationsbestyrelsen.
Alle eller flertallet af organisationsbestyrelsens medlemmer skal være  

 udpeget af organisationens øverste myndighed, og mindst halvdelen skal være  

 beboere. Øvrige parter - eksempelvis repræsentanter fra organisationer,  

 kommunalbestyrelse mv. - kan kun være medlemmer, såfremt dette er besluttet  

 af den øverste myndighed gennem vedtægterne.
Følgende personer kan  

ikke vælges eller udpeges til en organisationsbestyrelse, jf. § 14 i  

 lov om almene boliger m.v.:
- Borgmesteren i den tilsynsførende kommune, - rådmanden, i Københavns kommune borgmesteren for den magi  

 stratsafdeling, hvortil tilsynet med de almene boligorganisationer er  

 henlagt, - formanden for det udvalg, hvortil tilsynet med almene  

 boligorganisationer er henlagt, og - ansatte i den del af den kommunale forvaltning, der udøver tilsynet med  

 de almene boligorganisationer i kommunen.
Da organisationen i de almene boligorganisationer senest den 15. maj 1997  

 skal være i overensstemmelse med lovens krav, vil de nævnte personer fra  

 denne dato ikke længere kunne være repræsenteret i boligorganisationerne.
For  

 almene andelsboligorganisationer kan tilpasningen til lovens krav dog afvente  

 det første ordinære møde i den øverste myndighed i 1997.
 Den øverste myndighed kan - alt efter organisationsform, jf. nedenfor -  

 være et repræsentantskab bestående af organisationsbestyrelsen samt mindst en  

 repræsentant fra hver afdelingsbestyrelse, eller en generalforsamling  

 bestående af medlemmerne.
 Beboerne er dermed gennem de nye regler sikret en meget betydelig  

 medindflydelse på organisationens drift og forhold i øvrigt, idet beboerne  

 har et lovbestemt flertal på samtlige niveauer i organisationen.
 Det bemærkes, at lovens bestemmelser om beboerindflydelse på  

 afdelingsniveau, dvs. afdelingsbestyrelsens og afdelingsmødets kompetencer,  

 er ens for alle almene boliger, uanset om de ejes af en almen  

 boligorganisation eller en kommune/amtskommune.
 Boligorganisationen kan have følgende organisationsformer:
- en selvejende almen boligorganisation, hvor den øverste myndighed er et  

 repræsentantskab bestående af organisationsbestyrelsen samt mindst en  

 repræsentant fra hver afdelingsbestyrelse, - en almen andelsboligorganisation, hvor øverste myndighed enten kan være  

 et repræsentantskab bestående af organisationsbestyrelsen samt mindst en  

 repræsentant fra hver afdelingsbestyrelse eller en generalforsamling  

 bestående af medlemmerne, eller - en almen garantiorganisation, hvor øverste myndighed er et  

 repræsentantskab.
Endvidere kan der godkendes almene andelsselskaber, der som sit eneste  

 formål har at administrere støttet byggeri. Øverste myndighed i et  

 andelsselskab kan enten være et repræsentantskab bestående af  

 organisationsbestyrelsen samt mindst en repræsentant fra hver af de  

 administrerede boligorganisationers bestyrelse (skal være en beboer) eller en  

 generalforsamling bestående af medlemmerne.
Endelig kan de før 1. januar 1997  

 godkendte almennyttige forretningsførerselskaber videreføres som almene  

 forretningsførerorganisationer, hvor øverste myndighed enten er et  

 repræsentantskab bestående af organisationsbestyrelsen samt mindst en  

 repræsentant fra hver af de administrerede boligorganisationers og  

 datterorganisationers bestyrelse (skal være en beboer) eller en  

 generalforsamling bestående af medlemmerne.
Forretningsførerorganisationer  

 kan organiseres på samme måde som boligorganisationerne.
2.2 Mærkning af almene boliger Samtlige almene boliger vil have et »mærke« efter anvendelsen,  

 der særligt har betydning for udlejnings- og anvisningsregler.
Mærkningen vil  

 være som almen familiebolig, almen ungdomsbolig eller almen ældrebolig, jf.  

 lovens §§ 3-5, samt nærmere om mærkning efter omdannelse under de følgende  

 afsnit i vejledningen.
 En bolig mærket som almen ungdomsbolig vil skulle udlejes til den  

 berettigede personkreds, helt som det hidtil har været gældende for  

 ungdomsboliger, almene ældreboliger skal tilsvarende udlejes efter de  

 hidtidige regler for ældreboliger, mens almene familieboliger som hovedregel  

 skal udlejes efter det generelle udlejningssystem for den almennyttige  

 sektor, ventelisteprincippet.
 Tilsvarende opretholdes allerede indgåede aftaler om kommunal anvisning  

 efter den tidligere boligbyggerilovs § 14 samt aftaler om udlejning efter  

 særlige sociale kriterier helt uændret efter omdannelsen af de  

 almennyttige boligselskaber pr. 1. januar 1997.
Loven åbner imidlertid op for en mere fleksibel anvendelse af de støttede  

 boliger, idet der - efter kommunalbestyrelsens beslutning - kan ses bort fra  

 den særlige mærkning, hvis de pågældende boliger i en kortere periode ikke  

 kan udlejes til den berettigede personkreds.
Ved mere permanente problemer  

 med udlejning kan kommunalbestyrelsen endvidere beslutte helt at ændre  

 mærkningen af en eller flere boliger, uden at der dermed sker ændringer i den  

 indestående finansiering m.v.
 Det bemærkes, at der først kan foretages ændring af de enkelte boligers  

 mærkning, når omdannelsen er tilendebragt, og boligerne har status som almene  

 boliger, dvs. ikke i forbindelse med omdannelsen.
De enkelte almene boligers »mærkning« skal registreres i den  

 enkelte boligorganisation og hos beliggenhedskommunen.
Spørgsmålet om,  

 hvorvidt der på et senere tidspunkt skal ske en central registrering af  

 mærkningen, overvejes i Boligministeriet.
3. Omdannelse af almennyttige boligselskaber 3.1 Definitioner m.v.
 Proceduren for omdannelsen af almennyttige boligselskaber er fastlagt i  

 omdannelsesbekendtgørelsens kapitel 1. Kapitlet omhandler ikke almennyttige  

 forretningsførerselskaber og almennyttige andelsselskaber, der behandles  

 selvstændigt i bekendtgørelsens kapitel 2 og denne vejlednings afsnit 4.
 Samtlige almennyttige boligselskaber, herunder forretningsførerselskaberne  

 og andelsselskaberne, omdannes i henhold til § 189, stk. 1, i lov om almene  

 boliger m.v. pr. 1. januar 1997 automatisk til almene boligorganisationer.  

 Omdannelsen indebærer, at samtlige almennyttige boliger, herunder  

 almennyttige ungdoms-, ældre- og lette kollektivboliger, efter 1. januar 1997  

 har status som almene boliger.
Ved omdannelsen overføres tilsagn om støtte, herunder lånegarantier og  

 regarantier, på uændrede vilkår til den pågældende afdeling under den almene  

 boligorganisation, jf. § 189, stk. 1, i lov om almene boliger m.v.
Der skal  

 dermed ikke foretages ny skødeskrivning, pantebrevsudstedelser mv., og der  

 skal af samme grund ikke indhentes accept til omdannelsen fra kreditorer.
 I det - formentligt meget begrænsede - omfang den enkelte debitor, dvs.  

 afdelingen, skifter navn ved omdannelsen, skal der fremsendes begæring om  

 notering af nyt navn på ejendommen til tinglysningskontoret, eksempelvis med  

 henvisning til lov om almene boliger m.v. og omdannelsesbekendtgørelsen.
3.2 Mærkning ved omdannelsen Ved omdannelsen »mærkes« (om mærkning og udlejning se også  

 vejledningens afsnit 2.2) boliger, der pr. 31. december 1996 tilhører et  

 almennyttigt boligselskab, automatisk efter følgende retningslinjer, jf. også  

 omdannelsesbekendtgørelsens § 1, stk. 2:
 Det bemærkes, at der først kan foretages ændring af de enkelte boligers  

 mærkning, når omdannelsen er tilendebragt, og boligerne har status som almene  

 boliger, jf. også vejledningens afsnit 2.2.
3.3 Tidsplan og hovedprincipper for omdannelsen Den automatiske omdannelse - dvs. skiftet til status som almen  

 boligorganisation - træder som nævnt i kraft den 1. januar 1997. Omdannelsen  

 forudsætter imidlertid som udgangspunkt en række aktive handlinger i det  

 enkelte boligselskab, idet vedtægter , bestyrelse og øverste  

 myndighed skal bringes i overensstemmelse med kravene hertil i lov om  

 almene boliger m.v. og i de udstedte normalvedtægter.
 Såvel lov om almene boliger m.v. som omdannelsesbekendtgørelsen træder  

 først i kraft den 1. januar 1997, og den organisatoriske omdannelse kan  

 dermed principielt først iværksættes efter denne dato.
 Hovedproceduren for omdannelsen, som den skitseres nedenfor i  

 afsnit 3.4, tager derfor sin start umiddelbart efter den 1. januar 1997 og  

 skal være tilendebragt senest den 15. maj 1997 med den nye  

 organisationsbestyrelses tiltrædelse - for almennyttige andelsboligforeninger  

 vil den organisatoriske omdannelse dog efter omdannelsesbekendtgørelsens § 9  

 kunne afvente afholdelse af første ordinære repræsentantskabsmøde eller  

 generalforsamling i 1997, jf. særligt om andelsboligforeninger i afsnit  

 3.4.3.
Det er imidlertid i omdannelsesbekendtgørelsen fastlagt, at der  

ikke skal udarbejdes nye vedtægter, hvis et boligselskabs eksisterende  

 vedtægter den 1. januar 1997 opfylder kravene i lov om almene boliger m.v.,  

 samt at der ikke skal foretages nyvalg af bestyrelsen, hvis denne den  

 1. januar 1997 opfylder kravene i lov om almene boliger m.v.
Samme regel er  

 fastlagt for så vidt angår den øverste myndighed, hvilket dog kun vil kunne  

 være aktuelt for andelsboligforeningerne.
 Dette indebærer, at boligselskaberne har mulighed for at forberede sig  

 på den retstilstand, der vil gælde pr. 1. januar 1997, allerede i efteråret  

 1996 . Som det er nærmere beskrevet i afsnit 3.4.2 kan dette ske ved  

 udarbejdelse af nye vedtægter og nyvalg til bestyrelsen inden den 1. januar  

 1997.
 Denne mulighed for at gå i gang allerede i 1996 er etableret for at give  

 boligselskaberne mulighed for at iværksætte den i mange tilfælde ganske  

 omfattende omdannelsesproces så tidligt som muligt.
 Bemærk, at det enkelte boligselskab alt efter forholdene kan vælge at  

 tilrettelægge sin omdannelsesprocedure således, at der tages indledende  

 skridt allerede i 1996, mens øvrige skridt foretages i henhold til  

 hovedproceduren, dvs. efter den 1. januar 1997. Eksempelvis kan  

 boligselskabet godkende nye vedtægter i efteråret 1996, og først foretage  

 valg af bestyrelse efter den 1. januar 1997.
 Hovedproceduren for omdannelsen gennemgås i afsnit 3.4.1, mens  

 mulighederne for at gå i gang allerede i efteråret 1996 beskrives i afsnit  

 3.4.2. I afsnit 3.4.3 behandles de almennyttige andelsboligforeninger  

 særskilt, mens der endelig i afsnit 3.4.4 optegnes nogle forhold, som  

 kommunalbestyrelsen særligt skal være opmærksom på, uanset hvorledes det  

 enkelte boligselskab er omdannet.
 Som bilag 2 til denne vejledning er medtaget en summarisk oversigt over  

 fristerne for omdannelsesproceduren for såvel boligselskaber som  

 forretningsførerselskaber og andelsselskaber.
3.4 Omdannelsesproceduren punkt for punkt 3.4.1 Hovedprocedure I det følgende gennemgåes hovedproceduren for den organisatoriske  

 omdannelse på grundlag af bestemmelserne herom i omdannelsesbekendtgørelsen.  

 Proceduren iværksættes umiddelbart efter den 1. januar 1997, med frist for  

 endelig omdannelse den 15. maj 1997 med tiltrædelse af den nye  

 organisationsbestyrelse.
I bilag 2 er opsummeret tidsfristerne for de enkelte  

 led i proceduren.
 Bemærk, at det for andelsboligforeninger er fastlagt, at den  

 organisatoriske omdannelse først behøver at komme på plads i forbindelse med  

 det første ordinære repræsentantskabsmøde/generalforsamling i 1997, jf.  

 nærmere herom i afsnit 3.4.3, hvor proceduren for omdannelse for de  

 foreninger, der vælger denne løsning, er beskrevet.
 I overgangsperioden frem til den endelige omdannelse gælder følgende, alt  

 efter de konkrete forhold:
 - Frem til nye vedtægters ikrafttræden (tidligst den 1. januar 1997 og  

 senest den 1. marts 1997) finder de før 1. januar 1997 gældende vedtægter  

 anvendelse.
 - Frem til etableringen af et repræsentantskab (tidligst den 1. januar  

 1997 og senest den 1. april 1997) varetager den før 1. januar 1997  

 eksisterende øverste myndighed (kommunalbestyrelsen, generalforsamling eller  

 repræsentantskab) de kompetencer, som henhører under øverste myndighed, jf.  

 omdannelsesbekendtgørelsens § 2, bortset fra godkendelse af nye vedtægter.
 Det skal hertil understreges, at bestemmelsen er indføjet for ikke at have  

 et tomrum mellem den gamle og nye øverste myndighed, hvis der skulle opstå et  

 akut behov for den øverste myndigheds stillingtagen i overgangsperioden - det  

 er i forlængelse heraf implicit forudsat, at den »midlertidige«  

 myndighed så vidt muligt ikke træffer beslutninger med vidtrækkende  

 konsekvenser for boligselskabet.
 - Nye vedtægter godkendes af den før 1. januar 1997 eksisterende  

 bestyrelse og afdelingsbestyrelsernes fællesmøde i fællesskab, jf.  

 omdannelsesbekendtgørelsens § 3, stk. 2.
 - Frem til tiltrædelsen af den nye organisationsbestyrelse (senest den 15.  

 maj 1997) varetager den før 1. januar 1997 eksisterende bestyrelse  

 boligorganisationens drift, jf. omdannelsesbekendtgørelsens § 11.
 I det følgende gennemgåes omdannelsesproceduren punkt for punkt, idet der  

 er tilstræbt en kronologisk gennemgang.
1. Udarbejdelse af nye vedtægter Boligselskabets ledelse udarbejder udkast til nye vedtægter.
Som grundlag  

 for vedtægterne anvendes de af Bygge- og Boligstyrelsen udarbejdede  

 normalvedtægter for den pågældende organisationsform.
Vedtægterne skal have  

 ikrafttræden senest den 1. marts 1997, og skal opfylde bestemmelserne i lov  

 om almene boliger m.v., jf. herunder omkring sammensætning af bestyrelse  

 efter lovens § 14.
 Indtil den 1. marts 1997, eller til ikrafttrædelsen af de nye vedtægter,  

 finder de hidtil gældende vedtægter anvendelse.
 Senest den 1. februar 1997 forelægges vedtægtsudkastet den godkendende  

 myndighed - som består af den før 1. januar 1997 eksisterende bestyrelse og  

 afdelingsbestyrelsernes fællesmøde i fællesskab, jf.  

 omdannelsesbekendtgørelsens § 3, stk. 2 - til godkendelse, jf.  

 omdannelsesbekendtgørelsens § 3, stk. 3 (hvis der i en afdeling ikke er valgt  

 en afdelingsbestyrelse, eller har en afdelingsbestyrelse nedlagt sit hverv,  

 uden at ny afdelingsbestyrelse er valgt, vælger afdelingen på et  

 afdelingsmøde et antal medlemmer til fællesmødet - svarende til afdelingens  

 størrelse - på et afdelingsmøde).
 Det er i omdannelsesbekendtgørelsens § 3, stk. 4, fastlagt, at  

 vedtægtsudkastet betragtes som godkendt, hvis den godkendende myndighed ikke  

 inden 4 uger fra modtagelsen af vedtægtsudkastet har godkendt de nye  

 vedtægter for boligorganisationen.
 Bemærk, at hvis boligselskabets bestyrelse og afdelingsbestyrelsernes  

 fællesmøde har sat sig sammen før den 1. januar 1997, og da har godkendt nye  

 vedtægter med ikrafttræden den 1. januar 1997, vil disse vedtægter også anses  

 at opfylde de fastsatte procedurekrav, jf. nærmere herom i afsnit 3.4.2.
 Efter godkendelsen fremsendes de nye vedtægter til den tilsynsførende  

 kommunalbestyrelse efter § 12, stk. 5, i lov om almene boliger m.v., jf. også  

 omdannelsesbekendtgørelsens § 3, stk. 5. Kommunalbestyrelsen skal herefter  

 påse, at vedtægterne opfylder lovens regler om almene boligorganisationer  

 eller regler fastsat i medfør heraf.
 Boligorganisationen fremsender endvidere kopi af de godkendte vedtægter  

 til Bygge- og Boligstyrelsen og Landsbyggefonden.
 Bemærk, at det efter bekendtgørelses § 4 ikke er et krav, at der skal  

 udarbejdes og godkendes nye vedtægter, hvis boligselskabets før 1. januar  

 1997 eksisterende vedtægter opfylder kravene hertil i lov om almene boliger  

 m.v. og regler udstedt i medfør heraf (driftsbekendtgørelsen og  

 normalvedtægterne).
2. Valg af afdelingsrepræsentanter til repræsentantskab Hver afdelingsbestyrelse vælger - på opfordring fra boligorganisationens  

 ledelse - senest den 1. april 1997 det i de nye vedtægter fastsatte antal  

 medlemmer fra afdelingsbestyrelsen til boligorganisationens nye  

 repræsentantskab.
Det bemærkes hertil, at afdelingsmødet i henhold til normalvedtægten  

 samtidig med valg af afdelingsbestyrelse skal beslutte, a) om afdelingsmødet  

 eller afdelingsbestyrelsen skal vælge formand for afdelingsbestyrelsen, og b)  

 om afdelingsmødet eller afdelingsbestyrelsen skal vælge repræsentanter til  

 repræsentantskabet.
I omdannelsesbekendtgørelsens § 6, stk. 1, er det  

 imidlertid fastsat, at valget i forbindelse med omdannelsen foretages af  

 afdelingsbestyrelsen.
 Er der i en afdeling ikke valgt en afdelingsbestyrelse, eller har en  

 afdelingsbestyrelse nedlagt sit hverv, uden at ny afdelingsbestyrelse er  

 valgt, vælges afdelingens repræsentanter på et afdelingsmøde.
3. Valg af organisationsbestyrelse Administrationen i boligorganisationer, der i henhold til de nye  

 vedtægter har et repræsentantskab som øverste myndighed ( bortset fra  

 almene andelsboligorganisationer), indkalder til et repræsentantskabsmøde,  

 der skal afholdes senest den 1. maj 1997, jf. omdannelsesbekendtgørelsens §  

 6, stk. 2. De stemmeberettigede er efter omdannelsesbekendtgørelsens § 6,  

 stk. 2, den før 1. januar 1997 siddende bestyrelse samt de efter pkt. 2  

 ovenfor valgte afdelingsrepræsentanter.
 Det kan i boligorganisationer med kun en afdeling forekomme, at en  

 afdelingsrepræsentant ikke er tilstrækkeligt til at sikre et flertal af  

 beboere - det er derfor i omdannelsesbekendtgørelsens § 6, stk. 3, fastlagt,  

 at der i disse situationer skal indkaldes yderligere afdelingsrepræsentanter.
 Øvrige parter, som i henhold til de nye vedtægter skal have repræsentation  

 i bestyrelsen, anmodes af boligorganisationens administration om at udpege  

 deres repræsentanter inden afholdelse af det første  

 organisationsbestyrelsesmøde, jf. omdannelsesbekendtgørelsens § 10, stk. 2.
I garantiorganisationer vælger garantforsamlingen (den før 1. januar 1997  

 eksisterende generalforsamling) det antal medlemmer til  

 organisationsbestyrelsen, som er fastlagt i vedtægterne.
Efter § 33, stk. 1,  

 i lov om almene boliger m.v. skal garantforsamlingen vælge mindst en  

 repræsentant.
 Den nye organisationsbestyrelse skal tiltræde umiddelbart efter valget,  

 dog senest den 15. maj 1997, jf. omdannelsesbekendtgørelsens § 10, stk. 1.  

 Frem til den nye bestyrelses tiltrædelse varetages organisationens drift af  

 den før 1. januar 1997 eksisterende bestyrelse, jf.  

 omdannelsesbekendtgørelsens § 11.
 Det bemærkes, at det efter omdannelsesbekendtgørelsens § 8 ikke er et  

 krav, at der skal foretages nyvalg til organisationsbestyrelsen, hvis  

 bestyrelsen opfylder lovens krav den 1. januar 1997. Bemærk i den  

 forbindelse, at dette i realiteten forudsætter, at den eksisterende  

 bestyrelse er i overensstemmelse med såvel de gamle som de nye vedtægter, jf.  

 at den er (skal være) udpeget i overensstemmelse med eventuelle regler om  

 bestyrelsessammensætning i de gamle vedtægter, der dermed også skal have  

 været i overensstemmelse med lov om almene boliger m.v., jf. eksempelvis at  

 beboerne skal udgøre flertallet.
I andelsboligorganisationer kan et eventuelt fornødent nyvalg til  

 bestyrelsen - som det nærmere fremgår af afsnit 3.4.3 - afvente den første  

 ordinære generalforsamling i 1997. Men organisationen kan naturligvis vælge  

 at afholde en ekstraordinær generalforsamling med henblik herpå efter de  

 sædvanlige retningslinjer - der er ikke i bekendtgørelsen fastsat nærmere  

 regler herom, bl.a. fordi der ikke skal sammensættes en særlig øverste  

 myndighed med henblik herpå.
Har organisationen et repræsentantskab som  

 øverste myndighed, kan organisationen tilsvarende vælge at følge  

 hovedproceduren ovenfor.
4. Valg til forretningsførerorganisationers/andelsselskabers  

 repræsentantskab Såfremt boligorganisationen er en datterorganisation eller en  

 administreret boligorganisation under en almen forretningsførerorganisation  

 eller et andelsselskab, vil organisationens bestyrelse af  

 forretningsførerorganisationens/andelsselskabets administration blive anmodet  

 om at udpege repræsentanter til  

 forretningsførerorganisationens/andelsselskabets repræsentantskab inden den  

 1. maj 1997, jf. nærmere under vejledningens afsnit 4.
3.4.2 Muligheder for iværksættelse af omdannelsen i efteråret 1996 Det er i omdannelsesbekendtgørelsen fastlagt, at der ikke skal udarbejdes  

 nye vedtægter, hvis et boligselskabs eksisterende vedtægter den 1. januar  

 1997 opfylder kravene i lov om almene boliger m.v., samt der ikke skal  

 foretages nyvalg af bestyrelsen, hvis denne den 1. januar 1997 opfylder  

 kravene i lov om almene boliger m.v.
Samme regel er fastlagt for så vidt  

 angår den øverste myndighed, hvilket dog kun vil kunne være aktuelt for  

 andelsboligforeningerne.
 Dette indebærer som nævnt i afsnit 3.3, at boligselskaberne har mulighed  

 for at forberede sig på den retstilstand, der vil gælde pr. 1. januar  

 1997, allerede i efteråret 1996 .
Dette kan ske ved udarbejdelse af nye vedtægter og nyvalg til bestyrelsen  

 inden den 1. januar 1997. Disse tiltag skal i givet fald som udgangspunkt  

 foretages efter de allerede gældende regler i boligbyggeriloven, dvs. ikke  

 efter bestemmelserne i lov om almene boliger m.v.
Særligt gælder det, at  

 nyvalg til bestyrelsen skal ske efter de allerede gældende vedtægter, og et  

 nyvalg forudsætter dermed, at der ikke i disse vedtægter er bestemmelser om  

 bestyrelsessammensætningen, som er i modstrid med lov om almene boliger m.v.,  

 jf. eksempelvis at beboerne ikke udgør et flertal.
1. Udarbejdelse af nye vedtægter Som det fremgår af afsnit 3.4.1 følger det af hovedproceduren, at den  

 eksisterende bestyrelse og afdelingsbestyrelsernes fællesmøde sætter sig  

 sammen efter den 1. januar 1997 og godkender nye vedtægter.
Hvis bestyrelsen og fællesmødet imidlertid allerede i løbet af efteråret  

 1996 har sat sig sammen og da - som den pr. 1. januar 1997  

 vedtægtsgodkendende myndighed - har godkendt nye vedtægter med ikrafttræden  

 den 1. januar 1997, vil disse vedtægter også betragtes som udformet i  

 overensstemmelse med de fastsatte regler.
Vedtægterne behøver dermed ikke at  

 blive forelagt den før 1. januar 1997 eksisterende øverste myndighed til  

 godkendelse.
 Vedtægterne skal - som det er tilfældet i hovedproceduren - udarbejdes på  

 grundlag af de af Bygge- og Boligstyrelsen udarbejdede normalvedtægter for  

 den pågældende organisationsform, og skal opfylde bestemmelserne i lov om  

 almene boliger m.v., jf. herunder omkring sammensætning af bestyrelse efter  

 lovens § 14.
Boligselskabet kan alternativt vælge at udarbejde nye vedtægter i  

 samarbejde med den før 1. januar 1997 eksisterende øverste myndighed.
I dette  

 tilfælde udarbejder ledelsen nye vedtægter, ligeledes med ikrafttræden den 1.  

 januar 1997, og fremsender udkastet til den eksisterende øverste myndighed  

 for boligselskabet til godkendelse.
Bygge- og Boligstyrelsen skal herunder  

 henstille til de kommunalbestyrelser, der er øverste myndighed, at  

 godkendelsen af de nye vedtægter foretages inden vedtægternes ikrafttræden,  

 dvs. inden den 1. januar 1997. (Bemærk i den forbindelse, at hvis vedtægterne  

 udarbejdet af ledelsen ikke er godkendt af den gamle øverste myndighed inden  

 den 1. januar 1997 (og dermed ikrafttrædelsen) skal godkendelsen ske efter  

 hovedproceduren i afsnit 3.4.1, dvs. godkendelsen skal foretages af den  

 eksisterende bestyrelse samt afdelingsbestyrelsernes fællesmøde i  

 fællesskab).
Uanset fremgangsmåden fremsendes de nye vedtægter efter den 1. januar 1997  

 til den tilsynsførende kommunalbestyrelse efter § 12, stk. 5, i lov om almene  

 boliger m.v.
I de tilfælde, hvor øverste myndighed har godkendt vedtægterne  

 inden den 1. januar 1997, fremsendes vedtægterne med bemærkning om, at de  

 ikke skal ændres, da de opfylder bestemmelserne i lov om almene boliger m.v.  

 med tilhørende forskrifter, jf. også omdannelsesbekendtgørelsens § 4.
 Kommunalbestyrelsen skal herefter som tilsynsmyndighed påse, at  

 vedtægterne opfylder lovens regler om almene boligorganisationer eller regler  

 fastsat i medfør heraf.
 Boligorganisationen fremsender endvidere kopi af de nye vedtægter til  

 Bygge- og Boligstyrelsen og Landsbyggefonden (adresser er angivet i  

 vejledningens bilag 4).
2. Valg af bestyrelse Eventuelt valg af ny bestyrelse, således at denne er i overensstemmelse  

 med lov om almene boliger m.v., skal foretages i overensstemmelse med de før  

 1. januar 1997 gældende regler i boligbyggerilovens § 15 samt i  

 overensstemmelse med de før 1. januar 1997 gældende vedtægter.
Bestyrelsen  

 skal således vælges af den forsamling, der efter de nugældende vedtægter har  

 kompetencen hertil.
For at den bestyrelse, som i givet fald vælges (henholdsvis udpeges) inden  

 den 1. januar 1997, vil kunne fortsætte udover den 15. maj 1997, skal  

 bestyrelsessammensætningen være i overensstemmelse med lov om almene boliger  

 m.v., jf. eksempelvis at beboerne skal udgøre et flertal.
For at bestyrelsen  

 er i overensstemmelse med reglerne i lov om almene boliger m.v., vil det  

 herudover være et krav, at borgmestre mv. (lovens § 14) ikke er medlem.  

 Bemærk hertil dog, at der skal tages stilling til kommunalbestyrelsens  

 repræsentation i bestyrelsen ved det førstkommende ordinære  

 repræsentantskabsmøde eller generalforsamling i 1997, uanset om dette ligger  

 før de nævnte frister.
3.4.3 Særligt for almennyttige andelsboligforeninger De almennyttige andelsboligforeninger har allerede i dag, dvs. før lovens  

 ikrafttræden, en organisatorisk struktur, der sikrer et beboerflertal i såvel  

 bestyrelse som øverste myndighed.
Det er af denne grund i  

 omdannelsesbekendtgørelsens § 9 fastlagt, at den nødvendige organisatoriske  

 omdannelse i andelsboligforeninger først behøver at være foretaget på det  

 første ordinære repræsentantskabsmøde/generalforsamling i 1997, dvs. senest  

 den 31. december 1997.
 Andelsboligforeningen (andelsboligorganisationen) kan derfor vælge først  

 at godkende eventuelt nye vedtægter og eventuelt fornødent nyvalg til  

 organisationsbestyrelsen på dette møde, men foreningen (organisationen) kan  

 naturligvis også vælge at få forholdene i orden hurtigst muligt efter den  

 fastlagte hovedprocedure.
3.4.4 Indberetning mv. fra kommunalbestyrelsen Følgende punkter skal opfyldes/foretages af kommunalbestyrelsen, uanset  

 omfanget af ændringerne i det enkelte boligselskab.
1. Orientering om omdannelsen fra kommunalbestyrelsen Efter modtagelsen af de godkendte vedtægter efter § 12, stk. 5, i lov om  

 almene boliger m.v., jf. også omdannelsesbekendtgørelsens § 5, foretager  

 kommunalbestyrelsen en orientering/indberetning om omdannelsen med angivelse  

 af boligorganisationens nye (eller uændrede) navn til Bygge- og  

 Boligstyrelsen, Hypotekbanken, Landsbyggefonden, de involverede  

 realkreditinstitutter samt til Byggeskadefonden, til sidstnævnte dog kun,  

 hvis boligorganisationen har afdelinger med tilsagn om støtte efter den 30.  

 juni 1986.
 Bygge- og Boligstyrelsen har udarbejdet en blanket, der kan anvendes ved  

 indberetningen til de nævnte parter, der er vedlagt vejledningen som bilag 3.
 I vejledningens bilag 4 er angivet adresser mv. på de relevante parter i  

 omdannelsesprocessen.
2. Kommunalbestyrelsens repræsentation i organisationsbestyrelsen I henhold til omdannelsesbekendtgørelsens § 12, stk. 2, skal  

 kommunalbestyrelsen påse, at boligorganisationens øverste myndighed senest på  

 det første ordinære repræsentantskabsmøde eller generalforsamling skal tage  

 stilling til kommunalbestyrelsens repræsentation i organisationsbestyrelsen.  

 Dermed sikres det, at den »nye« boligorganisation aktivt tager  

 stilling til dette spørgsmål.
Denne stillingtagen vil blive foretaget senest  

 den 31. december 1997, alt efter regnskabsåret i den konkrete  

 boligorganisation, jf. at der skal afholdes  

 repræsentantskabsmøde/generalforsamling senest 6 måneder efter regnskabsårets  

 afslutning.
 En hensigtsmæssig måde til gensidig orientering boligorganisation og  

 kommune imellem vil være, at boligorganisationen fremsender kopi af dagsorden  

 for det første ordinære repræsentantskabsmøde/ generalforsamling til  

 kommunalbestyrelsen, hvor kommunalbestyrelsens rolle er sat på som  

 selvstændigt punkt.
4. Omdannelse af almennyttige  

 forretningsførerselskaber og andelsselskaber 4.1 Definitioner m.v.
 Proceduren for omdannelsen af almennyttige forretningsførerselskaber og  

 almennyttige andelsselskaber er fastlagt i omdannelsesbekendtgørelsens  

 kapitel 2.
 Samtlige almennyttige forretningsførerselskaber omdannes i henhold til §  

 189, stk. 1, i lov om almene boliger m.v. pr. 1. januar 1997 automatisk til  

 almene forretningsførerorganisationer, og samtlige almennyttige  

 andelsselskaber omdannes tilsvarende automatisk til almene andelsselskaber.
Ingen af de 2 organisationsformer indeholder støttede boliger, og der sker  

 dermed ingen mærkning eller lignende ved omdannelsen.
Der er - af samme grund  

 - ikke indestående tilsagn om offentlig støtte eller offentligt garanterede  

 lån.
4.2 Tidsplan og hovedprincipper for omdannelsen Den i omdannelsesbekendtgørelsen fastlagte procedure for omdannelsen af  

 forretningsførerselskaber og andelsselskaber bygger på helt samme principper,  

 som er fastlagt for omdannelsen af de almennyttige boligselskaber, jf.  

 vejledningens afsnit 3. Fremfor henvisninger til afsnit 3 er det imidlertid  

 valgt i dette afsnit at foretage en tilsvarende udtømmende gennemgang af  

 proceduren for omdannelsen, således at afsnittet principielt kan læses  

 uafhængigt af den øvrige vejledning.
 Den automatiske omdannelse - dvs. skiftet til status som almen  

 forretningsførerorganisation eller alment andelsselskab - træder som nævnt i  

 kraft den 1. januar 1997. Omdannelsen forudsætter imidlertid som udgangspunkt  

 en række aktive handlinger i det enkelte selskab, idet vedtægter ,  

bestyrelse og øverste myndighed skal bringes i overensstemmelse  

 med kravene hertil i lov om almene boliger m.v. og i de udstedte  

 normalvedtægter.
 Såvel lov om almene boliger m.v. som omdannelsesbekendtgørelsen træder  

 først i kraft den 1. januar 1997, og den organisatoriske omdannelse kan  

 dermed i sagens natur først iværksættes efter denne dato.
 Hovedproceduren for omdannelsen, som den skitseres nedenfor i  

 afsnit 4.3, tager derfor sin start umiddelbart efter den 1. januar 1997 og  

 skal være tilendebragt senest den 15. juni 1997 med den nye  

 organisationsbestyrelses tiltrædelse.
 Det er imidlertid i omdannelsesbekendtgørelsen fastlagt, at der  

ikke skal udarbejdes nye vedtægter, hvis et selskabs eksisterende  

 vedtægter den 1. januar 1997 opfylder kravene i lov om almene boliger m.v.  

 Tilsvarende skal der ikke foretages nyvalg af bestyrelsen eller til  

 repræsentantskab, hvis disse organer den 1. januar 1997 opfylder kravene i  

 lov om almene boliger m.v.
 (Bemærk, at eventuelt før den 1. januar 1997 godkendte almennyttige  

 andelsselskaber som udgangspunkt vil have vedtægter, bestyrelse og øverste  

 myndighed, som er i overensstemmelse med kravene i lov om almene boliger  

 m.v., idet der i de allerede gældende normalvedtægter i store træk er taget  

 højde for de ændringer, som følger af lov om almene boliger m.v. -  

andelsselskaberne vil dermed som udgangspunkt kunne fortsætte efter den 1.  

 januar 1997 uden ændringer , jf. §§ 17, 20 og 21 i  

 omdannelsesbekendtgørelsen).
 Dette indebærer, at selskaberne har mulighed for at forberede sig på  

 den retstilstand, der vil gælde pr. 1. januar 1997, allerede i efteråret  

 1996 . Som det er nærmere beskrevet i afsnit 4.3.2 kan dette ske ved  

 udarbejdelse af nye vedtægter, nyvalg til bestyrelsen samt - i nogle tilfælde  

 - nyvalg til repræsentantskab inden den 1. januar 1997.
 Denne mulighed for at gå i gang allerede i 1996 er etableret for at give  

 selskaberne mulighed for at iværksætte den i mange tilfælde ganske omfattende  

 omdannelsesproces så tidligt som muligt.
 Bemærk, at det enkelte selskab alt efter forholdene kan vælge at  

 tilrettelægge sin omdannelsesprocedure således, at der tages indledende  

 skridt allerede i 1996, mens øvrige skridt foretages i henhold til  

 hovedproceduren, dvs. efter den 1. januar 1997. Eksempelvis kan den efter  

 vedtægterne kompetente forsamling vedtage nye vedtægter i efteråret 1996,  

 mens valg af bestyrelse først foretages efter den 1. januar 1997.
 Hovedproceduren for omdannelsen gennemgåes i afsnit 4.3.1, mens  

 mulighederne for at gå i gang allerede i efteråret 1996 beskrives i afsnit  

 4.3.2. I afsnit 4.3.3 optegnes endelig nogle forhold, som kommunalbestyrelsen  

 særligt skal være opmærksom på, uanset hvorledes det enkelte selskab er  

 omdannet.
 Som bilag 2 til denne vejledning er medtaget en summarisk oversigt over  

 fristerne for omdannelsesproceduren for såvel boligselskaber som  

 forretningsførerselskaber og andelsselskaber.
4.3 Omdannelsesproceduren punkt for punkt 4.3.1 Hovedprocedure I det følgende gennemgåes hovedproceduren for den organisatoriske  

 omdannelse på grundlag af bestemmelserne herom i omdannelsesbekendtgørelsen.  

 Proceduren iværksættes umiddelbart efter den 1. januar 1997, med frist for  

 endelig omdannelse den 15. juni 1997 med tiltrædelse af den nye  

 organisationsbestyrelse.
I bilag 2 er opsummeret tidsfristerne for de enkelte  

 led i proceduren.
 I overgangsperioden frem til den endelige omdannelse gælder følgende, alt  

 efter de konkrete forhold:
 - Frem til nye vedtægters ikrafttræden (tidligst den 1. januar 1997 og  

 senest den 1. marts 1997) finder de før 1. januar 1997 gældende vedtægter  

 anvendelse.
 - Frem til etableringen af et repræsentantskab (senest den 1. maj 1997)  

 varetager den før 1. januar 1997 eksisterende øverste myndighed  

 (generalforsamling eller repræsentantskab) de kompetencer, som henhører under  

 øverste myndighed, herunder godkendelse af vedtægter, jf.  

 omdannelsesbekendtgørelsens § 15.
 - Frem til tiltrædelsen af den nye organisationsbestyrelse (senest den 15.  

 juni 1997) varetager den før 1. januar 1997 eksisterende bestyrelse  

 organisationens drift, jf. omdannelsesbekendtgørelsens § 23.
 I det følgende gennemgåes omdannelsesproceduren punkt for punkt, idet der  

 er tilstræbt en kronologisk gennemgang.
1. Udarbejdelse af nye vedtægter Organisationens ledelse udarbejder udkast til nye vedtægter.
Som grundlag  

 for vedtægterne anvendes de af Bygge- og Boligstyrelsen udarbejdede  

 normalvedtægter for den pågældende organisationsform.
Vedtægterne skal have  

 ikrafttræden senest den 1. marts 1997, og skal opfylde bestemmelserne i lov  

 om almene boliger m.v., jf. herunder omkring sammensætning af bestyrelse  

 efter lovens § 14.
 Frem til nye vedtægters ikrafttræden finder de før 1. januar 1997 gældende  

 vedtægter anvendelse.
 Senest den 1. februar 1997 forelægges vedtægtsudkastet den godkendende  

 myndighed - som består af den før 1. januar 1997 eksisterende øverste  

 myndighed, jf. omdannelsesbekendtgørelsens § 15 - til godkendelse, jf.  

 omdannelsesbekendtgørelsens § 16, stk. 2.
 Det er i omdannelsesbekendtgørelsens § 16, stk. 3, fastlagt, at  

 vedtægtsudkastet betragtes som godkendt, hvis den godkendende myndighed ikke  

 inden 4 uger fra modtagelsen af vedtægtsudkastet har godkendt de nye  

 vedtægter for boligorganisationen.
 Efter godkendelsen - eller efter udløbet af de fastsatte 4 uger -  

 fremsendes de nye vedtægter til den tilsynsførende kommunalbestyrelse efter §  

 12, stk. 5, i lov om almene boliger m.v., jf. også  

 omdannelsesbekendtgørelsens § 16, stk. 4. Kommunalbestyrelsen skal herefter  

 påse, at vedtægterne opfylder lovens regler om almene boligorganisationer  

 eller regler fastsat i medfør heraf.
 Boligorganisationen fremsender endvidere kopi af de godkendte vedtægter  

 til Bygge- og Boligstyrelsen og Landsbyggefonden (adresser i vejledningens  

 bilag 4).
 Bemærk, at det efter bekendtgørelses § 17 ikke er et krav, at der skal  

 udarbejdes og godkendes nye vedtægter, hvis selskabets før 1. januar 1997  

 eksisterende vedtægter opfylder kravene hertil i lov om almene boliger m.v.  

 og regler udstedt i medfør heraf.
2. Valg af repræsentanter fra datterorganisationer og administrerede  

 boligorganisationer Dette punkt er kun aktuelt for forretningsførerselskaber og  

 andelsselskaber, der efter omdannelsen har et repræsentantskab som øverste  

 myndighed.
Organisationsbestyrelsen i datterorganisationerne og de administrerede  

 boligorganisationer skal vælge det i  

 forretningsførerorganisationens/andelsselskabet vedtægter fastsatte antal  

 repræsentanter til forretningsførerorganisationen/andelsselskabets  

 repræsentantskab.
Mindst en af repræsentanterne fra hvert enkelt selskab skal  

 være en beboer, jf. § 11, stk. 1, i lov om almene boliger m.v. samt  

 omdannelsesbekendtgørelsens § 13.
 Valget af repræsentant(er) foretages af boligorganisationens bestyrelse  

 (fungerende) senest den 1. maj 1997.
3. Valg af organisationsbestyrelse Boligorganisationens administration indkalder til et repræsentantskabsmøde  

 eller en generalforsamling, der skal afholdes senest den 1. juni 1997, jf.  

 omdannelsesbekendtgørelsens §§ 18 og 19.
 De stemmeberettigede på repræsentantskabsmødet er i henhold til  

 omdannelsesbekendtgørelsens § 18 forretningsførerselskabets henholdsvis  

 andelsselskabets før 1. januar 1997 siddende bestyrelse samt de efter pkt. 2  

 ovenfor valgte organisationsrepræsentanter.
 Øvrige parter, som i henhold til de nye vedtægter skal have repræsentation  

 i bestyrelsen, anmodes af forretningsførerorganisationens/andelsselskabets  

 administration om at udpege deres repræsentanter inden afholdelse af det  

 første organisationsbestyrelsesmøde, jf. omdannelsesbekendtgørelsens § 22,  

 stk. 2.
I garantiorganisationer vælger garantforsamlingen (den før 1. januar 1997  

 eksisterende generalforsamling) det antal medlemmer til  

 organisationsbestyrelsen, som er fastlagt i vedtægterne.
Efter § 33, stk. 1,  

 i lov om almene boliger m.v. skal garantforsamlingen vælge mindst en  

 repræsentant.
 Den nye organisationsbestyrelse skal tiltræde umiddelbart efter valget,  

 dog senest den 15. juni 1997, jf. omdannelsesbekendtgørelsens § 22, stk. 1.
 Det bemærkes, at det efter omdannelsesbekendtgørelsens § 21 ikke er et  

 krav, at der skal foretages nyvalg til organisationsbestyrelsen, hvis  

 bestyrelsen opfylder lovens krav den 1. januar 1997. Bemærk i den  

 forbindelse, at dette i realiteten forudsætter, at den eksisterende  

 bestyrelse er i overensstemmelse med såvel de gamle som de nye vedtægter, jf.  

 at den er (skal være) udpeget i overensstemmelse med eventuelle regler om  

 bestyrelsessammensætning i de gamle vedtægter, der dermed også skal have  

 været i overensstemmelse med lov om almene boliger m.v., jf. eksempelvis at  

 beboere i datterorganisationernes/de administrerede boligorganisationers  

 bestyrelser skal udgøre mindst halvdelen.
4.3.2 Muligheder for iværksættelse af omdannelsen i efteråret 1996 Det er i omdannelsesbekendtgørelsen fastlagt, at der ikke skal udarbejdes  

 nye vedtægter, hvis et selskabs eksisterende vedtægter den 1. januar 1997  

 opfylder kravene i lov om almene boliger m.v., samt der ikke skal foretages  

 nyvalg til bestyrelse eller repræsentantskab, hvis disse organer den 1.  

 januar 1997 opfylder kravene i lov om almene boliger m.v.
 Dette indebærer som nævnt i afsnit 4.2, at  

 forretningsførerselskaberne/andelsselskaberne har mulighed for at  

forberede sig på den retstilstand, der vil gælde pr. 1. januar 1997,  

 allerede i efteråret 1996 .
Dette kan ske ved udarbejdelse af nye vedtægter, nyvalg til bestyrelsen  

 samt i nogle tilfælde - nyvalg til repræsentantskab inden den 1. januar 1997.  

 Disse tiltag skal i givet fald som udgangspunkt foretages efter de allerede  

 gældende regler i boligbyggeriloven, dvs. ikke efter bestemmelserne i lov om  

 almene boliger m.v.
Særligt gælder det, at et nyvalg til bestyrelse og  

 repræsentantskab skal ske efter de allerede gældende vedtægter, og et nyvalg  

 forudsætter dermed, at der ikke i disse vedtægter er bestemmelser om  

 eksempelvis bestyrelsessammensætningen, som er i modstrid med lov om almene  

 boliger m.v., jf. eksempelvis hvis ikke mindst halvdelen er beboere i  

 datterselskabernes og de administrerede selskabers bestyrelser.
1. Udarbejdelse af nye vedtægter Boligselskabets ledelse udarbejder udkast til nye vedtægter i efteråret  

 1996. Som grundlag for vedtægterne anvendes de af Bygge- og Boligstyrelsen  

 udarbejdede normalvedtægter for den pågældende organisationsform.
Vedtægterne  

 skal have ikrafttræden den 1. januar 1997, og skal opfylde bestemmelserne i  

 lov om almene boliger m.v., jf. herunder omkring sammensætning af bestyrelse  

 efter lovens § 14.
 Vedtægtsudkastet fremsendes til den før 1. januar 1997 eksisterende  

 øverste myndighed for selskabet til godkendelse med ikrafttræden den 1.  

 januar 1997.
 (Bemærk i den forbindelse, at det er den samme myndighed, der skal  

 godkende de nye vedtægter henholdsvis før og efter den 1. januar 1997. Dvs.,  

 at hvis vedtægterne er fremsendt før den 1. januar 1997, så vil 4-ugers  

 fristen for godkendelse i omdannelsesbekendtgørelsens § 16, stk. 3 (se også  

 hovedproceduren ovenfor, afsnit 4.3.1), automatisk træde i kraft pr. 1.  

 januar 1997 - vedtægterne vil dermed senest kunne betragtes som godkendte den  

 29. januar 1997).
 Efter den 1. januar 1997 fremsendes de nye, godkendte vedtægter til den  

 tilsynsførende kommunalbestyrelse efter § 12, stk. 5, i lov om almene boliger  

 m.v., jf. også omdannelsesbekendtgørelsens § 16, stk. 4 (eller § 17, idet det  

 i dette tilfælde angives, at vedtægterne ikke skal ændres, da de opfylder  

 bestemmelserne i lov om almene boliger m.v. med tilhørende forskrifter).
 Kommunalbestyrelsen skal herefter påse, at vedtægterne opfylder reglerne i  

 lov om almene boliger m.v. eller regler fastsat i medfør heraf.
 Boligorganisationen fremsender endvidere kopi af de godkendte vedtægter  

 til Bygge- og Boligstyrelsen og Landsbyggefonden (adresser i vejledningens  

 bilag 4).
2. Eventuelt nyvalg til repræsentantskabet Eventuelt nyvalg til repræsentantskabet, således at dette er i  

 overensstemmelse med lov om almene boliger m.v., skal foretages i  

 overensstemmelse med de før 1. januar 1997 gældende regler i  

 boligbyggerilovens § 15 samt i overensstemmelse med de før 1. januar 1997  

 gældende vedtægter.
 Heraf følger, at det er en forudsætning for et nyvalg, at der ikke i disse  

 vedtægter er bestemmelser om repræsentantskabets sammensætning, som er i  

 modstrid med lov om almene boliger m.v.
3. Valg af bestyrelse Eventuelt valg af ny bestyrelse, således at denne er i overensstemmelse  

 med lov om almene boliger m.v., skal foretages i overensstemmelse med de før  

 1. januar 1997 gældende vedtægter (det bemærkes i den forbindelse, at der  

 ikke i boligbyggeriloven er fastsat regler for valg og sammensætning af  

 bestyrelsen i forretningsførerselskaber). Bestyrelsen skal således vælges af  

 den forsamling, der efter de nugældende vedtægter har kompetencen hertil.
 For at den bestyrelse, som i givet fald vælges (henholdsvis udpeges) inden  

 den 1. januar 1997, vil kunne fortsætte udover den 15. juni 1997, skal  

 bestyrelsessammensætningen være i overensstemmelse med lov om almene boliger  

 m.v.
 For at bestyrelsen er i overensstemmelse med reglerne i lov om almene  

 boliger m.v., vil det herudover være et krav, at mindst halvdelen er beboere  

 i datterorganisationernes og de administrerede organisationers bestyrelser,  

 samt at borgmestre mv. (lovens § 14) ikke er medlem.
4.3.3 Stillingtagen til kommunalbestyrelsens repræsentation i  

 bestyrelsen I henhold til omdannelsesbekendtgørelsens § 24, stk. 2, skal  

 kommunalbestyrelsen påse, at boligorganisationens øverste myndighed senest på  

 det første ordinære repræsentantskabsmøde eller generalforsamling skal tage  

 stilling til kommunalbestyrelsens repræsentation i organisationsbestyrelsen.
Dermed sikres det, at den »nye« boligorganisation aktivt tager  

 stilling til dette spørgsmål.
Denne stillingtagen vil blive foretaget senest  

 den 31. december 1997, alt efter regnskabsåret i den konkrete  

 boligorganisation, jf. at der skal afholdes  

 repræsentantskabsmøde/generalforsamling senest 6 måneder efter regnskabsårets  

 afslutning.
 En hensigtsmæssig måde til gensidig orientering boligorganisation og  

 kommune imellem vil være, at boligorganisationen fremsender kopi af dagsorden  

 for det første ordinære repræsentantskabsmøde/generalforsamling til  

 kommunalbestyrelsen, hvor kommunalbestyrelsens rolle er sat på som  

 selvstændigt punkt.
5. Omdannelse af kommunale og amtskommunale  

 ældreboliger 5.1 Definitioner m.v.
 Proceduren for omdannelsen af kommunale og amtskommunale ældreboliger er  

 fastlagt i omdannelsesbekendtgørelsens kapitel 3.
 Samtlige kommunale og amtskommunale boliger, der har modtaget tilsagn om  

 støtte efter den tidligere lov om boliger for ældre og personer med handicap,  

 omdannes i henhold til § 189, stk. 2, i lov om almene boliger m.v. pr. 1.  

 januar 1997 automatisk til kommunale almene ældreboliger eller amtskommunale  

 almene ældreboliger.
Der sker ingen organisatoriske ændringer, idet kommunen/amtskommunen  

 fortsat vil være øverste myndighed og bestyrelse.
Tilsvarende sker der ingen  

 ændringer i støtteforhold m.v.
5.2 Valg af afdelingsbestyrelse Ved omdannelsen bliver de kommunale og amtskommunale almene boliger  

 omfattet af en række af bestemmelserne om beboerdemokrati i lov om almene  

 boliger m.v.
Det gælder bl.a. § 34, stk. 1-3, 5 og 6, og §§ 35-40.
 Det gælder således, at bestemmelserne i lov og bekendtgørelser om  

 beboerindflydelse på afdelingsniveau, dvs. afdelingsbestyrelsens og  

 afdelingsmødets kompetencer, er ens for alle almene boliger, uanset om de  

 ejes af en almen boligorganisation eller en kommune/amtskommune.
Dette indebærer, at der skal vælges en afdelingsbestyrelse i de enkelte  

 bebyggelser.
Kommunalbestyrelsen skal efter omdannelsesbekendtgørelsens § 25,  

 stk. 2, tage initiativ til afholdelse af det første afdelingsmøde, hvor  

 dagsorden skal omfatte valg af en afdelingsbestyrelse.
Afdelingsmødet skal  

 afholdes senest den 1. april 1997.
Bygge- og Boligstyrelsen, den 17.  

 september 1996 Rud Werborg / Vibeke Køie Bygge- og Boligstyrelsens bekendtgørelse nr. 815 af 12. september  

 1996Bekendtgørelse om omdannelse af almennyttige boligselskaber m.v. til  

 almene boligorganisationer I medfør af §§ 32, 184 og 195 i lov nr. 374 af 22.  

 maj 1996 om almene boliger m.v., fastsættes efter bemyndigelse:
Almennyttige boligselskaber § 1.  Dette kapitel omfatter omdannelsen af  

 almennyttige boligselskaber til almene boligorganisationer pr. 1. januar 1997  

 efter § 189, stk. 1, i lov om almene boliger m.v.
Kapitlet omfatter ikke  

 almennyttige forretningsførerselskaber og andelsselskaber.
 Stk. 2.  Ved omdannelsen pr. 1. januar 1997 mærkes  

 boliger, der den 31. december 1996 tilhørte et almennyttigt boligselskab,  

 automatisk efter følgende retningslinjer:
 § 2.  Den myndighed, der indtil ikrafttrædelse af lov  

 om almene boliger m.v. var øverste myndighed, har de beføjelser og varetager  

 de opgaver, der efter lov om almene boliger m.v. henhører under den øverste  

 myndighed, indtil boligorganisationens repræsentantskab er etableret i  

 overensstemmelse med lov om almene boliger m.v. og denne bekendtgørelse.
 Stk. 2.  Udarbejdelse og godkendelse af vedtægter sker  

 efter reglerne i §§ 3-4, jf. dog § 9.
 § 3.  Boligorganisationens ledelse udarbejder udkast  

 til nye vedtægter for den almene boligorganisation med ikrafttræden senest  

 den 1. marts 1997, jf. dog §§ 4 og 9. Vedtægterne må ikke fravige  

 bestemmelserne i lov om almene boliger m.v. eller bestemmelser udstedt i  

 medfør heraf.
 Stk. 2.  Vedtægtsudkastet godkendes i fællesskab af den  

 ved ikrafttrædelsen af lov om almene boliger m.v. siddende bestyrelse og de  

 ved lovens ikrafttrædelse siddende afdelingsbestyrelsers fællesmøde.
 Stk. 3.  Vedtægtsudkastet forelægges bestyrelsen og  

 afdelingsbestyrelsernes fællesmøde til godkendelse senest den 1. februar  

 1997.
 Stk. 4.  Har bestyrelsen og afdelingsbestyrelsernes  

 fællesmøde ikke godkendt nye vedtægter inden 4 uger efter modtagelse af  

 vedtægtsudkastet, betragtes vedtægtsudkastet som godkendt.
 Stk. 5.  Et eksemplar af de efter stk. 3-4, godkendte  

 vedtægter fremsendes af boligorganisationen til kommunalbestyrelsen efter §  

 12, stk. 5, i lov om almene boliger m.v.
 § 4.  Hvis selskabets vedtægter den 1. januar 1997  

 opfylder bestemmelserne i lov om almene boliger m.v., og regler udstedt i  

 medfør heraf, er det ikke et krav, at der udarbejdes nye vedtægter efter § 3.  

 Et eksemplar af vedtægterne fremsendes af boligorganisationen til  

 kommunalbestyrelsen efter § 12, stk. 5, i lov om almene boliger m.v., idet  

 det angives, at vedtægterne i henhold til 1. pkt. ikke skal ændres.
§ 5.  Efter modtagelsen af vedtægter efter §§ 3 eller  

 4 , fremsender kommunalbestyrelsen orientering om omdannelsen med angivelse  

 af boligorganisationens navn til Bygge- og Boligstyrelsen, Hypotekbanken,  

 Landsbyggefonden, realkreditinstitutterne og Byggeskadefonden.
Orientering af  

 Byggeskadefonden skal dog kun foretages, hvis afdelinger under organisationen  

 er opført med tilsagn efter den 30. juni 1986.
 § 6.  I boligselskaber, hvor den øverste myndighed  

 efter omdannelsen bliver et repræsentantskab, vælger hver afdelingsbestyrelse  

 det i vedtægterne fastsatte antal repræsentanter til boligorganisationens  

 repræsentantskab, jf. dog § 7. Valget af repræsentanter foretages senest den  

 1. april 1997.
 Stk. 2.  Boligorganisationens administration indkalder  

 efterfølgende til et repræsentantskabsmøde, dog senest den 1. maj 1997, hvor  

 de stemmeberettigede er boligselskabets eksisterende bestyrelse samt de efter  

 stk. 1, valgte afdelingsrepræsentanter, jf. dog § 8. Dagsorden for mødet skal  

 omfatte valg af det i vedtægterne fastsatte antal medlemmer af  

 organisationsbestyrelsen.
 Stk. 3.  I selvejende boligselskaber med kun en afdeling  

 skal indkaldes så mange afdelingsrepræsentanter til repræsentantskabsmødet  

 efter stk. 2, at der blandt de til repræsentantskabsmødet indkaldte er et  

 flertal af beboere.
 § 7.  Hvis boligselskabets øverste myndighed den 1.  

 januar 1997 opfylder bestemmelserne i lov om almene boliger eller regler  

 udstedt i medfør heraf, er det ikke et krav, at der foretages nyvalg til den  

 øverste myndighed efter bestemmelserne i § 6. I disse tilfælde fortsætter  

 repræsentantskab eller generalforsamling uændret efter den 1. januar 1997.
 § 8.  Hvis boligselskabets bestyrelse den 1. januar  

 1997 opfylder bestemmelserne i lov om almene boliger m.v. eller regler  

 udstedt i medfør heraf, er det ikke et krav, at der foretages valg af ny  

 bestyrelse efter bestemmelserne i §§ 6 og 9. I disse tilfælde fortsætter  

 bestyrelsen uændret efter den 1. januar 1997.
 § 9.  I andelsboligforeninger kan godkendelse af  

 vedtægter og valg af det i vedtægterne fastsatte antal medlemmer af  

 organisationsbestyrelsen ske på første ordinære repræsentantskabsmøde eller  

 generalforsamling i 1997.
 § 10.  Den efter § 6 valgte organisationsbestyrelse  

 tiltræder umiddelbart efter valget, dog senest den 15. maj 1997.
 Stk. 2.  Parter, der i henhold til de efter § 3, stk.  

 3-4, godkendte vedtægter skal have repræsentation i organisationsbestyrelsen,  

 herunder den hidtidige generalforsamling i garantiselskaber, anmodes af  

 organisationens ledelse om at udpege repræsentanter inden afholdelse af det  

 første bestyrelsesmøde.
 § 11.  Frem til organisationsbestyrelsens tiltrædelse  

 efter § 10, stk. 1, varetages boligorganisationens drift af boligselskabets  

 eksisterende bestyrelse.
 § 12.  Senest på det første ordinære  

 repræsentantskabsmøde eller generalforsamling efter den 1. januar 1997 tager  

 øverste myndighed stilling til kommunalbestyrelsens repræsentation i  

 organisationsbestyrelsen, jf. § 13 i lov om almene boliger m.v.
 Stk. 2.  Kommunalbestyrelsen påser, at det i stk. 1  

 nævnte spørgsmål behandles på mødet.
 § 13.  I almene boligorganisationer, der er  

 datterorganisationer eller administrerede boligorganisationer under en  

 forretningsførerorganisation eller et andelsselskab, og hvor den øverste  

 myndighed i henhold til de efter § 16, stk. 2-3, godkendte vedtægter er et  

 repræsentantskab, vælger bestyrelsen senest den 1. maj 1997 det i  

 forretningsførerorganisationens eller andelsselskabets vedtægter, jf. § 16,  

 fastsatte antal repræsentanter til forretningsførerorganisationens eller det  

 almene andelsselskabs repræsentantskab, jf. dog § 20. Mindst en af den  

 enkelte organisations repræsentanter skal i henhold til § 11, stk. 1, i lov  

 om almene boliger m.v. være beboer i den pågældende datterorganisation eller  

 administrerede organisation.
Almennyttige forretningsførerselskaber og  

 andelsselskaber § 14.  Dette kapitel omfatter omdannelsen af  

 almennyttige forretningsførerselskaber til almene  

 forretningsførerorganisationer og omdannelse af almennyttige andelsselskaber  

 til almene andelsselskaber pr. 1. januar 1997 efter § 189, stk. 1, i lov om  

 almene boliger m.v.
 § 15.  Den myndighed, der indtil ikrafttrædelse af lov  

 om almene boliger m.v. var øverste myndighed, har de beføjelser og varetager  

 de opgaver, herunder godkendelse af vedtægter, der efter lov om almene  

 boliger m.v. henhører under den øverste myndighed, indtil  

 forretningsførerorganisationens eller andelsselskabets repræsentantskab er  

 etableret i overensstemmelse med lov om almene boliger m.v.
 § 16.  Organisationens ledelse udarbejder udkast til  

 nye vedtægter for den almene forretningsførerorganisation eller andelsselskab  

 med ikrafttræden senest den 1. marts 1997, jf. dog § 17. Vedtægterne må ikke  

 fravige bestemmelserne i lov om almene boliger m.v. eller bestemmelser  

 udstedt i medfør heraf.
 Stk. 2.  Vedtægtsudkastet forelægges den i § 15 nævnte  

 øverste myndighed til godkendelse senest den 1. februar 1997.
 Stk. 3.  Har den i § 15 nævnte øverste myndighed ikke  

 godkendt nye vedtægter inden 4 uger efter modtagelse af vedtægtsudkastet,  

 betragtes vedtægtsudkastet som godkendt.
 Stk. 4.  Et eksemplar af de efter stk. 2-3, godkendte  

 vedtægter fremsendes af boligorganisationen til kommunalbestyrelsen efter §  

 12, stk. 5, i lov om almene boliger m.v.
 § 17.  Hvis selskabets vedtægter den 1. januar 1997  

 opfylder bestemmelserne i lov om almene boliger m.v., og regler udstedt i  

 medfør heraf, er det ikke et krav, at der udarbejdes nye vedtægter efter §  

 16. Et eksemplar af vedtægterne fremsendes af organisationen til  

 kommunalbestyrelsen efter § 12, stk. 5, i lov om almene boliger m.v., idet  

 det angives, at vedtægterne i henhold til 1. pkt. ikke skal ændres.
 § 18.  I andelsselskaber og forretningsførerselskaber,  

 hvor den øverste myndighed efter omdannelsen bliver et repræsentantskab,  

 indkalder boligorganisationens administration til et repræsentantskabsmøde  

 senest den 1. juni 1997, hvor de stemmeberettigede er  

 forretningsførerselskabets eller andelsselskabets eksisterende bestyrelse  

 samt de efter § 13 valgte repræsentanter for datterorganisationer og  

 administrerede selskaber, jf. dog § 21. Dagsorden for mødet skal omfatte valg  

 af det i vedtægterne fastsatte antal medlemmer af  

 forretningsførerorganisationens eller det almene andelsselskabs bestyrelse.
 § 19.  I andelsselskaber og forretningsførerselskaber,  

 hvor den øverste myndighed efter omdannelsen bliver en generalforsamling,  

 indkalder boligorganisationens administration til en generalforsamling senest  

 den 1. juni 1997, jf. dog § 21. Dagsorden for generalforsamlingen skal  

 omfatte valg af det i vedtægterne fastsatte antal medlemmer af  

 organisationsbestyrelsen.
 § 20.  Hvis forretningsførerselskabets eller  

 andelsselskabets øverste myndighed den 1. januar 1997 opfylder bestemmelserne  

 i lov om almene boliger eller regler udstedt i medfør heraf, er det ikke et  

 krav, at der foretages nyvalg til den øverste myndighed efter bestemmelserne  

 i § 18. I disse tilfælde fortsætter repræsentantskab eller generalforsamling  

 uændret efter den 1. januar 1997.
 § 21.  Hvis forretningsførerselskabets eller  

 andelsselskabets bestyrelse den 1. januar 1997 opfylder bestemmelserne i lov  

 om almene boliger eller regler udstedt i medfør heraf, er det ikke et krav,  

 at der foretages valg af ny bestyrelse efter bestemmelserne i §§ 18-19. I  

 disse tilfælde fortsætter bestyrelsen uændret efter den 1. januar 1997.
 § 22.  Den efter §§ 18-19 valgte  

 organisationsbestyrelse tiltræder umiddelbart efter valget, dog senest den  

 15. juni 1997.
 Stk. 2.  Parter, der i henhold til de efter § 16, stk.  

 2-3, godkendte vedtægter, skal have repræsentation i  

 organisationsbestyrelsen, herunder den hidtidige generalforsamling i  

 garantiselskaber, anmodes af andelsselskabets eller  

 forretningsførerorganisationens ledelse om at udpege repræsentanter inden  

 afholdelse af det første bestyrelsesmøde.
 § 23.  Frem til organisationsbestyrelsens tiltrædelse  

 efter § 22, stk. 1, varetages boligorganisationens drift af  

 forretningsførerselskabets eller andelsselskabets eksisterende bestyrelse.
 § 24.  Senest på det første ordinære  

 repræsentantskabsmøde eller generalforsamling efter den 1. januar 1997 tager  

 øverste myndighed stilling til kommunalbestyrelsens repræsentation i  

 organisationsbestyrelsen, jf. § 13 i lov om almene boliger m.v.
 Stk. 2.  Kommunalbestyrelsen påser, at det i stk. 1  

 nævnte spørgsmål behandles på mødet.
Kommunale og amtskommunale ældreboliger § 25.  Kommunale og amtskommunale ældreboliger, der  

 har modtaget tilsagn om offentlig støtte efter den tidligere lov om boliger  

 for ældre og personer med handicap, omdannes pr. 1. januar 1997 til kommunale  

 og amtskommunale almene ældreboliger efter § 189, stk. 2, i lov om almene  

 boliger m.v.
 Stk. 2.  Kommunalbestyrelsen eller amtsrådet tager  

 initiativ til afholdelse af det første afdelingsmøde, der skal afholdes  

 senest den 1. april 1997. Dagsorden for afdelingsmødet skal omfatte valg af  

 afdelingsbestyrelse.
Ikrafttrædelse § 26.  Bekendtgørelsen træder i kraft den 1. januar  

 1997.
