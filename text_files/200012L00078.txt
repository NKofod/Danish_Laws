Fremsat den 1. november 2000 af  

 arbejdsministeren (Ove Hygum) Forslag til Lov om ændring af lov om ligebehandling af  

 mænd og kvinder med hensyn til beskæftigelse og barselorlov m.v.,  

 lov om lige løn til mænd og kvinder, lov om  

 børnepasningsorlov, lov om ligestilling af kvinder og mænd og  

 lov om ligebehandling af mænd og kvinder inden for de  

 erhvervstilknyttede sikringsordninger1) § 1 I lov om ligebehandling af mænd og kvinder med hensyn til  

 beskæftigelse og barselorlov m.v., jf. lovbekendtgørelse nr. 908  

 af 27. september 2000, foretages følgende ændringer:
 1. I § 1 indsættes efter stk.1, som nyt  

 stykke:
 »Stk. 2. Der foreligger indirekte forskelsbehandling,  

 når en bestemmelse, et kriterium eller en praksis, der tilsyneladende  

 er neutral, stiller et væsentligt større antal personer af det  

 ene køn ringere, medmindre denne bestemmelse, dette kriterium eller  

 denne praksis er hensigtsmæssig og nødvendig og kan begrundes i  

 objektive ikke-kønsrelaterede faktorer.«.
 Stk. 2 - 3 bliver herefter stk. 3 - 4.
 2. Overskriften til kapitel 6 affattes således:
 »Godtgørelse, bevisbedømmelse m.v.«.
 3. Efter § 16 indsættes i kapitel 6:
»§ 16 a.
Hvis en person, der anser sig for krænket, jf.  

 §§ 2-5, § 9 og § 15, stk. 1, fremfører faktiske  

 omstændigheder, som giver anledning til at formode, at der er  

 udøvet direkte eller indirekte forskelsbehandling, påhviler det  

 modparten at bevise, at ligebehandlingsprincippet ikke er blevet  

 krænket.«.
§ 2 I lov om lige løn til mænd og kvinder, jf.  

 lovbekendtgørelse nr. 909 af 27. september 2000, foretages  

 følgende ændringer:
 1. I § 1, stk. 1, indsættes som 2.  

 pkt.:
 »Dette gælder både direkte forskelsbehandling  

 og indirekte forskelsbehandling.«.
 2. I § 1 indsættes efter stk.1, som nyt  

 stykke:
 »Stk. 2. Der foreligger indirekte forskelsbehandling,  

 når en bestemmelse, et kriterium eller en praksis, der tilsyneladende  

 er neutral, stiller et væsentligt større antal personer af det  

 ene køn ringere, medmindre denne bestemmelse, dette kriterium eller  

 denne praksis er hensigtsmæssig og nødvendig og kan begrundes i  

 objektive ikke-kønsrelaterede faktorer.«.
 Stk. 2 - 4 bliver herefter stk. 3 - 5.
 3. § 3, stk. 2, affattes således:
 »Stk. 2. Det påhviler arbejdsgiveren at bevise, at en  

 afskedigelse ikke er foretaget i strid med reglerne i stk. 1. Hvis  

 afskedigelsen finder sted mere end et år efter, at lønmodtageren  

 har fremsat krav om lige løn, gælder 1. pkt. dog kun, hvis  

 lønmodtageren fremfører faktiske omstændigheder, som  

 giver anledning til at formode, at afskedigelsen er foretaget i strid med  

 stk. 1.«.
 4. § 6, stk. 2, affattes således:
 »Stk. 2. Hvis en person, der anser sig for krænket, jf. § 1,  

 fremfører faktiske omstændigheder, som giver anledning til at  

 formode, at der er udøvet direkte eller indirekte forskelsbehandling,  

 påhviler det modparten at bevise, at ligebehandlingsprincippet ikke er  

 blevet krænket.«.
§ 3 I lov nr. 402 af 31. maj 2000 om børnepasningsorlov foretages  

 følgende ændring:
 1. I § 4 indsættes som stk. 12:
 »Stk. 12. Sker der afskedigelse af en lønmodtager, der  

 har udnyttet retten til orlov, på et senere tidspunkt i  

 ansættelsesforholdet end i umiddelbar tilknytning til  

 lønmodtagerens tilbagevenden til arbejdspladsen efter orlov, jf.  

 stk. 8, og fremfører lønmodtageren faktiske  

 omstændigheder, som giver anledning til at formode, at afskedigelsen er  

 begrundet i forhold omfattet af stk. 7, påhviler det  

 arbejdsgiveren at godtgøre, at afskedigelsen ikke er begrundet i  

 forhold omfattet af stk. 7.«.
§ 4 I lov nr. 388 af 30. maj 2000 om ligestilling af kvinder og mænd  

 foretages følgende ændring:
 1. Efter § 2 indsættes i kapitel  

 2:
»2 a.
Hvis en person, der anser sig for krænket, jf. § 2,  

 fremfører faktiske omstændigheder, som giver anledning til at  

 formode, at der er udøvet direkte eller indirekte forskelsbehandling,  

 påhviler det modparten at bevise, at ligebehandlingsprincippet ikke er  

 blevet krænket.
 Stk. 2. Der foreligger indirekte forskelsbehandling,  

 når en bestemmelse, et kriterium eller en praksis, der tilsyneladende  

 er neutral, stiller et væsentligt større antal personer af det  

 ene køn ringere, medmindre denne bestemmelse, dette kriterium eller  

 denne praksis er hensigtsmæssig og nødvendig og kan begrundes i  

 objektive ikke-kønsrelaterede faktorer.«.
§ 5 I lov nr. 134 af 25. februar 1998 om ligebehandling af mænd og  

 kvinder inden for de erhvervstilknyttede sikringsordninger, som ændret  

 ved § 23 i lov nr. 388 af 30. maj 2000, foretages følgende  

 ændringer:
 1. I § 7 indsættes efter »gøres«: »direkte  

 eller indirekte«.
 2. I § 7 indsættes som stk. 2:
 »Stk. 2. Der foreligger indirekte forskelsbehandling, når en  

 bestemmelse, et kriterium eller en praksis, der tilsyneladende er neutral,  

 stiller et væsentligt større antal personer af det ene  

 køn ringere, medmindre denne bestemmelse, dette kriterium eller denne  

 praksis er hensigtsmæssig og nødvendig og kan begrundes i  

 objektive ikke-kønsrelaterede faktorer.«.
 3. Overskriften til kapitel 4 affattes således:
 »Sanktioner, bevisbedømmelse og  

 håndhævelse«.
 4. I § 9 indsættes som stk. 2:
 »Stk. 2. Hvis en person, der anser sig for krænket, jf. § 7  

 og § 8, fremfører faktiske omstændigheder, som giver anledning  

 til at formode, at der er udøvet direkte eller indirekte  

 forskelsbehandling, påhviler det modparten at bevise, at  

 ligebehandlingsprincippet ikke er blevet krænket.«.
§ 6 Loven træder i kraft den 1. januar 2001.
Bemærkninger til lovforslaget Almindelige bemærkninger 1. Indledning Rådet for Den Europæiske Union vedtog den 15.  

 december 1997 Rådets direktiv 97/80/EF om bevisbyrden i forbindelse med  

 forskelsbehandling på grundlag af køn (bevisbyrdedirektivet).  

 Med §§ 1-3 i det fremlagte lovforslag gennemføres direktivet i dansk  

 ret.
 Det fremgår af bevisbyrdedirektivet, at  

 formålet er at sikre større effektivitet i de foranstaltninger,  

 som medlemsstaterne træffer i henhold til  

 ligebehandlingsprincippet.
 Direktivet finder anvendelse på situationer, som er  

 omhandlet i EF-traktatens artikel 141 om lige løn og ligebehandling,  

 Rådets direktiv 75/117/EØF af 10. februar 1975  

 (ligelønsdirektivet), Rådets direktiv 76/207/EØF af 9.  

 februar 1976 (ligebehandlingsdirektivet), Rådets direktiv  

 92/85/EØF af 19. oktober 1992 (graviditetsdirektivet) og Rådets  

 direktiv 96/34/EF af 3. juni 1996 (forældreorlovsdirektivet). For de to  

 sidstnævnte kun i det omfang, hvor der er tale om forskelsbehandling  

 pga. køn.
Rådets direktiv 86/378/EØF af 24. juli 1986  

 om gennemførelse af princippet om ligebehandling af mænd og  

 kvinder inden for de erhvervstilknyttede sociale sikringsordninger, som  

 ændret ved Rådets direktiv 96/97/EF af 20. december 1996, er ikke  

 nævnt i artikel 3 i bevisbyrdedirektivet.
Efter EF-Domstolens  praksis  

 er de nævnte direktiver for så vidt angår  

 lønmodtagere imidlertid alene udtryk for en præcisering af  

 EF-traktatens artikel 141, jf. betragtningerne til Rådets direktiv  

 96/97/EF.
Beskyttelsen i bevisbyrdedirektivet skal derfor også  

 gennemføres i lov om ligebehandling af mænd og kvinder i  

 erhvervstilknyttede sikringsordninger.
Direktivet skal være gennemført i dansk ret  

 senest den 1. januar 2001. Direktivet er et minimumsdirektiv.
Lovforslagets  

 §§ 1-3 og § 5 tilsigter ikke at gå videre end direktivets krav.
Da  

 direktivets formål er at forbedre beskyttelsesniveauet i  

 ligebehandlings- og ligelønssager, må gennemførelsen af  

 direktivet ikke medføre forringelser i det eksisterende  

 beskyttelsesniveau.
Med lovforslagets § 4 indføres direktivets  

 bevisbyrderegler også inden for ligestillingslovens område, dvs.  

 uden for arbejdsmarkedet.
Der henvises nærmere til bemærkningerne  

 under pkt. 6.
2. Baggrund for direktivet Bevisbyrdedirektivet skal som nævnt medvirke til at  

 sikre en mere effektiv gennemførelse af det grundlæggende  

 princip om ligebehandling, således som dette er forudsat i  

 EU-retten.
Et af de (proces)problemer, som ofte opleves af personer,  

 der bliver forskelsbehandlet, er bevisførelsen.
Mange finder det med  

 de gældende bevisbyrderegler vanskeligt og nogle gange umuligt at  

 fremlægge beviser i en sag om tilsyneladende forskelsbehandling, bl.a.  

 fordi det er den indklagede (arbejdsgiveren), som normalt har den relevante  

 information.
EF-Domstolen har i en række sager, hvor  

 bevisbyrdeproblematikken har været behandlet, udtalt, at en  

 »forskydning« af bevisbyrden er nødvendig for ikke at fratage en  

 arbejdstager, der tilsyneladende er udsat for forskelsbehandling, ethvert  

 effektivt middel til at søge ligebehandlings- og  

 ligelønsprincippet gennemført.
Der henvises i øvrigt til  

 bemærkningerne til § 1, nr. 3.
Et andet problem er forståelsen af og anvendelsen af  

 princippet om indirekte forskelsbehandling.
Dette begreb har hidtil ikke  

 været defineret i ligebehandlingsloven, men fremgår nu af  

 direktivet om bevisbyrde.
Lovforslaget er i overensstemmelse med denne  

 definition.
Der henvises i øvrigt til bemærkningerne til  

 § 1, nr. 1.
Direktivet anvendes inden for enhver civilretlig eller  

 administrativ procedure inden for den offentlige eller private sektor.
Det  

 betyder, at den ændrede bevisbyrde skal anvendes ved enhver  

 klageprocedure, der er omfattet af direktivet.
Princippet skal således  

 anvendes i ligebehandlings- og ligelønssager, hvad enten sagerne  

 behandles ved domstolene, i det fagretlige system, ved  

 Ligestillingsnævnet, i Tvistighedsnævnet eller i Finanstilsynet.  

 Det forudsættes, at de sager, der hidtil har været behandlet i  

 det fagretlige system, også fremover afgøres der.
 Da bevisbyrdedirektivet ikke finder anvendelse i  

 straffesager, er sager efter ligebehandlingslovens straffebestemmelse i  

 § 19 ikke omfattet af direktivet.
3. Hidtidig praksis om bevisbyrden ved EF-Domstolen Som nævnt er formålet med bevisbyrdedirektivet  

 at sikre større effektivitet.
Dette forudsætter  

 gennemskuelighed, gennemsigtighed og synlighed (det såkaldte  

 transparensprincip).
EF-Domstolens praksis i ligebehandlings- og  

 ligelønssager har ligget til grund for gennemførelsen af og har  

 afgørende betydning for forståelsen af bevisbyrdedirektivet,  

 idet EF-Domstolen i en række principielle sager har skærpet  

 sagsøgtes bevisbyrde.
Nedenfor er nævnt nogle af de domme, der  

 illustrerer denne problemstilling.
 Manglende gennemskuelighed i en virksomheds  

 lønsystem - et anbringende, der første gang blev  

 fremført i Danfoss-sagen, sag 109/88, Handels- og  

 Kontorfunktionærernes Forbund i Danmark mod Dansk Arbejdsgiverforening  

 for Danfoss A/S, (Saml 1989 s. 3199) - har således bevirket, at en  

 arbejdsgiver er blevet pålagt bevisbyrden for, at den førte  

 lønpolitik ikke er kønsdiskriminerende.
I Royal Copenhagen-sagen, sag C-400/93,  

 Specialarbejderforbundet i Danmark mod Dansk Industri for Royal Copenhagen  

 A/S, (Saml I-1995 s. 1275), har EF-Domstolen set på tilfælde,  

 hvor det ikke har været muligt at konstatere, hvilke faktorer, der har  

 haft betydning for fastsættelsen af de satser eller det grundlag, der  

 er anvendt ved beregningen af en variabel andel af lønnen.
Under  

 sådanne omstændigheder kan hensynet til, at arbejdstagerne ikke  

 fratages ethvert effektivt middel til at søge  

 ligelønsprincippet gennemført, nødvendiggøre, at  

 arbejdsgivere pålægges bevisbyrden for, at de konstaterede  

 forskelle ikke skyldes forskelsbehandling på grundlag af  

 køn.
I Jørgensen-sagen, sag C-226/98, Birgitte  

 Jørgensen mod Foreningen af Speciallæger, Sygesikringens  

 Forhandlingsudvalg, (Saml 2000 I-0000), lægger Domstolen vægt  

 på, at virkelig gennemskuelighed, der gør det muligt at  

 udøve effektiv kontrol, kun kan opnås, hvis princippet  

 gælder for hvert enkelt aspekt omkring ligebehandlingsprincippet.
En  

 helhedsvurdering, der bedømmer alle elementer under et, ville derfor  

 ikke være tilstrækkelig til at foretage en effektiv kontrol med  

 hensyn til anvendelsen af ligebehandlingsprincippet, hvilket kunne  

 medføre, at bevisbyrdereglerne i sager om indirekte forskelsbehandling  

 på grundlag af køn ikke ville blive overholdt.
I Enderby-sagen, sag C-127/92, Dr Pamela Mary Enderby mod  

 Frenchay Health Authority og Secretary of State for Health, (Saml I-1993 s.  

 5535), har Domstolen under henvisning til effektivitetsprincippet  

 fastslået, at »I en situation med tilsyneladende  

 forskelsbehandling påhviler det arbejdsgiveren at bevise, at den  

 konstaterede lønforskel skyldes objektive faktorer.
Arbejdstageren  

 ville således savne midler til at søge ligelønsprincippet  

 gennemført ved national retsinstans, hvis ikke den omstændighed,  

 at fremlæggelsen af beviselementer, der gør det muligt at  

 påvise en tilsyneladende forskelsbehandling, havde til følge at  

 pålægge arbejdsgiveren bevisbyrden for, at lønforskellen  

 ikke reelt er kønsdiskriminerende.« (præmis 18).
 I Draehmpaehl-sagen, sag C-180/95, Nils Draehmpaehl mod  

 Urania Immobilienservice OHG, (Saml 1997 I-2195), understreger Domstolen, at  

 arbejdsgiveren i kraft af, at han ligger inde med ansøgningerne  

 må bevise, at ansøgeren ikke ville have fået den ledige  

 stilling, selv hvis der ikke var udøvet nogen form for  

 forskelsbehandling.
 I Enderby-sagen betones vigtigheden af statistik  

 som bevismiddel. »Tilstedeværelsen af tydelige statistiske oplysninger  

 af hvilke det fremgår, at der er en lønforskel mellem 2  

 funktioner, der har samme værdi, hvoraf den ene næsten  

 udelukkende udøves af kvinder og den anden hovedsagelig af mænd,  

 følger det af artikel 141, at arbejdsgiveren skal godtgøre, at  

 denne forskel skyldes objektive faktorer, der intet har at gøre med  

 forskelsbehandling på grundlag af køn«.
 I Seymour-Smith-sagen, sag C-167/97, Regina mod Secretary  

 of State for Employment, ex parte Nicole Seymour-Smith og Laura Perez, (Saml  

 1999 ECR I-623), udtaler Domstolen angående statistiske oplysninger, at  

 det kan være relevant ikke blot at tage hensyn til de statistiske  

 oplysninger, som er tilgængelige på det tidspunkt, hvor  

 foranstaltningen blev truffet, men også de senere fremkomne statistiske  

 oplysninger, som kan indeholde angivelser vedrørende foranstaltningens  

 virkning for mænd og kvinder.
 Når EF-Domstolen i en række principielle sager  

 har lagt vægt på manglende gennnemskuelighed i virksomheders  

 lønsystemer, tilsyneladende forskelsbehandling og statistiske forhold,  

 må det antages, at disse elementer vil få betydning for  

 vurderingen af bevisbyrdereglerne.
4. Bevisbedømmelse, bevisførelse og  

 bevisbyrde Dansk ret indeholder ingen generelle regler eller  

 principper for bevisbyrdefordelingen mellem sagsøger og  

 sagsøgte, men beviskravene kan være reguleret i  

 særlovgivningen.
Funktionærlovens § 2, stk. 4, om  

 midlertidig ansættelse er et eksempel herpå, idet der stilles  

 skærpede beviskrav til arbejdsgiveren   såkaldt omvendt  

 bevisbyrde.
Det er op til sagens parter at afgøre hvor  

 omfattende et bevismateriale, de ønsker at fremlægge.
Retten kan  

 dog, hvis den skønner det nødvendigt, opfordre til, at  

 yderligere bevis forelægges eller afskære bevisførelse,  

 der skønnes at være uden betydning for sagen.
På baggrund  

 af parternes indlæg træffer retten afgørelse i sagen.
Idet  

 bevisbedømmelsen i dansk ret er fri, jf. retsplejelovens § 344,  

 stiller domstolene hverken formelle eller materielle krav til beviset.  

 Konsekvensen af den frie bevisbedømmelse er derfor, at retten på  

 baggrund af en objektiv vurdering skal vurdere de fremførte bevisers  

 vægt efter den sandsynlighed, som beviset i den foreliggende situation  

 skaber.
 Kravene til bevisstyrken afhænger af  

 omstændighederne i den konkrete sag, herunder om parterne i det  

 konkrete hændelsesforløb, der kommer til retlig  

 bedømmelse, sædvanligvis sikrer sig og/eller burde have sikret  

 sig bevis, og af de generelle faktorer, der har motiveret de materielle  

 regler.
Skærpede beviskrav kan undertiden udledes af  

 retspraksis.
I midten af 1980'erne udviklede der sig således en  

 formodning om, at afskedigelser af gravide/barslende kvinder var begrundet i  

 graviditeten eller barslen.
Arbejdsgiveren havde således reelt  

 bevisbyrden for, at afskedigelsen var begrundet i andre forhold.
I  

 forbindelse med ændringen af ligebehandlingsloven i 1989 blev det  

 skærpede beviskrav indført i lovens § 16, stk. 4.
 Det er i forbindelse med rettens bevisbedømmelse,  

 at bevisbyrdefordelingen mellem parterne bliver aktuel.
Formålet med direktivet er at lempe beviskravene for  

 lønmodtageren, således at der sker en forskydning af bevisbyrden  

 til lønmodtagerens fordel.
Man kan tale om delt eller forskudt  

 bevisbyrde.
I det følgende anvendes terminologien »delt bevisbyrde«.  

Lønmodtageren vil i en konkret tvist skulle fremføre  

 de faktiske omstændigheder, der giver anledning til at  

 formode, at der er tale om direkte eller indirekte forskelsbehandling.  

 Herefter påhviler det arbejdsgiveren at bevise, at  

 ligebehandlingsprincippet ikke er blevet krænket.
Det skal bemærkes, at uanset om der tales om  

 ligefrem bevisbyrde, omvendt bevisbyrde eller nu delt bevisbyrde, er dette  

 teoretiske betegnelser, som ikke vil fremgå af lovteksterne.
Det er  

 således altid nødvendigt at foretage en sproglig fortolkning af  

 den enkelte lovbestemmelse for at vurdere hvilke beviskrav, der gælder  

 i en konkret sag.
5. Editionspligt Et andet grundlæggende processuelt princip er  

 editionspligt, jf. retsplejelovens kapitel 28. Editionspligt kan beskrives  

 som en parts adgang til at kræve, at modparten/tredjemand  

 fremlægger oplysninger eller egentlige dokumenter, som parten  

 skønner har betydning for sagens udfald.
 De oplysninger, der ønskes udleveret, skal kunne  

 identificeres med en vis bestemthed, og det skal kunne  

 sandsynliggøres, at modparten har dem i sin besiddelse.  

 Pålæg om edition forudsætter endvidere, dels at parten  

 oplyser, hvad det er, der søges påvist med de efterspurgte  

 oplysninger, dels at parten antageliggør, at oplysningerne kan have  

 betydning som bevis for disse omstændigheder.
EF-Domstolen har i en række af de sager, hvor  

 bevisbyrdeproblematikken har været behandlet, udtalt, at  

 editionspligten er et vigtigt element i indsatsen for at gennemføre  

 ligebehandlingsprincippet effektivt.
Hvis modparten ikke opfylder  

 editionspligten, kan det medføre processuel skadevirkning for denne.  

 Det kan betyde, at den bevisbyrde, der sædvanligvis påhviler en  

 arbejdstager, der anlægger sag mod sin arbejdsgiver for at få den  

 forskelsbehandling, som han mener at være udsat for ophævet, kan  

 forskydes, når det er nødvendigt for ikke at fratage  

 arbejdstageren ethvert effektivt middel til at søge  

 ligebehandlingsprincippet gennemført.
6. Ligestilling uden for arbejdsmarkedet Bevisbyrdedirektivet omfatter som anført ovenfor  

 kun sager om ligebehandling på arbejdsmarkedsområdet.
Efter ligestillingslovens § 2, stk. 1, skal kvinder og  

 mænd behandles på lige vilkår inden for offentlig  

 forvaltning og erhvervsmæssig og almen virksomhed.
Sager inden for  

 dette område vil således ikke være omfattet af  

 direktivet.
I de almindelige bemærkninger til L 193 om forslag  

 til lov om ligestilling af kvinder og mænd (ligestillingsloven), der  

 blev fremsat den 9. februar 2000, jf.
Folketingstidende tillæg A, s.  

 5252 ff., blev det imidlertidig tilkendegivet, at det var hensigten, at  

 bevisbyrdedirektivets princip om delt bevisbyrde også vil blive  

 søgt gennemført på områder, der er omfattet af  

 ligestillingsloven. § 4 i det foreliggende lovforslag følger op  

 på denne tilkendegivelse.
Baggrunden for at indføre den delte bevisbyrde  

 inden for ligestillingslovens område   og således  

 gennemføre bevisbyrdedirektivets principper i videre omfang end  

 påkrævet   skyldes, at der inden for ligestillingslovens  

 anvendelsesområde vil kunne forekomme kønsdiskrimination, der i  

 det væsentligste svarer til den kønsdiskrimination, der kan  

 forekomme inden for ligebehandlings- og ligelønslovens område.  

 De hensyn, der begrunder den delte bevisbyrde i sager efter ligebehandlings-  

 og ligelønslovene   herunder hensynet til den krænkede parts  

 mulighed for at føre bevis for krænkelsen og hensynet til en  

 effektiv gennemførelse af princippet om ligebehandling   vil  

 således kunne gælde med samme styrke inden for  

 ligestillingslovens område.
Det vil bl.a. være tilfældet i  

 sager om seksuel chikane.
I sådanne sager vil det synes urimeligt, at  

 der i forbindelse med seksuel chikane begået af en arbejdsgiver over  

 for en ansat   og derved inden for ligebehandlingslovens område  

 gælder et princip om delt bevisbyrde, hvorimod dette ikke er  

 tilfældet i sager om seksuel chikane fx begået af en lærer  

 over for en elev.
De nævnte hensyn tilsiger, at der i sådanne  

 ligeartede og sammenlignelige sager gælder samme bevisregler,  

 således at den krænkede part ikke har en ringere retsstilling i  

 forbindelse  med kønsdiskrimination inden for ligestillingslovens  

 anvendelsesområde.
Det synes endvidere hensigtsmæssigt at  

 indføre en bestemmelse i ligestillingsloven, hvori princippet om  

 indirekte forskelsbehandling defineres nærmere.
Dette skyldes, at der  

 også inden for ligestillingslovens anvendelsesområde gælder  

 et forbud mod såvel direkte som indirekte forskelsbehandling.
 For så vidt angår den nærmere  

 beskrivelse af principperne om delt bevisbyrde og indirekte  

 forskelsbehandling henvises der til det ovenfor under pkt. 2-5 anførte  

 samt bemærkningerne til § 1, nr. 1 og 3.
Økonomiske og administrative konsekvenser for det  

 offentlige Lovforslaget vurderes ikke at have økonomiske eller  

 administrative konsekvenser for stat, kommuner eller amtskommuner.
Økonomiske og administrative konsekvenser for  

 erhvervslivet Lovforslaget vurderes ikke at have økonomiske eller  

 administrative konsekvenser for erhvervslivet.
Miljømæssige konsekvenser Lovforslaget har ingen miljømæssige  

 konsekvenser.
Høring Lovforslaget har forud for fremsættelsen været  

 sendt til følgende myndigheder/organisationer: Alle ministerier,  

 Advokatsamfundet, Akademikernes Centralorganisation, Aktive Fædre,  

 Amtsrådsforeningen i Danmark, Arbejderbevægelsens  

 erhvervsråd, Arbejdsretten, Børnerådet,  

 Centralorganisationernes Fællesudvalg, Danmarks Statistik, Dansk  

 Arbejdsgiverforening, Dansk Industri, Dansk Kvindesamfund, Dansk Ungdoms  

 Fællesråd, Den Danske Aktuarforening, Den Danske Dommerforening,  

 Det Danske Center for Menneskerettigheder, Foreningen Far, Finansforbundet,  

 Finanssektorens Arbejdsgiverforening, Finansrådet,  

 Forbrugerrådet, Foreningen af Firmapensionskasser, Forsikring 6  

 pension, Foreningen af Aktive Kvinder, Frederiksberg Kommune, Foreningen for  

 Kvinde- og Kønsforskere, Funktionærernes og  

 Tjenestemændenes Fællesråd, HK, KAD, Kommunale  

 Tjenestemænd og overenskomstansatte, Københavns Kommune,  

 Kommunernes Landsforening, Kvinderådet, Kvinfo, Landsorganisationen i  

 Danmark, Ledernes Hovedorganisation, Maskulint Forum, Nævnet for etnisk  

 ligestilling, Rektorkollegiet, Rådet for Uddannelses- og  

 Erhvervsvejledning, Sammenslutningen af Landbrugets Arbejdsgiverforeninger,  

 Sammenslutningen af Danske Andelskasser og Teknologirådet.
Vurdering af konsekvenser af  

 lovforslag Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og   

 amtskommuner ingen ingen Administrative konsekvenser for stat, kommuner og  

 amtskommuner ingen ingen Økonomiske konsekvenser for erhvervslivet ingen ingen Administrative konsekvenser for erhvervslivet ingen ingen Miljømæssige konsekvenser ingen ingen Administrative konsekvenser for borgerne ingen ingen Forholdet til EU-retten Lovforslaget gennemfører Rådets direktiv  

 97/80/EF af 15. december 1997 om bevisbyrden i forbindelse med  

 forskelsbehandling på grundlag af køn.
Bemærkninger til lovforslagets  

 enkelte bestemmelser Til § 1 Til nr. 1 Efter den gældende ligebehandlingslov (og  

 ligebehandlingsdirektivet), må der ikke finde direkte eller  

indirekte forskelsbehandling sted.
Der er ikke i loven (eller  

 direktivet) en nærmere definition af begrebet indirekte  

 forskelsbehandling.
Bevisbyrdedirektivet indeholder i artikel 2, stk. 2,  

 en definition af indirekte forskelsbehandling, som i vidt omfang bygger  

 på EF-Domstolens praksis.
Derfor skal der i forbindelse med  

 gennemførelsen af bevisbyrdedirektivet også ske en  

 fastlæggelse af begrebet i den danske lovgivning.
Det foreslås, at der i ligebehandlingslovens  

 § 1 indsættes en definition af indirekte forskelsbehandling.  

 Indirekte forskelsbehandling foreligger herefter, når en tilsyneladende  

 neutral bestemmelse eller betingelse i praksis får en  

 uforholdsmæssig stor indvirkning på et væsentligt  

 større antal personer af det ene køn, og når den ikke er  

 tilstrækkelig objektivt begrundet i hensyn til arbejdets  

 udførelse til, at dette er berettiget.
En tilsyneladende neutral  

 betingelse kan fx være anciennitetskrav, som nemmere opfyldes af det  

 ene køn.
I en sag om indirekte forskelsbehandling er  

 arbejdsgiverens motiv irrelevant.
Det afgørende er, at de kriterier,  

 arbejdsgiveren anvender, under de givne forhold har en kønsskæv  

 effekt.
Forbudet mod indirekte forskelsbehandling betyder ikke, at det  

 generelt er forbudt at anvende kriterier med kønsskæv effekt,  

 men sådanne kriterier skal kunne begrundes sagligt af arbejdsgiveren,  

 det skal være nødvendigt at anvende dem for at nå det  

 saglige formål, og midlet må ikke være  

 uforholdsmæssigt indgribende i forhold til målet.
EF-Domstolen har behandlet et betydeligt antal sager, hvor  

 indirekte diskrimination defineres og forbydes.
De følgende tre  

 omtalte sager er karakteristiske ved, at de både omhandler  

 problemstillingen om bevisbyrde og indirekte forskelsbehandling.
I Seymour-Smith-sagen fra 1999 udtaler domstolen, at det  

 må konstateres, om tilgængelige statistikker angiver, at en  

 betragtelig mindre procentdel af kvinder end mænd er i stand til at  

 leve op til de krævede to års beskæftigelse.
Denne  

 situation ville være tegn på tilsyneladende forskelsbehandling,  

 medmindre den omstridte regel skyldes objektive faktorer, der intet har at  

 gøre med forskelsbehandling på grundlag af køn.
 Både Enderby-sagen fra 1999 og  

 Jørgensen-sagen fra april 2000 lægger vægt på, at  

 der kun er tale om tilsyneladende indirekte forskelsbehandling, såfremt  

 de oplysninger, der kendetegner den pågældende situation, er  

 pålidelige, dvs. at de omfatter et tilstrækkeligt antal personer,  

 ikke er udtryk for tilfældige eller kortvarige omstændigheder og  

 generelt set viser sig at være væsentlige.
Til nr. 2 Ændringen af overskriften til kapitel 6 er en  

 følge af forslaget under nummer 3.
Til nr. 3 Som nævnt ovenfor i de almindelige  

 bemærkninger, er formålet med direktivet at lempe beviskravene  

 for lønmodtageren.
Når lønmodtageren i en konkret sag  

 fremfører faktiske omstændigheder, der giver anledning til at  

 formode, at der er tale om forskelsbehandling, påhviler det  

 arbejdsgiveren at bevise, at ligebehandlingsprincippet ikke er blevet  

 krænket.
Bortset fra et stort antal sager der omhandler graviditet,  

 barsel og arbejdsvilkår (seksuel chikane), eksisterer der hverken dansk  

 retspraksis eller praksis fra EF-Domstolen for, hvad der kan anses for at  

 være faktiske omstændigheder.
Direktivet fremkommer heller ikke  

 med eksempler herpå.
 Det må derfor forventes, at forståelsen af,  

 hvad faktiske omstændigheder indebærer, kommer til at  

 afhænge af, hvorledes praksis udvikler sig i konkrete sager.
Nedenfor forsøges der givet eksempler på,  

 hvad »faktiske omstændigheder« kan være.
Det er imidlertid op til  

 domstolene at fastlægge den bevismæssige validitet af de af  

 lønmodtageren anførte »faktiske omstændigheder« samt  

 beviskravene til lønmodtageren og arbejdsgiveren, under hensyntagen  

 til at formålet med direktivet har været at forskyde bevisbyrden  

 mellem de to parter.
Ligebehandlingslovens § 2 a) Ansættelser og forfremmelser I ansættelses- og forfremmelsessituationen kunne den  

 krænkede lønmodtager fx fremføre »faktiske  

 omstændigheder« i form af et mønster, der indikerer, at  

 arbejdsgiveren foretrækker mandlige fremfor kvindelige ansatte eller  

 omvendt.
Her vil arbejdsgiveren så skulle bevise, at det  

 mønster, som sagsøger har påvist, er begrundet i andre  

 forhold end køn.
Arbejdsgiveren kan fx redegøre for sine  

 ansættelsesprocedurer   herunder dokumentere hvordan de efterleves.
Det  

 skal understreges, at det står arbejdsgiveren frit for at vælge  

 den måde, hvorpå en tilsyneladende forskelsbehandling kan  

 tilbagevises.
Det vil dog ikke altid være muligt at spore et  

 mønster eller en tendens, idet de faktiske omstændigheder  

 også skal kunne identificeres i de situationer, hvor der kun er ganske  

 få personer (én mand og én kvinde) impliceret, og hvor  

 ansættelser ikke er hyppigt forekommende.
Sådanne situationer vil  

 særligt kunne opstå i mindre virksomheder, hvor  

 ansættelsesprocedurer i sagens natur ikke kommer til at danne  

 mønstre.
I større virksomheder, hvor uformelle  

 ansættelsesprocedurer følges, vil det i sig selv kunne  

 vanskeliggøre muligheden for at påvise et bestemt mønster  

 for ansættelse, og om der herved er lagt diskriminationshensyn til  

 grund.
 Selv om vurderingen af kvalifikationer gives et spillerum,  

 kan den forbigåedes formelle kvalifikationer give anledning til,  

 at arbejdsgiveren skal kunne gøre rede for, hvorledes vurderingen af  

 kvalifikationer er foregået.
Kvalifikationer kan godtgøres bl.a. ved, at den  

 ikke-ansatte ansøger sammen med de øvrige ansøgere har  

 gennemgået en test forud for ansættelsen, og på grundlag af  

 denne er blevet vurderet som den bedst egnede blandt ansøgerfeltet.  

 Det betyder dog ikke, at en gennemgået test forud for ansættelsen  

 er bindende for arbejdsgiveren.
En sådan test indgår som et  

 element blandt flere i en ansøgers kvalifikationer.
Andre elementer  

 kunne være dokumenterede kundskaber, som arbejdsgiveren enten mundtligt  

 eller i forbindelse med stillingsopslaget har givet udtryk for at lægge  

 vægt på.
Overordnet set skal det i alle situationer være  

 muligt for arbejdsgiveren at lægge vægt på mange  

 forskellige kvalifikationselementer.
Det vil herefter være op til  

 domstolene at vurdere, om de pågældende kvalifikationskrav er  

 saglige, eller om kravene er anført med henblik på at legitimere  

 valget af en bestemt person.
Afslutningsvis skal der peges på, at i praksis er  

 ansættelsesprocedurer mangfoldige - lige fra helt uformelle procedurer  

 til nøje fastlagte rutiner med præcise opslag og  

 arbejdsbeskrivelser, i nogle tilfælde med permanente  

 ansættelsesudvalg.
Der vil også være stor forskel på  

 gennemskueligheden i små og store virksomheder.
Store virksomheder vil  

 således have større mulighed for at fremlægge  

 dokumentation for kønssammensætningen af deres medarbejderstab,  

 idet der er større sandsynlighed for en højere  

 personaleomsætning kombineret med en personalepolitik.
Dette står  

 i modsætning til de mindre/små virksomheder, hvor  

 ansættelsesprocedurerne ikke er formaliserede og  

 personaleomsætningen typisk er lav.
b) Forflyttelser Indførelsen af delt bevisbyrde må antages at  

 medføre, at beviskravene til arbejdsgiveren skærpes.
Ligebehandlingslovens § 3 a) Erhvervsvejledning, erhvervsuddannelse, erhvervsmæssig  

 videreuddannelse og omskoling (stk. 1) Hvis virksomheders efter- og videreuddannelsespolitik  

 medfører en tilsyneladende forskelsbehandling af kvinder og  

 mænd, vil det medføre et krav til arbejdsgiveren om at  

 dokumentere, at den forskellige tildeling af efteruddannelse og  

 videreuddannelse har objektive saglige grunde, som kan begrundes i  

 virksomhedens behov.
De kriterier, der fastlægges, skal være  

 gennemskuelige og synlige.
b) Pligt til ligebehandling for enhver der driver vejlednings- og  

 uddannelsesvirksomhed (stk. 2) Situationen synes at være parallel med  

 ansættelsessituationen, idet sagsøger også her må  

 kunne påvise et mønster, der dokumenterer påstanden om  

 forskelsbehandling.
Som ansvarlig for optagelse af studerende på en  

 uddannelsesinstitution må man kunne forvente, at der relativt let kan  

 fremskaffes statistisk materiale, der kan afkræfte/bekræfte et  

 mønster i den kønsmæssige fordeling af personer, der er  

 optaget på institutionen.
Der må også her stilles krav om,  

 at optagelseskriterier er gennemskuelige og synlige for de personer, som  

 søger optagelse på uddannelsesinstitutioner.
Ligebehandlingslovens § 4 a) Arbejdsvilkår En lønmodtagers arbejdsvilkår kan bestå  

 af en lang række delelementer, fx arbejdstid, arbejdets organisering,  

 kontrolforanstaltninger og personalegoder.
Med indførelsen af delt  

 bevisbyrde vil arbejdsgiveren skulle bevise, at en eventuel  

 forskelsbehandling af mandlige og kvindelige lønmodtagere ikke er  

 kønsmæssigt, men sagligt begrundet.
 Seksuel chikane bliver i såvel teori som  

 praksis i Danmark behandlet som et ligebehandlingsproblem, og seksuel chikane  

 anses for at være en overtrædelse af ligebehandlingslovens  

 § 4. Der foreligger en lang række by- og landsretsdomme på  

 området.
Det er kendetegnende for disse sager, at parternes  

 opfattelse af det passerede er meget forskellig.
Arbejdsgiveren forsvarer sig  

 ofte med at have været i god tro med hensyn til det krænkende  

 (uønskede) i sin adfærd.
Dette sidste forklares ofte med, at den  

 generelle omgangsform på den pågældende arbejdsplads er  

 uformel, og/eller at der på arbejdspladsen hersker et bramfrit sprog  

 og/eller et frisprog vedrørende seksuelle emner.
 Det er også kendetegnende for sagerne, at der  

 sjældent er vidner.
I mange af de domme, hvor der sker domfældelse af  

 arbejdsgiveren, tages der ved bevisbedømmelsen udgangspunkt i de  

 forklaringer, der er afgivet af den krænkede part, og disse  

 forklaringer betegnes (kvalificeres) ofte som værende »meget  

 detaljerede« og/eller »troværdige«.
I nogle sager henvises der  

 endvidere til, at forklaringerne understøttes eller bestyrkes af fx  

 psykologerklæringer, af vidner, som den krænkede har betroet sig  

 til, eller af at der på den pågældende arbejdsplads er  

 flere kvinder, der beretter om de samme problemer/krænkelser.
Den bevisvurdering, der sker i disse sager, tager  

 således udgangspunkt i - og der lægges stor vægt på -  

 omstændigheder (typisk forklaringer), som det er muligt for den  

 krænkede at »fremføre«.
Ved vurderingen af om sagsøgers  

 påstand er sandsynligjort, synes der i dommene i et vist omfang at  

 blive lagt vægt på omstændigheder, som sjældent  

 forekommer i andre sager, men som har en betydelig bevisstyrke.
Det vurderes således umiddelbart, at den i dag  

 anvendte bevisvurdering lever op til formålet om en effektiv  

 gennemførelse af EF-direktivet om ligebehandling, og at den  

 gældende retspraksis vedrørende seksuel chikane altså  

 lever op til kravene i bevisbyrdedirektivet.
Gennemførelsen af  

 direktivet forudses derfor ikke at medføre ændringer i  

 retspraksis.
b) Farligt arbejde/fysisk krævende arbejde En arbejdsgiver må ikke uden dispensation afvise at  

 ansætte kvinder under henvisning til, at arbejdet er farligt for  

 kvinder eller, at arbejdet forudsætter stor fysisk styrke.
En afvisning  

 af en kvinde med den begrundelse skal bero på en konkret vurdering af  

 den pågældende ansøger.
Hvis arbejdsgiveren insisterer  

 på at ansætte en mand, er det nødvendigt at opfylde  

 betingelserne for at få en dispensation.
 Problemstillingen har været behandlet i  

 Kommissionens sag mod Frankrig sag 318/86, (Saml 1988 s. 6315), hvor det blev  

 fastslået, at de omstridte ansættelsesordninger, som havde  

 været behandlet under sagen, forhindrede både Kommissionen,  

 domstolene og de personer, der mente at være blevet forskelsbehandlet,  

 i at føre nogen form for kontrol med, om procentdelene for de  

 særskilte ansættelser faktisk svarede til sådanne former  

 for beskæftigelse efter direktivets artikel 2, stk. 2, for hvilke  

 udøverens køn er afgørende. (Præmis 27).
Det er dog muligt med hjemmel i ligebehandlingsdirektivet  

 artikel 2, stk. 2, at udelukke kvinder fra at gøre tjeneste i  

 særlige kampenheder, som er præcist beskrevet pga. arten af eller  

 de forhold, hvorunder den pågældende virksomhed udøves.  

 Der henvises til Sirdar-sagen, sag C-273/97, A.M.
Sirdar mod The Army Board,  

 (Saml 1999 I-7403).
Selv om de nationale myndigheder således efter  

 omstændighederne råder over et vist skøn ved vedtagelsen  

 af foranstaltninger, som anses som nødvendige for at garantere en  

 medlemsstats offentlige sikkerhed, kan nationale bestemmelser herom ikke  

 anvendes i alle tilfælde.
Der henvises til Kreil-sagen, sag C-285/98,  

 Tanja Kreil mod Forbundsrepublikken Tyskland, (endnu ikke i samlingen).  

 Ligebehandlingsdirektivet er til hindre for at anvende bestemmelser, der  

 generelt udelukker kvinder fra militære stillinger, som medfører  

 brug af våben og kun giver dem adgang til lægekorpset og korpset  

 for militærmusik.
c) Afskedigelse Afskedigelser, der alene er begrundet i køn, er  

 formentlig sjældent forekommende.
I retspraksis er der imidlertid  

 eksempler på afskedigelsessager kombineret med forskellige alderskrav  

 for henholdsvis mænd og kvinder.
Sådanne interne regler, har  

 EF-Domstolen fastslået, er i strid med ligebehandlingsprincippet.  

 Indførelsen af delt bevisbyrde vil ikke medføre ændringer  

 på dette område, da der ikke rejses tvivl om sagens faktiske  

 omstændigheder.
 Afskedigelse under graviditet og barsel er reguleret i  

 ligebehandlingslovens § 9, og bevisbyrdereglerne fremgår af  

 ligebehandlingslovens § 16, stk. 4.
Ligebehandlingslovens § 5 EF-Domstolen har (præjudicielt) i  

 Jørgensen-sagen fastslået, at udøvelse af  

 speciallægevirksomhed er omfattet af anvendelsesområdet for  

 direktivet om selvstændige erhvervsdrivende, som udtrykkeligt henviser  

 til princippet om ligebehandling.
Der lægges i sagens konklusion  

 vægt på, at bevisbyrdereglerne i sager om indirekte  

 forskelsbehandling på grundlag af køn, skal overholdes.
Den  

 danske afgørelse foreligger endnu ikke.
Ligebehandlingslovens § 9 I afskedigelsessituationer, hvor en lønmodtager har  

 fremsat krav om udnyttelse af retten til fravær eller har været  

 fraværende efter ligebehandlingslovens § 7, eller i øvrigt  

 på grund af graviditet, barsel eller adoption, er lønmodtageren  

 beskyttet i de situationer, der er nævnt i ligebehandlingslovens §16,  

 stk. 4. Denne bestemmelse pålægger arbejdsgiveren bevisbyrden i  

 tilfælde af afskedigelse under graviditet, barsel eller adoption.
Indførelsen af delt bevisbyrde må antages at  

 få betydning i afskedigelsessituationer, når lønmodtageren  

 er kommet tilbage til sin arbejdsplads efter barselorlovens udløb, og  

 herefter bliver afskediget.
Beskyttelsen i ligebehandlingslovens § 9 jf.  

 § 16, stk. 4, er hermed ophørt, da den alene begrænser  

 sig til graviditets- og orlovsperioden efter barnets fødsel.  

 Før indføjelsen af § 16 i ligebehandlingsloven antoges der  

 at gælde en formodningsregel til gunst for lønmodtageren.
Med  

 vedtagelsen af § 16 blev der fastlagt en klar skillelinie: bevisbyrden  

 var ligefrem efter orlovens udløb.
 I situationer, hvor en medarbejder har meddelt, eller det  

 på anden vis er blevet arbejdsgiveren bekendt, at hun forsøger  

 at blive gravid ved hjælp af kunstig befrugtning, vil  

 indførelsen af delt bevisbyrde formentlig ændre retsstillingen  

 for sagsøger, jf. ØLD af 5. januar 2000 (B-2181-99), refereret  

 i Ufr 2000, s. 970. I dommen understreges det, at der i forarbejderne til  

 loven ikke er belæg for at antage, at den omvendte bevisbyrde, jf.  

 § 16, stk. 4, kan anvendes i perioden fra inseminationen har fundet  

 sted, til man har konstateret, om kvinden er blevet gravid.
Ligebehandlingslovens § 15 Ligebehandlingslovens § 15 beskytter mod afskedigelse  

 som led i viktimisering.
For at bruge bestemmelsen i overensstemmelse med  

 bevisbyrdedirektivet foreslås det, at der indføres delt  

 bevisbyrde.
Lønmodtageren skal således fremføre faktiske  

 omstændigheder, der giver anledning til at formode, at afskedigelsen er  

 sket, fordi lønmodtageren har fremsat krav om ligebehandling.
Hvad  

 angår ligelønslovens § 3, stk. 2, om viktimisering  

 henvises til bemærkningerne til § 2, nr. 3.
Til § 2 Til nr. 1 Med bestemmelsen indskrives gældende praksis i  

 ligelønsloven, hvorefter lønmæssig forskelsbehandling  

 omfatter både direkte og indirekte forskelsbehandling.
Til nr. 2 Der henvises i det hele til bemærkningerne til  

 § 1, nr. 1.
Til nr. 3 Ligelønslovens § 3 blev ændret i 1992,  

 bl.a. således at bevisbyrden ved afskedigelse i  

 viktimiseringstilfælde (hvor lønmodtageren har fremsat krav om  

 lige løn), påhviler arbejdsgiveren.
Under folketingsbehandlingen af lovforslaget blev der  

 indsat en frist med den virkning, at den omvendte bevisbyrde faldt bort, hvis  

 afskedigelsen af lønmodtageren fandt sted mere end 1 år efter,  

 at lønmodtageren havde fremsat krav om lige løn.
Det  

 fremgår af bemærkningerne til lovforslaget, at baggrunden for  

 indsættelse af fristen var, at man fandt, at der burde være en  

 vis tidsmæssig sammenhæng mellem fremsættelsen af kravet om  

 lige løn og en eventuel afskedigelse.
De faktiske forhold, der skal  

 kvalificere en omvendt bevisbyrde, skal altså have en vis aktualitet.
I  

 modsat fald ville lønmodtageren »i al fremtid« kunne  

 påstå, at arbejdsgiveren havde afskediget pågældende,  

 fordi der engang var fremsat krav om lige løn.
Er der gået flere  

 år fra fremsættelsen af kravet til afskedigelsen sker, taler  

 meget for, at det er andre grunde end fremsættelse af kravet om lige  

 løn, der har fremkaldt afskedigelsen.
Virkningen af overskridelse af 1-års fristen er, at  

 der herefter gælder en almindelig ligefrem bevisbyrde.
For at bringe  

 bestemmelsen i overensstemmelse med bevisbyrdedirektivet foreslås det,  

 at der efter 1-års fristen gælder en delt bevisbyrde.  

 Lønmodtageren skal således fremføre faktiske  

 omstændigheder, der giver anledning til at formode, at afskedigelsen er  

 sket, fordi lønmodtageren har fremsat krav om lige løn,  

 når dette sker mere end 1 år efter, at lønmodtageren har  

 fremsat kravet.
For så vidt angår faktiske omstændigheder  

 henvises til de almindelige bemærkninger samt bemærkningerne til  

 § 1, nr. 2.
Til nr. 4 Bevisbyrdereglen i ligelønslovens § 6, stk. 2, blev  

 indført i 1992. Bestemmelsen har været anvendt i en lang  

 række voldgiftskendelser. Ændringen i ligelønsloven  

 tilsigtede at leve op til de EU-retlige bevisbyrderegler, som er udtrykt i  

 præmisserne til EF-Domstolens dom i Danfoss-sagen, hvor EF-Domstolen  

 fastslog, at manglende gennemskuelighed i en virksomheds  

 lønfastsættelsessystem bevirker, at arbejdsgiveren har  

 bevisbyrden for, at den førte lønpolitik ikke er udtryk for  

 forskelsbehandling, når en kvindelig lønmodtager på  

 grundlag af forholdsvis omfattende personalemateriale godtgør, at  

 kvindelige medarbejdere aflønnes lavere end mandlige kollegaer.
Det foreslås, at bestemmelsen i § 6, stk. 2,  

 ændres, så formuleringen svarer til den nye § 16 a i  

 ligebehandlingsloven.
Der tilsigtes ikke nogen ændring i  

 rækkevidden af bestemmelsen.
Når lønmæssig  

 forskelsbehandling af mænd og kvinder kan konstateres, vil der  

 være tale om en »faktisk omstændighed«, jf. bevisbyrdedirektivets  

 artikel 4. Ligelønslovens § 1 indeholder et forbud mod  

 lønmæssig forskelsbehandling på grund af køn.  

 Bestemmelsen gennemfører ligelønsdirektivets artikel 1,  

 hvorefter enhver forskelsbehandling med hensyn til køn skal afskaffes  

 for så vidt angår alle lønelementer og  

 lønvilkår.
Til § 3 Da bevisbyrdedirektivet også skal være  

 gennemført i forhold til forældreorlovsdirektivet, forekommer  

 det hensigtsmæssigt at foretage en tilpasning af reglerne om  

 børnepasningsorlov således, at bevisbyrdedirektivet herefter  

 må anses for fuldt ud opfyldt.
Bestemmelserne om afskedigelsesbeskyttelse i forbindelse  

 med barselorlov og med børnepasningsorlov har hidtil i vidt omfang  

 været ens, og dette forslag til ændring af  

 afskedigelsesbeskyttelsen i lov om børnepasningsorlov har sit udspring  

 i et ønske om at opretholde den hidtidige parallelitet.
Der henvises  

 derfor til bemærkningerne til § 1, nr. 3.
Til § 4 Til § 2 a, stk. 1.
 Den foreslåede bestemmelse i ligestillingslovens § 2  

 a, stk. 1, indfører en delt bevisbyrde i sager om ligebehandling efter  

 ligestillingslovens § 2.
 Efter ligestillingslovens § 2, stk. 1, skal kvinder og  

 mænd behandles på lige vilkår inden for offentlig  

 forvaltning og erhvervsmæssig og almen virksomhed.
Forslaget indebærer, at der i sager, hvor en person,  

 der mener at have været udsat for en forskelsbehandling, der strider  

 mod § 2, gælder en delt bevisbyrde.
Kan klageren således  

 fremføre faktiske omstændigheder, som giver anledning til at  

 formode, at der er udøvet direkte eller indirekte forskelsbehandling,  

 påhviler det indklagede at bevise, at ligebehandlingsprincippet ikke er  

 blevet krænket.
I en række af de sager, hvor der inden for  

 ligestillingslovens område - og således uden for  

 arbejdsmarkedsområdet - vil kunne forekomme kønsdiskrimination,  

 vil der ikke eksistere et bevisproblem, og en forskydning af bevisbyrden vil  

 derfor ikke have nogen praktisk betydning.
Dette vil eksempelvis være  

 tilfældet, hvis et diskotek i en avisannonce reklamerer med forskellig  

 entrepris for kvinder og mænd, eller hvis en offentlig myndighed eller  

 privat virksomhed i forbindelse med personregistrering registrerer kvinder  

 under ægtefællens personnummer.
I disse tilfælde vil  

 avisannoncen eller et dokument, der indeholder oplysninger om den  

 nævnte registrering, kunne fremlægges som dokumentation for at  

 der er sket en forskelsbehandling, og der vil således alene skulle  

 tages stilling til det retlige spørgsmål, om denne  

 forskelsbehandling udgør en overtrædelse af  

 ligestillingsloven.
I en række andre tilfælde vil sagens  

 hovedproblem eller et af dens hovedproblemer imidlertid være at bevise,  

 at en forskelsbehandling har fundet sted.
I disse sager vil den  

 foreslåede forskydning af bevisbyrden kunne have betydning.
I det  

 følgende er angivet nogle eksempler på faktiske  

 omstændigheder   i sager inden for de områder, der er omfattet af  

 ligestillingsloven - som vil kunne medføre, at bevisbyrden forskydes,  

 således at indklagede skal bevise, at der ikke er sket en  

 krænkelse af ligebehandlingsprincippet.
a) Offentlig forvaltning Offentlig forvaltning omhandler bl.a. ydelser fra det  

 offentlige, fx Arbejdsformidlingens formidling af job til  

 arbejdssøgende og det offentliges servicering af borgerne, fx retten  

 til offentlige sundhedsforanstaltninger, lægebehandling og sociale  

 ydelser.
Hvis der fx i en klagesag kan fremvises en  

 kønsopdelt statistik over en arbejdsformidlings jobformidlinger inden  

 for et bestemt erhverv med udtalt procentuel forskydning af henvisninger af  

 henholdsvis kvinder og mænd, vil det kunne udgøre de i § 2 a,  

 stk. 1, nævnte »faktiske omstændigheder«, som medfører, at  

 bevisbyrden forskydes.
Arbejdsformidlingen vil herefter skulle  

 godtgøre, at forskellen med hensyn til henvisninger af kvinder og  

 mænd er begrundet i saglige og objektive forhold, der ikke er begrundet  

 i køn.
Arbejdsformidlingen vil kunne løfte bevisbyrden ved fx  

 at dokumentere, at henvisning inden for det relevante erhverv  

 forudsætter bestemte kvalifikationer, som langt flere mænd end  

 kvinder besidder, at de arbejdsledige forud for en eventuel henvisning  

 gennemgår en evaluerende prøve, at der inden for det relevante  

 erhverv er langt flere arbejdsledige mænd end kvinder osv.
b) Almen virksomhed Udtrykket almen virksomhed omfatter de almene  

 boligorganisationers udlejningsvirksomhed.
Det vil således være i  

 strid med ligestillingslovens forbud mod forskelsbehandling på grund af  

 køn, hvis en boligorganisation kun udlejer boliger til det ene  

 køn.
Hvis en klager fx kan påvise, at der i forbindelse  

 med en almen boligorganisations anvisning af boliger foreligger en markant  

 forskel på antallet af mandlige og kvindelige ansøgere, der  

 får anvist en almen bolig, vil det kunne betragtes som »faktiske  

 omstændigheder«, som medfører, at bevisbyrden forskydes.
Den  

 almene boligorganisation vil herefter skulle godtgøre, at forskellen  

 er begrundet i saglige og objektive forhold.
c) Erhvervsmæssig virksomhed Begrebet skal forstås bredt og omfatter ikke kun  

 egentlige forretningsdrivende, men også fx udbydere af tjenesteydelser,  

 herunder håndværkere, advokater, tandlæger,  

 ejendomsmæglere og privatpraktiserende læger.
Endvidere er bl.a.  

 forlystelser   herunder restauranter, cafeer, udstillinger, biografer og  

 diskoteker - omfattet.
 Hvis det fx under en klagesag - ved hjælp af  

 patientlister   påvises, at en privat praktiserende speciallæge i  

 langt højere grad behandler og opererer kvindelige end mandlige  

 hjertepatienter, vil disse faktiske omstændigheder kunne  

 medføre, at den privat praktiserende speciallæge herefter skal  

 bevise, at udvælgelse af patienter til behandling og operation er  

 begrundet i saglige og objektive forhold.
d) Seksuel chikane Efter ligestillingslovens § 2, stk. 3, kan personer, der  

 udsættes for seksuel chikane, tilkendes en godtgørelse.
I den  

 forbindelse lægges der navnlig vægt på, om der har  

 bestået et afhængighedsforhold mellem den, der har været  

 udsat for chikanen, og den, der har udøvet den.
Bestemmelsen finder  

 dog ikke anvendelse, hvis den seksuelle chikane er omfattet af  

 ligebehandlingsloven.
 For så vidt angår den nærmere  

 bevisbedømmelse - herunder anvendelse af princippet om delt bevisbyrde  

 - i sager om seksuel chikane, henvises til bemærkningerne under § 1,  

 nr. 3, om seksuel chikane inden for ligebehandlingslovens  

 anvendelsesområde.
 Til § 2 a, stk. 2.
Den foreslåede bestemmelse i ligestillingslovens § 2  

 a, stk. 2, indeholder en definition af indirekte forskelsbehandling.  

 Definitionen er identisk med den definition, der er foreslået indsat i  

 ligebehandlingsloven og ligelønsloven.
Der henvises hl  

 bemærkningerne til § 1, nr. 1.
Til § 5 Til nr. 1 Efter den gældende lov om ligebehandling af  

 mænd og kvinder inden for de erhvervstilknyttede sikringsordninger,  

 må der ikke finde direkte eller indirekte forskelsbehandling sted, og  

 tilføjelsen er derfor alene en præcisering af  

 retstilstanden.
Til nr. 2 Den foreslåede bestemmelse i § 7, stk. 2, indeholder  

 en definition af indirekte forskelsbehandling.
Definitionen er identisk med  

 den definition, der er foreslået indsat i ligebehandlingsloven,  

 ligelønsloven og ligestillingsloven.
Der henvises til  

 bemærkningerne til § 1, nr. 1.
Til nr. 3 Ændringen af overskriften er en følge af  

 forslaget under nummer 4.
Til nr. 4 Den foreslåede bestemmelse i § 9, stk. 2, i lov om  

 ligebehandling af mænd og kvinder inden for de erhvervstilknyttede  

 sikringsordninger indfører en delt bevisbyrde i sager om  

 ligebehandling efter lovens § 7 og § 8.
Forslaget indebærer, at der i sager, hvor en person,  

 der mener at have været udsat for en forskelsbehandling, der strider  

 mod § 7 og § 8, gælder en delt bevisbyrde.
Kan klageren således  

 fremføre faktiske omstændigheder, som giver anledning til at  

 formode, at der er udøvet direkte eller indirekte forskelsbehandling,  

 påhviler det indklagede at bevise, at ligebehandlingsprincippet ikke er  

 blevet krænket.
Lov om ligebehandling af mænd og kvinder inden for  

 de erhvervstilknyttede sikringsordninger gælder både for  

 lønmodtagere og selvstændige erhvervsdrivende, og lovens  

 anvendelsesområde er derfor bredere end anvendelsesområdet i  

 traktatens artikel 141, der alene gælder for arbejdstagere.
Ved  

 indførelsen af den foreslåede bestemmelse i § 9, stk. 2,  

 gennemføres den delte bevisbyrde ligeledes i sager, hvor  

 selvstændige erhvervsdrivende mener at have været udsat for  

 forskelsbehandling.
 Finanstilsynet, der fører tilsyn med overholdelsen  

 af lov om ligebehandling af mænd og kvinder inden for de  

 erhvervstilknyttede sikringsordninger, jf. lovens § 15, skal   ligesom  

 domstolene   anvende bevisbedømmelsesreglerne ved behandlingen af  

 klager om forskelsbehandling i medfør af loven.
Til § 6 Det fremgår af direktivet, at dette skal være  

 gennemført i medlemsstaterne senest den 1. januar 2001. Det  

 foreslås derfor, at loven træder i kraft den 1. januar 2001.
 Loven har virkning for  

 forskelsbehandling/krænkelser, der finder sted efter den 1. januar  

 2001.
Bilag Lovforslaget sammenholdt med gældende lov Gældende formulering Lovforslaget § 1 I lov om ligebehandling af mænd og kvinder med hensyn til  

 beskæftigelse og barselorlov m.v., jf. lovbekendtgørelse nr. 908  

 af 27. september 2000, foretages følgende ændringer:
§ 1. Ved ligebehandling af mænd og kvinder forstås  

 i denne lov, at der ikke finder forskelsbehandling sted på grund af  

 køn.
Dette gælder både direkte forskelsbehandling og  

 indirekte forskelsbehandling, navnlig under henvisning til graviditet eller  

 til ægteskabelig eller familiemæssig stilling.
- - - 1. I § 1 indsættes efter stk.1, som nyt  

 stykke:
 »Stk. 2. Der foreligger indirekte forskelsbehandling,  

 når en bestemmelse, et kriterium eller en praksis, der tilsyneladende  

 er neutral, stiller et væsentligt større antal personer af det  

 ene køn ringere, medmindre denne bestemmelse, dette kriterium eller  

 denne praksis er hensigtsmæssig og nødvendig og kan begrundes i  

 objektive ikke-kønsrelaterede faktorer.«.
 Stk. 2 - 3 bliver herefter stk. 3 - 4.
Kapitel 6 2. Overskriften til kapitel 6 affattes således:
 Godtgørelse m.v.
 »Godtgørelse, bevisbedømmelse  

 m.v.«.
 3. Efter § 16 indsættes i kapitel 6:
»§ 16 a.
Hvis en person, der anser sig for krænket, jf.  

 §§ 2-5, § 9 og § 15, stk. 1, fremfører faktiske  

 omstændigheder, som giver anledning til at formode, at der er  

 udøvet direkte eller indirekte forskelsbehandling, påhviler det  

 modparten at bevise, at ligebehandlingsprincippet ikke er blevet  

 krænket.«.
§ 2 I lov om lige løn til mænd og kvinder, jf.  

 lovbekendtgørelse nr. 909 af 27. september 2000, foretages  

 følgende ændringer:
 § 1. Der må ikke på grund af køn finde  

 lønmæssig forskelsbehandling sted i strid med denne lov.
- - - 1. I § 1, stk. 1, indsættes som 2.  

 pkt.:
 »Dette gælder både direkte forskelsbehandling og indirekte  

 forskelsbehandling.«.
 2. I § 1 indsættes efter stk.1, som nyt  

 stykke:
 »Stk. 2. Der foreligger indirekte forskelsbehandling,  

 når en bestemmelse, et kriterium eller en praksis, der tilsyneladende  

 er neutral, stiller et væsentligt større antal personer af det  

 ene køn ringere, medmindre denne bestemmelse, dette kriterium eller  

 denne praksis er hensigtsmæssig og nødvendig og kan begrundes i  

 objektive ikke-kønsrelaterede faktorer.«.
 Stk. 2 - 4 bliver herefter stk. 3 - 5.
§ 3. - - - 3. § 3, stk. 2, affattes således:
 Stk. 2. Det påhviler arbejdsgiveren at bevise, at en  

 afskedigelse ikke er foretaget i strid med reglerne i stk. 1. Dette  

 gælder dog ikke, hvis afskedigelsen finder sted mere end 1 år  

 efter, at lønmodtageren har fremsat krav om lige løn.
 »Stk. 2. Det påhviler arbejdsgiveren at bevise, at en  

 afskedigelse ikke er foretaget i strid med reglerne i stk. 1. Hvis  

 afskedigelsen finder sted mere end et år efter, at lønmodtageren  

 har fremsat krav om lige løn, gælder 1. pkt. dog kun, hvis  

 lønmodtageren fremfører faktiske omstændigheder, som  

 giver anledning til at formode, at afskedigelsen er foretaget i strid med  

 stk. 1.«.
§ 6. - - - 4. § 6, stk. 2, affattes således:
 Stk. 2. Hvis der sker lønmæssig  

 forskelsbehandling af mænd og kvinder, påhviler det  

 arbejdsgiveren at godtgøre, at det pågældende arbejde ikke  

 er af samme værdi.
 »Stk. 2. Hvis en person, der anser sig for krænket, jf. § 1,  

 fremfører faktiske omstændigheder, som giver anledning til at  

 formode, at der er udøvet direkte eller indirekte forskelsbehandling,  

 påhviler det modparten at bevise, at ligebehandlingsprincippet ikke er  

 blevet krænket.«.
§ 3 I lov nr. 402 af 31. maj 2000 om børnepasningsorlov foretages  

 følgende ændring:
 1. I § 4 indsættes som stk. 12:
»Stk. 12. Sker der afskedigelse af en lønmodtager, der  

 har udnyttet retten til orlov, på et senere tidspunkt i  

 ansættelsesforholdet end i umiddelbar tilknytning til  

 lønmodtagerens tilbagevenden til arbejdspladsen efter orlov, jf.  

 stk. 8, og fremfører lønmodtageren faktiske  

 omstændigheder, som giver anledning til at formode, at afskedigelsen er  

 begrundet i forhold omfattet af stk. 7, påhviler det  

 arbejdsgiveren at godtgøre, at afskedigelsen ikke er begrundet i  

 forhold omfattet af stk. 7.« § 4 I lov nr. 388 af 30. maj 2000 om ligestilling af kvinder og mænd  

 foretages følgende ændring:
 1. Efter § 2 indsættes i kapitel 2:
»2 a.
Hvis en person, der anser sig for krænket, jf. § 2,  

 fremfører faktiske omstændigheder, som giver anledning til at  

 formode, at der er udøvet direkte eller indirekte forskelsbehandling,  

 påhviler det modparten at bevise, at ligebehandlingsprincippet ikke er  

 blevet krænket.
 Stk. 2. Der foreligger indirekte forskelsbehandling,  

 når en bestemmelse, et kriterium eller en praksis, der tilsyneladende  

 er neutral, stiller et væsentligt større antal personer af det  

 ene køn ringere, medmindre denne bestemmelse, dette kriterium eller  

 denne praksis er hensigtsmæssig og nødvendig og kan begrundes i  

 objektive ikke-kønsrelaterede faktorer.«.
§ 5 I lov nr. 134 af 25. februar 1998 om ligebehandling af mænd og  

 kvinder inden for de erhvervstilknyttede sikringsordninger, foretages  

 følgende ændringer:
§ 7. I de erhvervstilknyttede sikringsordninger må der ikke  

 gøres forskel mellem mænd og kvinder vedrørende 1. I § 7 indsættes efter »gøres«: »direkte  

 eller indirekte«.
 2. I § 7 indsættes som stk. 2:
1)	ordningernes anvendelsesområde, 2)	betingelserne for adgang til ordningerne, 3)	rettigheder og pligter i ordningerne eller 4)	rettigheder i forbindelse med udtræden og efter udtræden  

 af ordningerne, jf. dog § 8, stk. 5.
 »Stk. 2. Der foreligger indirekte forskelsbehandling, når en  

 bestemmelse, et kriterium eller en praksis, der tilsyneladende er neutral,  

 stiller et væsentligt større antal personer af det ene  

 køn rigere, medmindre denne bestemmelse, dette kriterium eller denne  

 praksis er hensigtsmæssig og nødvendig og kan begrundes i  

 objektive ikke-kønsrelaterede faktorer.«.
Kapitel 4 Sanktioner og håndhævelse 3. Overskriften til kapitel 4 affattes således:
 »Santioner, bevisbedømmelse og  

 håndhævelse«.
§ 9. Bestemmelser i aftaler og i virksomheders og ordningers  

 vedtægter og reglementer m.v., som er i strid med §§ 3, 4, 6-8 eller  

 10-12, er ugyldige.
Dette gælder også vedtagelser, samordnet  

 adfærd og praksis i strid med §§ 3, 4, 6-8 eller 10-12.
 4. I § 9 indsættes som stk. 2:
 »Stk. 2. Hvis en person, der anser sig for krænket, jf. § 7  

 og § 8, fremfører faktiske omstændigheder, som giver anledning  

 til at formode, at der er udøvet direkte eller indirekte  

 forskelsbehandling, påhviler det modparten at bevise, at  

 ligebehandlingsprincippet ikke er blevet krænket.«.
1)   Loven  

 indeholder bestemmelser, der gennemfører Rådets direktiv  

 97/80/EF af 15. december 1997 om bevisbyrden i forbindelse med  

 forskelsbehandling på grundlag af køn, (EF-Tidende 1998 nr.
L  

 14, s. 6) og Rådets direktiv 86/378/EØF af 24. juli 1986 om  

 gennemførelse af princippet om ligebehandling af mænd og kvinder  

 inden for de erhvervstilknyttede sociale sikringsordninger (EF-Tidende 1986  

 nr.
L 225, s. 40), som ændret ved Rådets direktiv 96/97/EF af 20.  

 december 1996 (EF-Tidende 1997 nr.
L 46, s. 20).
