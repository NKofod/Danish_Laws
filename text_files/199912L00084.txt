Fremsat den 3. november 1999 af skatteministeren (Ole  

 Stavad) Forslag til Lov om indgåelse af  

 dobbeltbeskatningsoverenskomst mellem Danmark og  

 Amerikas Forenede Stater § 1. Overenskomst af 19. august 1999 mellem regeringen i  

 Kongeriget Danmark og regeringen i Amerikas Forenede Stater til  

 undgåelse af dobbeltbeskatning og forhindring af skatteunddragelse for  

 så vidt angår indkomstskatter kan tiltrædes på  

 Danmarks vegne.
Overenskomsten er optaget som bilag til denne lov.
 Stk. 2. Overenskomsten træder i kraft og finder  

 anvendelse i Danmark efter bestemmelserne i overenskomstens artikel 29.
 Stk. 3. Overenskomsten af 6. maj 1948 mellem Danmark og  

 Amerikas Forenede Stater til undgåelse af dobbeltbeskatning og til  

 forhindring af beskatningsunddragelse for så vidt angår  

 indkomstskat skal ophøre med at have virkning efter bestemmelserne i  

 artikel 29, stykke 3-5, i overenskomsten af 19. august 1999.
 § 2. Loven træder i kraft dagen efter  

 bekendtgørelsen i Lovtidende.
 § 3. Loven gælder ikke for Færøerne og  

 Grønland.
Bilag 1 OVERENSKOMST  

 MELLEM  

 REGERINGEN I KONGERIGET DANMARK  

 OG  

 REGERINGEN I AMERIKAS FORENEDE STATER  

 TIL UNDGÅELSE AF DOBBELTBESKATNING  

 OG FORHINDRING AF SKATTEUNDDRAGELSE  

 FOR SÅ VIDT ANGÅR INDKOMSTSKATTER Regeringen i Kongeriget Danmark og regeringen i Amerikas  

 Forenede Stater, der ønsker at indgå en overenskomst til  

 undgåelse af dobbeltbeskatning og forhindring af skatteunddragelse for  

 så vidt angår indkomstskatter, er blevet enige om  

 følgende:
Artikel 1 Overenskomstens anvendelsesområde 1. Denne overenskomst skal, medmindre andet er bestemt i  

 overenskomsten, finde anvendelse på personer, der er  

 hjemmehørende i en af eller begge de kontraherende stater.
 2. Denne overenskomst skal ikke på nogen måde  

 begrænse nogen fordel, der for tiden eller senere  

 indrømmes:
a)	i henhold til enhver af de kontraherende staters lovgivning;  

 eller b)	ved enhver anden aftale mellem de kontraherende stater.
 3. Uanset bestemmelserne i stykke 2, litra b) skal  

 følgende gælde:
a)	udelukkende bestemmelserne i artikel 25 (Fremgangsmåden ved  

 indgåelse af gensidige aftaler) i denne overenskomst skal finde  

 anvendelse på enhver uoverensstemmelse om, hvorvidt en foranstaltning  

 ligger inden for rammerne af denne overenskomst, og udelukkende procedurerne  

 i henhold til denne overenskomst skal finde anvendelse på denne  

 uoverensstemmelse; og b)	medmindre de kompetente myndigheder beslutter, at en  

 skattemæssig foranstaltning ikke ligger inden for rammerne af denne  

 overenskomst, skal det udelukkende være bestemmelserne om  

 ikke-diskriminering i denne overenskomst, der finder anvendelse på  

 denne foranstaltning, bortset fra sådan nationalbehandling eller  

 forpligtelser til at anvende mestbegunstigelsesprincippet, der måtte  

 gælde for varehandel i henhold til Den almindelige overenskomst om told  

 og udenrigshandel (GATT-aftalen). Ingen nationalbehandling eller forpligtelse  

 til at anvende mestbegunstigelsesprincippet under nogen anden aftale skal  

 finde anvendelse for så vidt angår denne foranstaltning.
 c)	Ved anvendelsen af dette stykke betyder udtrykket »foranstaltning«  

 en lov, forskrift, regel, procedure, afgørelse, administrativ handling  

 eller lignende bestemmelse eller handling.
 4. Uanset bestemmelserne i denne overenskomst bortset fra  

 stykke 5 i denne artikel, kan en kontraherende stat beskatte personer, der er  

 hjemmehørende i denne (som fastsat i artikel 4 (Skattemæssigt  

 hjemsted)) og kan på grundlag af statsborgerskab beskatte sine  

 statsborgere, som om denne overenskomst ikke havde fået virkning.  

 Udtrykket »statsborger« skal her omfatte en tidligere statsborger eller en  

 person, der har været hjemmehørende i en længere periode  

 (long-term resident), og hvis opgivelse af sådan status som et  

 hovedformål havde skatteunddragelse (som defineret i lovgivningen i den  

 kontraherende stat, i hvilken personen var statsborger eller var  

 hjemmehørende i en længere periode), men kun for en periode  

 på 10 år efter en sådan opgivelse.
 5. Bestemmelserne i stykke 4 skal ikke  

 berøre:
a)	de fordele, der er indrømmet af en kontraherende stat i  

 henhold til artikel 9, stykke 2, (Indbyrdes forbundne foretagender), artikel  

 13, stykke 7 og 8 (Kapitalgevinster), artikel 18, stykke 1, litra c), stykke  

 2 og 5 (Pensioner, social sikring, livrenter, underholdsbidrag og bidrag til  

 børn), artikel 23 (Lempelse for dobbeltbeskatning), artikel 24  

 (Ikke-diskriminering) og artikel 25 (Fremgangsmåden ved indgåelse  

 af gensidige aftaler); og b)	de fordele, der er indrømmet af en kontraherende stat i  

 henhold til artikel 19 (Offentligt hverv), artikel 20 (Studerende og  

 praktikanter), og artikel 28 (Medlemmer af diplomatiske og konsulære  

 repræsentationer) til fysiske personer, som hverken er statsborgere  

 eller har fået tilladelse til fast bopæl i denne stat.
Artikel 2 De af overenskomsten omfattede skatter 1. De gældende skatter, som denne overenskomst skal  

 finde anvendelse på, er:
 a)	i De Forenede Stater:
(i) de føderale indkomstskatter, som pålignes i henhold til  

 De Forenede Staters indkomstskattelov (Internal Revenue Code) (men ikke  

 »social security taxes«); og (ii) de føderale skatter (excise taxes), som pålignes private  

 fonde (private foundations); b)	i Danmark:
(i)	indkomstskatten til staten; (ii)	den kommunale indkomstskat; (iii)	den amtskommunale indkomstskat; og (iv)	skatter i henhold til kulbrinteskatteloven.
2. Overenskomsten skal også finde anvendelse  

 på alle skatter af samme eller af væsentligt samme art, der efter  

 datoen for denne overenskomsts undertegnelse pålignes som tillæg  

 til eller i stedet for de gældende skatter.
De kompetente myndigheder i  

 de kontraherende stater skal give hinanden underretning om væsentlige  

 ændringer, som er foretaget i deres respektive skattelovgivning eller  

 anden lovgivning, der har indflydelse på deres forpligtelser i henhold  

 til overenskomsten, og om alt officielt, offentliggjort materiale  

 vedrørende anvendelsen af denne overenskomst, herunder kommentarer,  

 forskrifter, tilkendegivelser eller retsafgørelser.
Artikel 3 Almindelige definitioner 1. Medmindre andet fremgår af sammenhængen,  

 har følgende udtryk i denne overenskomst den nedenfor angivne  

 betydning:
a)	udtrykket »person« omfatter en fysisk person, et dødsbo, en  

 fond (trust), et interessentskab, et selskab og enhver anden sammenslutning  

 af personer; b)	udtrykket »selskab« betyder enhver juridisk person eller enhver  

 enhed, der i skattemæssig henseende behandles som en juridisk person i  

 henhold til lovgivningen i den stat, i hvilken den er oprettet; c)	udtrykkene »foretagende i en kontraherende stat« og »foretagende i  

 den anden kontraherende stat« betyder henholdsvis et foretagende, der drives  

 af en person, som er hjemmehørende i en kontraherende stat, og et  

 foretagende, der drives af en person, som er hjemmehørende i den anden  

 kontraherende stat; udtrykkene omfatter også et foretagende, der drives  

 af en person, der er hjemmehørende i en kontraherende stat, gennem en  

 enhed, der anses for at være skattemæssigt transparent i denne  

 kontraherende stat; d)	udtrykket »international trafik« betyder enhver transport med skib  

 eller luftfartøj, bortset fra tilfælde, hvor sådan  

 transport udelukkende finder sted mellem pladser i en kontraherende stat; e)	udtrykket »kompetent myndighed« betyder:
(i)	i De Forenede Stater: finansministeren eller dennes  

 befuldmægtigede stedfortræder; og (ii)	i Danmark: skatteministeren eller dennes befuldmægtigede  

 stedfortræder; f)	udtrykket »De Forenede Stater« betyder Amerikas Forenede Stater og  

 omfatter staterne samt District of Columbia; udtrykket omfatter også De  

 Forenede Staters territorialfarvand, havbunden og undergrunden i  

 områder under vandet, der støder op til dette  

 territorialfarvand, inden for hvilket De Forenede Stater udøver  

 suverænitetsrettigheder i overensstemmelse med folkeretten; udtrykket  

 omfatter dog ikke Puerto Rico, Jomfruøerne, Guam eller nogen anden  

 besiddelse eller noget andet territorium under De Forenede Stater; g)	udtrykket »Danmark« betyder Kongeriget Danmark, herunder ethvert  

 område uden for Danmarks territorialfarvand, som i overensstemmelse med  

 folkeretten i dansk lovgivning er eller senere måtte blive betegnet som  

 et område, inden for hvilket Danmark kan udøve  

 suverænitetsrettigheder med hensyn til efterforskning og udnyttelse af  

 naturforekomster på havbunden eller i dens undergrund og de  

 overliggende vande og med hensyn til anden virksomhed med henblik på  

 efterforskning og økonomisk udnyttelse af området; udtrykket  

 »Danmark« omfatter ikke Færøerne eller Grønland; h)	udtrykket »statsborger i en kontraherende stat« betyder:
(i)	enhver fysisk person, der er statsborger i denne stat; og (ii)	enhver juridisk person, interessentskab eller sammenslutning, der  

 består i kraft af den gældende lovgivning i denne stat; i)	udtrykket »kvalificeret offentlig enhed« betyder:
(i)	enhver person eller sammenslutning af personer, der udgør en  

 myndighed i en kontraherende stat eller en af dens politiske underafdelinger  

 eller lokale myndigheder; (ii)	en person, der direkte eller indirekte ejes fuldt ud af en  

 kontraherende stat eller en af dens politiske underafdelinger eller lokale  

 myndigheder, forudsat at personen er oprettet i henhold til lovgivningen i  

 den kontraherende stat, at dens indtjening tilfalder den selv, således  

 at ingen del af dens indkomst bliver til fordel for nogen privat person, og  

 at dens aktiver efter en opløsning tilfalder den kontraherende stat,  

 politiske underafdeling eller lokale myndighed; og (iii)	en pensionstrust eller -fond tilhørende en person som  

 beskrevet i (i) eller (ii), der er oprettet og drevet udelukkende for at  

 administrere eller yde de i artikel 19 (Offentligt hverv) nævnte  

 pensioner; forudsat at en enhed som nævnt i punkt (ii) eller (iii) ikke driver  

 erhversvirksomhed.
 2. Ved anvendelsen til enhver tid af denne overenskomst i  

 en kontraherende stat skal, medmindre andet følger af  

 sammenhængen, eller de kompetente myndigheder bliver enige om en  

 fælles betydning i overensstemmelse med bestemmelserne i artikel 25  

 (Fremgangsmåden ved indgåelse af gensidige aftaler), ethvert  

 udtryk, som ikke er defineret i overenskomsten, tillægges den  

 betydning, som det på det tidspunkt har i denne stats lovgivning  

 vedrørede de skatter, hvorpå overenskomsten finder anvendelse,  

 idet enhver betydning i henhold til denne stats gældende skattelove  

 skal have forrang frem for en betydning i henhold til anden lovgivning i  

 denne stat.
Artikel 4 Skattemæssigt hjemsted 1. Medmindre andet fremgår af dette stykke, betyder  

 i denne overenskomst udtrykket »en person, der er hjemmehørende i en  

 kontraherende stat« enhver person, som i henhold til lovgivningen i denne  

 stat er skattepligtig dér på grund af hjemsted, bopæl,  

 statsborgerskab, ledelsens sæde, registrering eller ethvert andet  

 lignende kriterium.
 a)	Udtrykket »en person, der er hjemmehørende i en kontraherende  

 stat« omfatter ikke en person, som er skattepligtig til denne stat  

 udelukkende af indkomst fra kilder i denne stat eller af fortjeneste, der kan  

 henføres til et fast driftssted i denne stat.
b)	En juridisk person, der er oprettet i henhold til lovgivningen i en  

 kontraherende stat, og som generelt er fritaget for beskatning i denne stat  

 og er oprettet og opretholdt i denne stat, enten (i)	udelukkende med henblik på religiøse,  

 velgørende, uddannelsesmæssige, videnskabelige eller andre  

 lignende formål; eller (ii)	med henblik på at yde pension eller andre lignende ydelser  

 til ansatte, herunder selvstændige erhvervsdrivende, i henhold til en  

 ordning skal ved anvendelsen af dette stykke anses for hjemmehørende i  

 denne kontraherende stat.
 c)	En kvalificeret offentlig enhed skal anses for at være  

 hjemmehørende i den kontraherende stat, i hvilken den er oprettet.
 d)	En indkomst, fortjeneste eller gevinst, der er oppebåret  

 gennem en enhed, der er skattemæssigt transparent i henhold til  

 lovgivningen i den ene af de kontraherende stater, skal anses for at  

 være oppebåret af en person, der er hjemmehørende i en  

 stat, i det omfang denne indkomst, fortjeneste eller gevinst efter  

 skattelovgivningen i en sådan kontraherende stat behandles som  

 indkomst, fortjeneste eller gevinst for en hjemmehørende person.
 2. I tilfælde, hvor en fysisk person efter  

 bestemmelserne i stykke 1 er hjemmehørende i begge de kontraherende  

 stater, bestemmes den pågældendes status således:
a)	personen skal anses for at være hjemmehørende i den  

 stat, i hvilken han har en fast bolig til sin rådighed; såfremt  

 en sådan person har en fast bolig til sin rådighed i begge  

 stater, skal han anses for at være hjemmehørende i den stat, med  

 hvilken han har de stærkeste personlige og økonomiske  

 forbindelser (midtpunkt for sine livsinteresser); b)	såfremt det ikke kan afgøres, i hvilken af staterne  

 personen har midtpunktet for sine livsinteresser, eller hvis han ikke har en  

 fast bolig til sin rådighed i nogen af staterne, skal han anses for at  

 være hjemmehørende i den stat, i hvilken han sædvanligvis  

 har ophold; c)	såfremt personen sædvanligvis har ophold i begge stater,  

 eller hvis han ikke sædvanligvis har ophold i nogen af dem, skal han  

 anses for at være hjemmehørende i den stat, i hvilken han er  

 statsborger; d)	såfremt personen er statsborger i begge stater eller ikke er  

 statsborger i nogen af dem, skal de kompetente myndigheder i de kontraherende  

 stater søge at afgøre spørgsmålet ved gensidig  

 aftale.
 3. I tilfælde, hvor en ikke-fysisk person efter  

 bestemmelserne i stykke 1 er hjemmehørende i begge de kontraherende  

 stater, skal de kompetente myndigheder i de kontraherende stater ved gensidig  

 aftale søge at afgøre spørgsmålet og bestemme,  

 hvorledes overenskomsten skal finde anvendelse på en sådan  

 person.
 4. En statsborger i De Forenede Stater eller en  

 udlænding, der retmæssigt har fået tilladelse til fast  

 bopæl i De Forenede Stater, er hjemmehørende i De Forenede  

 Stater, men kun såfremt en sådan person har en betydelig  

 tilstedeværelse, en fast bolig eller sædvanligvis har ophold i De  

 Forenede Stater.
Artikel 5 Fast driftssted 1. I denne overenskomst betyder udtrykket »fast  

 driftssted« et fast forretningssted, gennem hvilket et foretagendes  

 virksomhed udøves helt eller delvis.
 2. Udtrykket »fast driftssted« omfatter navnlig:
a)	et sted, hvorfra et foretagende ledes; b)	en filial; c)	et kontor; d)	en fabrik; e)	et værksted; og f)	en mine, en olie- eller gaskilde , et stenbrud eller ethvert andet  

 sted, hvor naturforekomster udvindes.
3. En byggeplads eller et anlægs- eller  

 monteringsarbejde, eller en installation, en borerig eller et skib, der  

 anvendes til efterforskning af naturforekomster, udgør kun et fast  

 driftssted, såfremt det varer, eller virksomheden vedvarer i mere end  

 12 måneder.
Ved anvendelsen af dette stykke skal virksomhed, der  

 udøves af et foretagende, der er forbundet med et andet foretagende,  

 som fastlagt i artikel 9 (Indbyrdes forbundne foretagender), anses for  

 udøvet af det foretagende, med hvilket det er forbundet, såfremt  

 den pågældende virksomhed:
a)	er væsentligt den samme som den virksomhed, der udøves  

 af sidstnævnte foretagende; og b)	vedrører samme projekt eller operation; dog undtagen i den udstrækning, disse aktiviteter udøves  

 samtidig.
 4. Uanset de foranstående bestemmelser i denne  

 artikel skal udtrykket »fast driftssted« anses for ikke at omfatte:
a)	anvendelsen af indretninger udelukkende med henblik på  

 oplagring, udstilling eller udlevering af varer tilhørende  

 foretagendet; b)	opretholdelsen af et varelager tilhørende foretagendet  

 udelukkende med henblik på oplagring, udstilling eller udlevering; c)	opretholdelsen af et varelager tilhørende foretagendet  

 udelukkende med henblik på forarbejdning hos et andet foretagende; d)	opretholdelsen af et fast forretningssted udelukkende med henblik  

 på at foretage indkøb af varer eller indsamle oplysninger for  

 foretagendet; e)	opretholdelsen af et fast forretningssted udelukkende med henblik  

 på at udøve enhver anden virksomhed af forberedende eller  

 hjælpende karakter for foretagendet; f)	opretholdelsen af et fast forretningssted udelukkende med henblik  

 på at udøve enhver kombination af de i litra a) til e) i dette  

 stykke nævnte former for virksomhed, forudsat at det faste  

 forretningssteds samlede virksomhed, der er et resultat af denne kombination,  

 er af forberedende eller hjælpende karakter.
 5. Uanset bestemmelserne i stykke 1 og 2 skal et  

 foretagende i tilfælde, hvor en person - der ikke er en uafhængig  

 repræsentant som omhandlet i stykke 6 - handler på et  

 foretagendes vegne og har og sædvanligvis udøver i en  

 kontraherende stat en fuldmagt til at indgå aftaler i foretagendets  

 navn, anses for at have et fast driftssted i denne stat med hensyn til enhver  

 virksomhed, som denne person påtager sig for foretagendet, medmindre  

 denne persons virksomhed er begrænset til sådanne forhold, som er  

 nævnt i stykke 4, og som, hvis de var udøvet gennem et fast  

 forretningssted, ikke ville gøre dette faste forretningssted til et  

 fast driftssted efter bestemmelserne i nævnte stykke.
 6. Et foretagende skal ikke anses for at have et fast  

 driftssted i en kontraherende stat, blot fordi det driver erhvervsvirksomhed  

 i denne stat gennem en mægler, kommissionær eller en anden  

 uafhængig repræsentant, forudsat at disse personer handler som  

 uafhængige repræsentanter inden for de sædvanlige rammer af  

 deres erhversvirksomhed.
 7. Den omstændighed, at et selskab, der er  

 hjemmehørende i en kontraherende stat, kontrollerer eller kontrolleres  

 af et selskab, der er hjemmehørende i den anden kontraherende stat,  

 eller som (enten gennem et fast driftssted eller på anden måde)  

 udøver erhvervsvirksomhed i denne anden stat, skal ikke  

 medføre, at et af de to selskaber anses for et fast driftssted for det  

 andet.
Artikel 6 Indkomst af fast ejendom 1. Indkomst, som en person, der er hjemmehørende i  

 en kontraherende stat, oppebærer af fast ejendom (herunder indkomst af  

 land- eller skovbrug), der er beliggende i den anden kontraherende stat, kan  

 beskattes i denne anden stat.
2. Udtrykket »fast ejendom« skal tillægges den  

 betydning, som det har i lovgivningen i den kontraherende stat, i hvilken  

 ejendommen er beliggende.
Udtrykket skal i alle tilfælde omfatte  

 tilbehør til fast ejendom, besætning og redskaber, der anvendes  

 i land- og skovbrug, rettigheder på hvilke bestemmelserne i  

 privatretten om jordbesiddelser finder anvendelse, brugsret til fast ejendom  

 samt retten til variable eller faste betalinger som vederlag for udnyttelsen  

 af eller retten til at udnytte mineralforekomster, kilder og andre  

 naturforekomster; skibe, både og luftfartøjer skal ikke anses  

 for fast ejendom.
 3. Bestemmelserne i stykke 1 skal finde anvendelse  

 på indkomst, der hidrører fra direkte brug, udlejning eller  

 enhver anden form for benyttelse af fast ejendom.
 4. Bestemmelserne i stykke 1 og 3 skal også finde  

 anvendelse på indkomst af fast ejendom, der tilhører et  

 foretagende, og på indkomst af fast ejendom, der anvendes ved  

 udøvelsen af frit erhverv.
5. En person, der er hjemmehørende i en  

 kontraherende stat, og som er skattepligtig i den anden kontraherende stat af  

 indkomst af fast ejendom beliggende i denne anden kontraherende stat, kan for  

 et skatteår vælge at beregne skatten af sådan indkomst  

 på grundlag af nettofortjenesten, på samme måde som hvis  

 sådan indkomst var fortjeneste ved erhvervsvirksomhed, der kunne  

 henføres til et fast driftssted i denne anden stat.
Et sådant  

 valg skal være bindende for det valgte skatteår og for alle  

 følgende skatteår, medmindre den kompetente myndighed i den  

 kontraherende stat, i hvilken ejendommen er beliggende, er indforstået  

 med, at valget bringes til ophør.
Artikel 7 Fortjeneste ved erhvervsvirksomhed 1. Fortjeneste, der oppebæres af et foretagende i en  

 kontraherende stat, kan kun beskattes i denne stat, medmindre foretagendet  

 driver erhvervsvirksomhed i den anden kontraherende stat gennem et dér  

 beliggende fast driftssted.
Såfremt foretagendet driver en sådan  

 virksomhed, kan dets fortjeneste beskattes i den anden stat, men dog kun for  

 så vidt angår den del deraf, som kan henføres til dette  

 faste driftssted.
2. Under iagttagelse af stykke 3 skal der i  

 tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et dér  

 beliggende fast driftssted, i hver kontraherende stat til dette faste  

 driftssted henføres den fortjeneste, som det kunne forventes at ville  

 have opnået, såfremt det havde været et frit og  

 uafhængigt foretagende, som udøvede samme eller lignende  

 virksomhed på samme eller lignende vilkår.
Med henblik  

 herpå skal den fortjeneste, der henføres til det faste  

 driftssted, kun omfatte den fortjeneste, der oppebæres ved det faste  

 driftssteds aktiver eller virksomhed.
 3. Ved fastsættelsen af et fast driftssteds  

 fortjeneste skal det være tilladt at fradrage omkostninger, som er  

 afholdt for det faste driftssted, herunder en rimelig andel af omkostninger  

 til ledelse og administration, udgifter til forskning og udvikling, renter og  

 andre udgifter afholdt til fordel for foretagendet som helhed (eller den del  

 deraf, der omfatter det faste driftssted), hvad enten de er afholdt i den  

 stat, i hvilken det faste driftssted er beliggende, eller andre steder.
 4. Ingen fortjeneste ved erhvervsvirksomhed skal kunne  

 henføres til et fast driftssted, blot fordi det faste driftssted har  

 foretaget indkøb af varer for foretagendet.
 5. Ved anvendelsen af de foranstående stykker skal  

 den fortjeneste, der henføres til det faste driftssted,  

 fastsættes efter samme metode hvert år, medmindre der er god og  

 fyldestgørende grund til at anvende en anden fremgangsmåde.
 6. I tilfælde, hvor fortjeneste ved  

 erhvervsvirksomhed omfatter indkomst, som er omhandlet særskilt i andre  

 artikler i denne overenskomst, skal bestemmelserne i disse andre artikler  

 ikke berøres af bestemmelserne i denne artikel.
 7. I denne overenskomst betyder udtrykket »fortjeneste ved  

 erhvervsvirksomhed« indkomst hidrørende fra enhver handels- eller  

 forretningsvirksomhed, herunder indkomst oppebåret af et foretagende  

 ved udøvelse af tjenesteydelser og fra lejeindtægt af  

 rørlig formue.
 8. Ved anvendelsen af artikel 7, stykke 1 og 2  

 (Fortjeneste ved erhvervsvirksomhed), artikel 10, stykke 6 (Udbytte), artikel  

 11, stykke 3 (Renter), artikel 12, stykke 3 (Royalties), artikel 13, stykke 3  

 (Kapitalgevinster), artikel 14 (Frit erhverv) og artikel 21, stykke 2 (Anden  

 indkomst) skal enhver indkomst eller gevinst, der kan henføres til et  

 fast driftssted eller fast sted, mens det består, beskattes i den  

 kontraherende stat, i hvilken et sådant fast driftssted eller fast sted  

 er beliggende, selv om betalingerne udskydes, indtil et sådant fast  

 driftssted eller fast sted er ophørt med at bestå.
Artikel 8 Skibs- og luftfart 1. Fortjeneste, som et foretagende i en kontraherende stat  

 oppebærer ved skibs- eller luftfartsvirksomhed i international trafik,  

 kan kun beskattes i denne stat.
2. I denne artikel omfatter fortjeneste ved skibs- eller  

 luftfartsvirksomhed fortjeneste oppebåret ved udleje af bemandede skibe  

 eller luftfartøjer (på tid eller pr. rejse). Den omfatter  

 også fortjeneste ved udleje af ubemandede skibe eller  

 luftfartøjer, hvis de anvendes i international trafik af lejeren,  

 eller hvis lejeindtægten er knyttet til fortjeneste ved skibs- eller  

 luftfartsvirksomhed i international trafik.
Fortjeneste oppebåret af et  

 foretagende ved indenlandsk transport af gods eller passagerer i hver af de  

 kontraherende stater skal anses som fortjeneste ved skibs- eller  

 luftfartsvirksomhed i international trafik, hvis en sådan transport  

 foretages som en del af international trafik.
 3. Fortjeneste, som et foretagende i en kontraherende stat  

 oppebærer ved brug, rådighedsstillelse eller udleje af containere  

 (herunder anhængere, pramme og lignende udstyr til transport af  

 containere), der anvendes i international trafik, kan kun beskattes i denne  

 stat.
 4. Bestemmelserne i stykke 1 og 3 skal også finde  

 anvendelse på fortjeneste ved deltagelse i et konsortium, en pool, et  

 forretningsfællesskab eller en international driftsorganisation.
 5. Uanset bestemmelserne i artikel 5, stykke 2, litra f)  

 og stykke 3 (Fast driftssted) kan fortjeneste oppebåret af et  

 foretagende i en kontraherende stat ved transport med skib eller  

 luftfartøj af forsyninger eller mandskab til et sted, hvor der i den  

 anden kontraherende stat drives virksomhed uden for kysten i forbindelse med  

 udforskning eller udnyttelse af naturforekomster eller ved drift af  

 bugserbåde og lignende fartøjer i forbindelse med sådan  

 virksomhed, kun beskattes i den førstnævnte stat.
Artikel 9 Indbyrdes forbundne foretagender 1. I tilfælde, hvor a)	et foretagende i en kontraherende stat direkte eller indirekte har  

 del i ledelsen af, kontrollen af eller kapitalen i et foretagende i den anden  

 kontraherende stat, eller b)	de samme personer direkte eller indirekte deltager i ledelsen af,  

 kontrollen af eller kapitalen i et foretagende i den ene kontraherende stat  

 og et foretagende i den anden kontraherende stat, og der i noget af disse tilfælde mellem de to foretagender er aftalt  

 eller fastsat vilkår vedrørende deres kommercielle eller  

 finansielle forbindelser, der afviger fra de vilkår, som ville  

 være aftalt mellem uafhængige foretagender, kan enhver  

 fortjeneste, som, hvis disse vilkår ikke havde foreligget, ville  

 være tilfaldet et af disse foretagender, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde, hvor en kontraherende stat til  

 fortjenesten i et foretagende i denne stat medregner og i overensstemmelse  

 hermed beskatter fortjeneste, som et foretagende i den anden kontraherende  

 stat er blevet beskattet af i denne anden stat, og den anden kontraherende  

 stat er enig i, at den således medregnede fortjeneste er fortjeneste,  

 som ville være tilfaldet foretagendet i den førstnævnte  

 stat, hvis vilkårene mellem de to foretagender havde været de  

 samme, som ville være aftalt mellem uafhængige foretagender, skal  

 denne anden stat foretage en dertil svarende justering af det  

 skattebeløb, som er beregnet dér af fortjenesten.
Ved  

 fastsættelsen af en sådan justering skal der tages hensyn til de  

 øvrige bestemmelser i denne overenskomst, og de kompetente myndigheder  

 i de kontraherende stater skal om nødvendigt rådføre sig  

 med hinanden.
Artikel 10 Udbytte 1. Udbytte, som udbetales af en person, der er  

 hjemmehørende i en kontraherende stat, til en person, der er  

 hjemmehørende i den anden kontraherende stat, kan beskattes i denne  

 anden stat.
 2. Sådant udbytte kan dog også beskattes i den  

 kontraherende stat, i hvilken det selskab, der udbetaler udbyttet, er  

 hjemmehørende og i henhold til lovgivningen i denne stat, men hvis den  

 retmæssige ejer af udbyttet er hjemmehørende i den anden  

 kontraherende stat, må den skat, der pålignes, ikke  

 overstige:
a)	5 pct. af bruttobeløbet af udbyttet, såfremt den  

 retmæssige ejer er et selskab, der direkte ejer mindst 10 pct. af  

 aktiekapitalen i det selskab, der udbetaler udbyttet; b)	15 pct. af bruttobeløbet af udbyttet i alle andre  

 tilfælde.
 Dette stykke berører ikke adgangen til at beskatte  

 selskabet af den fortjeneste, hvoraf udbyttet udbetales.
3. Stykke 2, litra a), skal ikke finde anvendelse på  

 udbytte, der udbetales af et amerikansk »Regulated Investment Company« (RIC)  

 eller en amerikansk »Real Estate Investment Trust« (REIT). I tilfælde,  

 hvor udbytte udbetales af et »Regulated Investment Company«, skal stykke 2,  

 litra b), finde anvendelse.
I tilfælde, hvor udbytte udbetales af en  

 »Real Estate Investment Trust«, skal stykke 2, litra b) dog kun finde  

 anvendelse, såfremt:
a)	den retmæssige ejer af udbyttet er en fysisk person, der ejer  

 en andel på ikke over 10 pct. i den pågældende »Real Estate  

 Investment Trust«; b)	udbyttet udbetales vedrørende en klasse af andele, der  

 handles offentligt, og den retmæssige ejer af udbyttet er en person,  

 der ejer en andel på ikke over 5 pct. af nogen klasse af andelene i den  

 pågældende »Real Estate Investment Trust«; eller c)	den retmæssige ejer af udbyttet er en person, der ejer en  

 andel på ikke over 10 pct. i den pågældende »Real Estate  

 Investment Trust«, og der er tale om en »Real Estate Investment Trust« med  

 bredt sammensatte investeringer (diversified).
 4. Uanset bestemmelserne i stykke 2 kan udbytte ikke  

 beskattes i den kontraherende stat, i hvilken den, der betaler udbyttet, er  

 hjemmehørende, såfremt den retmæssige ejer af udbyttet er  

 hjemmehørende i den anden kontraherende stat og er en kvalificeret  

 offentlig enhed, som ikke kontrollerer den, der udbetaler udbyttet.
 5. Udtrykket »udbytte« betyder i denne artikel indkomst af  

 aktier eller andre rettigheder, der ikke er gældsfordringer, og som  

 giver ret til andel i fortjeneste, såvel som indkomst, der er  

 undergivet samme skattemæssige behandling som indkomst af aktier i  

 henhold til lovgivningen i den stat, i hvilken den, der betaler udbyttet, er  

 hjemmehørende.
6. Bestemmelserne i stykke 1 og 2 skal ikke finde  

 anvendelse, såfremt udbyttets retmæssige ejer, der er  

 hjemmehørende i en kontraherende stat, driver erhvervsvirksomhed i den  

 anden kontraherende stat, i hvilken den, der betaler udbyttet, er  

 hjemmehørende, gennem et dér beliggende fast driftssted eller  

 udøver frit erhverv i denne anden stat fra et dér beliggende  

 fast sted, og udbyttet kan henføres til et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 (Fortjeneste ved erhvervsvirksomhed) og artikel 14 (Frit erhverv)  

 finde anvendelse.
 7. En kontraherende stat kan ikke påligne nogen skat  

 på udbytte, der betales af en person, der er hjemmehørende i den  

 anden stat, medmindre udbyttet udbetales til en person, der er  

 hjemmehørende i den førstnævnte stat, eller udbyttet kan  

 henføres til et fast driftssted eller fast sted, der er beliggende i  

 denne stat, eller påligne skat på et selskabs ikke-udloddede  

 fortjeneste, undtagen som foreskrevet i stykke 8, selv om det udbetalte  

 udbytte eller den ikke-udloddede fortjeneste helt eller delvis består  

 af fortjeneste eller indkomst hidrørende fra denne stat.
8. Et selskab, der er hjemmehørende i en af  

 staterne, og som har et fast driftssted i den anden stat, eller som er  

 skattepligtig i den anden stat på grundlag af nettoindkomst, der kan  

 beskattes i den anden stat i henhold til artikel 6 (Indkomst af fast ejendom)  

 eller artikel 13, stykke 1 (Kapitalgevinster), kan undergives beskatning i  

 denne anden stat ud over den skat, der kan pålignes i henhold til de  

 andre bestemmelser i denne overenskomst.
En sådan skat kan dog kun  

 pålignes den del af selskabets fortjeneste, som kan henføres til  

 det faste driftssted, og den del af indkomsten, der er henvist til i den  

 foranstående sætning, som er skattepligtig i henhold til artikel  

 6 (Indkomst af fast ejendom) eller artikel 13, stykke 1 (Kapitalgevinster),  

 der, for så vidt angår De Forenede Stater, udgør et  

 beløb, der svarer til udbyttet af sådan fortjeneste eller  

 indkomst, og for så vidt angår Danmark, er et beløb, der  

 modsvarer det beløb, der svarer til udbyttet.
 9. Den skat, der er henvist til i stykke 8, kan ikke  

 pålægges med en sats, der overstiger den sats, der er  

 anført i stykke 2, litra a).
Artikel 11 Renter 1. Renter, der hidrører fra en kontraherende stat  

 og retmæssigt ejes af en person, der er hjemmehørende i den  

 anden kontraherende stat, kan kun beskattes i denne anden stat.
2. Udtrykket »renter« betyder i denne artikel indkomst af  

 gældsfordringer af enhver art, hvad enten de er sikret ved pant i fast  

 ejendom eller ikke, og hvad enten de indeholder en ret til andel i  

 skyldnerens fortjeneste eller ikke, og især indkomst af  

 statsgældsbeviser og indkomst af obligationer, herunder  

 agiobeløb og gevinster, der knytter sig til sådanne  

 gældsbeviser og obligationer, og enhver anden indkomst, der i henhold  

 til skattelovgivningen i den kontraherende stat, fra hvilken indkomsten  

 hidrører, er undergivet samme skattemæssige behandling som  

 indkomst af pengelån.
Indkomst som omhandlet i artikel 10 (Udbytte) og  

 tillæg ved for sen betaling skal ikke anses for renter i denne  

 artikel.
3. Bestemmelserne i stykke 1 skal ikke finde anvendelse,  

 såfremt renternes retmæssige ejer, der er hjemmehørende i  

 en kontraherende stat, driver erhvervsvirksomhed i den anden kontraherende  

 stat, hvorfra renterne hidrører, gennem et dér beliggende fast  

 driftssted eller udøver frit erhverv i denne anden stat fra et  

 dér beliggende fast sted, og renterne kan henføres til et  

 sådant fast driftssted eller fast sted.
I så fald skal  

 bestemmelserne i henholdsvis artikel 7 (Fortjeneste ved erhvervsvirksomhed)  

 og artikel 14 (Frit erhverv) finde anvendelse.
4. I tilfælde, hvor en særlig forbindelse  

 mellem den, der betaler renterne, og den retmæssige ejer, eller mellem  

 disse og en tredje person, bevirker, at renterne set i forhold til den  

 gældsfordring, for hvilken de betales, overstiger det beløb, som  

 ville være aftalt mellem den, der betaler renterne, og den  

 retmæssige ejer, såfremt den nævnte forbindelse ikke havde  

 foreligget, skal bestemmelserne i denne artikel kun finde anvendelse på  

 det sidstnævnte beløb.
I så fald skal det overskydende  

 beløb kunne beskattes i overensstemmelse med lovgivningen i hver af  

 staterne under hensyntagen til de øvrige bestemmelser i denne  

 overenskomst.
 5. Uanset bestemmelserne i stykke 1 gælder  

 følgende:
a)	renter, der betales af en person, der er hjemmehørende i en  

 kontraherende stat, og som er fastsat med henvisning til skyldners eller en  

 tilknyttet persons indtægter, omsætning, indkomst, fortjeneste  

 eller anden pengestrøm, til enhver ændring i værdien af  

 skyldners eller en tilknyttet persons aktiver eller til ethvert udbytte,  

 interessentskabsudlodning eller lignende betaling, der foretages af skyldner  

 til en tilknyttet person og som betales til en person, der er  

 hjemmehørende i den anden stat, kan også beskattes i den  

 kontraherende stat, hvorfra de hidrører, og i overensstemmelse med  

 lovgivningen i denne stat, men hvis den retmæssige ejer er  

 hjemmehørende i den anden kontraherende stat, kan bruttobeløbet  

 af renterne beskattes med en sats, der ikke overstiger den sats, der er  

 fastsat i artikel 10, stykke 2, litra b) (Udbytte); og b)	overrente (excess inclusion), som vedrører øvrige  

 andele (residual interest) i et amerikansk »Real Estate Mortgage Investment  

 Conduit« (REMIC) kan beskattes i hver af staterne i overensstemmelse med den  

 interne lovgivning i den enkelte stat.
Artikel 12 Royalties 1. Royalties, der hidrører fra en kontraherende  

 stat, og som retmæssigt ejes af en person, der er hjemmehørende  

 i den anden kontraherende stat, kan kun beskattes i denne anden stat.
 2. Udtrykket »royalties« betyder i denne artikel:
a)	ethvert vederlag, der modtages for anvendelsen af eller retten til  

 at anvende enhver ophavsret til et litterært, kunstnerisk,  

 videnskabeligt eller andet arbejde (herunder computer software, spillefilm,  

 lyd- eller videobånd eller disketter og andre midler til gengivelse af  

 billede og lyd), ethvert patent, varemærke, mønster eller model,  

 tegning, hemmelig formel eller fremstillingsmetode, eller anden lignende  

 rettighed eller aktiv, eller for oplysninger om industrielle, kommercielle  

 eller videnskabelige erfaringer; og b)	fortjeneste erhvervet ved afhændelse af ethvert aktiv som  

 nævnt i litra a), forudsat at en sådan fortjeneste er  

 afhængig af produktivitet, anvendelse eller videresalg af  

 aktivet.
3. Bestemmelserne i stykke 1 skal ikke finde anvendelse,  

 såfremt royaltybeløbets retmæssige ejer, der er  

 hjemmehørende i en kontraherende stat, driver erhvervsvirksomhed i den  

 anden kontraherende stat, hvorfra royaltybeløbet hidrører,  

 gennem et dér beliggende fast driftssted eller udøver frit  

 erhverv i denne anden stat fra et dér beliggende fast sted, og  

 royaltybeløbet kan henføres til et sådant fast driftssted  

 eller fast sted.
I så fald skal bestemmelserne i henholdsvis artikel 7  

 (Fortjeneste ved erhvervsvirksomhed) og artikel 14 (Frit erhverv) finde  

 anvendelse.
4. I tilfælde, hvor en særlig forbindelse  

 mellem den, der betaler royaltybeløbet, og den retmæssige ejer  

 eller mellem disse og en tredje person, har bevirket, at  

 royaltybeløbet, set i forhold til den anvendelse, rettighed eller  

 oplysning, for hvilken det betales, overstiger det beløb, som ville  

 være aftalt mellem den, der betaler royaltybeløbet, og den  

 retmæssige ejer, såfremt den nævnte forbindelse ikke havde  

 foreligget, skal bestemmelserne i denne artikel kun finde anvendelse på  

 det sidstnævnte beløb.
I så fald skal det overskydende  

 beløb kunne beskattes i overensstemmelse med lovgivningen i hver af de  

 kontraherende stater under hensyntagen til de øvrige bestemmelser i  

 denne overenskomst.
Artikel 13 Kapitalgevinster 1. Fortjeneste, som oppebæres af en person, der er  

 hjemmehørende i en kontraherende stat, og som kan henføres til  

 afhændelse af fast ejendom, der er beliggende i den anden kontraherende  

 stat, kan beskattes i denne anden stat.
 2. Udtrykket »fast ejendom beliggende i den anden  

 kontraherende stat« skal i denne artikel omfatte:
a)	fast ejendom som omhandlet i artikel 6 (Indkomst af fast  

 ejendom); b)	deltagelse i fast ejendom i USA (United States real property  

 interest); og c)	en tilsvarende deltagelse i fast ejendom beliggende i  

 Danmark.
 3. Fortjeneste ved afhændelse af formuegoder bortset  

 fra fast ejendom, der kan henføres til et fast driftssted, som et  

 foretagende i en kontraherende stat har i den anden kontraherende stat, eller  

 som kan henføres til et fast sted, som en person, der er  

 hjemmehørende i en kontraherende stat, har til rådighed ved  

 udøvelse af frit erhverv i den anden kontraherende stat, samt  

 fortjeneste ved afhændelse af et sådant fast driftssted  

 (særskilt eller sammen med hele foretagendet) eller af et sådant  

 fast sted, kan beskattes i denne anden stat.
 4. Uanset bestemmelserne i stykke 3 kan fortjeneste, der  

 erhverves af et foretagende i en kontraherende stat ved afhændelse af  

 skibe, både, luftfartøjer eller containere drevet eller anvendt  

 i international trafik eller formuegoder bortset fra fast ejendom, der  

 hører til driften eller anvendelsen af sådanne skibe,  

 både, luftfartøjer eller containere, kun beskattes i denne  

 stat.
 5. Fortjeneste, som et foretagende, der er  

 hjemmehørende i en kontraherende stat, erhverver i tilfælde,  

 hvor en installation, borerig eller et skib anvendt i den anden kontraherende  

 stat ved efterforskning eller udnyttelse af olie- og gasforekomster anses for  

 afhændet, kan beskattes i denne anden stat i overensstemmelse med denne  

 stats lovgivning, men kun i et omfang svarende til afskrivninger foretaget i  

 denne anden stat.
 6. Fortjeneste ved afhændelse af alle andre aktiver  

 end de i stykke 1-5 omhandlede kan kun beskattes i den kontraherende stat, i  

 hvilken afhænderen er hjemmehørende.
7. Såfremt en person, der er hjemmehørende i  

 en kontraherende stat, er indkomstskattepligtig i begge de kontraherende  

 stater ved råden over aktiver og behandles, som om han havde  

 afhændet aktiver, for hvilke en fortjeneste fastsættes i henhold  

 til indkomstskattelovgivningen i den anden kontraherende stat, kan denne  

 person, uanset at der ikke i øvrigt stilles krav herom, vælge i  

 sin selvangivelse af indkomst for afhændelsesåret at være  

 skattepligtig i den stat, hvori han er hjemmehørende, i det år,  

 som om han umiddelbart inden da havde solgt og atter købt et  

 sådant aktiv til et beløb, der svarer til aktivets  

 handelsværdi på dette tidspunkt.
Et sådant valg skal  

 anvendes på alle aktiver, der er omhandlet i dette stykke, når de  

 er afhændet af den pågældende i det skatteår, for  

 hvilket valget er foretaget, eller til enhver tid derefter.
 8. I tilfælde, hvor en person, der er  

 hjemmehørende i en kontraherende stat, afhænder aktiver i  

 forbindelse med selskabsstiftelse, omstrukturering, fusion, spaltning eller  

 lignende, og fortjeneste, gevinst eller indkomst med hensyn til en  

 sådan afhændelse ikke fastsættes med henblik på  

 beskatning i denne stat, kan den kompetente myndighed i den anden  

 kontraherende stat efter anmodning fra den person, der erhverver aktivet, for  

 at undgå dobbeltbeskatning og under forudsætning af, at  

 vilkår og betingelser er tilfredsstillende for denne kompetente  

 myndighed, aftale at udskyde beskatningen af fortjenesten, gevinsten eller  

 indkomsten vedrørende et sådant aktiv med henblik på  

 beskatning i denne anden stat til et sådant tidspunkt og på en  

 sådan måde, som der opnås enighed om i aftalen.
Artikel 14 Frit erhverv 1. Indkomst ved frit erhverv oppebåret af en fysisk  

 person, der er hjemmehørende i en kontraherende stat, kan kun  

 beskattes i denne stat, medmindre personen har et fast sted, som til  

 stadighed står til rådighed for ham i den anden kontraherende  

 stat med henblik på udøvelsen af hans virksomhed.
Såfremt  

 han har et sådant fast sted, kan indkomst, der kan henføres til  

 det faste sted, og som hidrører fra udøvelse af hverv i denne  

 anden stat, også beskattes i denne anden stat.
 2. Ved anvendelsen af stykke 1 skal den indkomst, der kan  

 beskattes i den anden kontraherende stat, opgøres i henhold til  

 principperne i artikel 7, stykke 3 (Fortjeneste ved erhvervsvirksomhed).
Artikel 15 Personligt arbejde i tjenesteforhold 1. Såfremt bestemmelserne i artikel 16  

 (Bestyrelseshonorarer), artikel 18 (Pensioner, social sikring, livrenter,  

 underholdsbidrag og bidrag til børn) og artikel 19 (Offentligt hverv)  

 ikke medfører andet, kan gage, løn og andet vederlag for  

 personligt arbejde i tjenesteforhold oppebåret af en person, der er  

 hjemmehørende i en kontraherende stat, kun beskattes i denne stat,  

 medmindre arbejdet udføres i den anden kontraherende stat.
Er arbejdet  

 udført dér, kan vederlag, som oppebæres herfor, beskattes  

 i denne anden stat.
 2. Uanset bestemmelserne i stykke 1 kan vederlag, som en  

 person, der er hjemmehørende i en kontraherende stat, oppebærer  

 for personligt arbejde udført i den anden kontraherende stat, kun  

 beskattes i den førstnævnte stat, såfremt:
a)	modtageren opholder sig i den anden stat i en eller flere perioder,  

 der tilsammen ikke overstiger 183 dage inden for en tolv måneders  

 periode, der begynder eller slutter i det pågældende  

 skatteår; og b)	vederlaget betales af eller for en arbejdsgiver, der ikke er  

 hjemmehørende i den anden stat; og c)	vederlaget ikke udredes af et fast driftssted eller fast sted, som  

 arbejdsgiveren har i den anden stat.
 3. Uanset de foranstående bestemmelser i denne  

 artikel kan vederlag som omhandlet i stykke 1, der oppebæres af en  

 person, der er hjemmehørende i en kontraherende stat, for personligt  

 arbejde som medlem af den faste besætning på et skib eller  

 luftfartøj, der anvendes i international trafik, kun beskattes i denne  

 stat.
Artikel 16 Bestyrelseshonorarer Bestyrelseshonorarer og andre lignende vederlag, som  

 oppebæres af en person, der er hjemmehørende i en kontraherende  

 stat, i egenskab af medlem af bestyrelsen i et selskab, der er  

 hjemmehørende i den anden kontraherende stat, kan beskattes i denne  

 anden stat.
Artikel 17 Kunstnere og sportsfolk 1. Indkomst, som en person, der er hjemmehørende i  

 en kontraherende stat, oppebærer som optrædende kunstner,  

 såsom teater-, film-, radio- eller fjernsynskunstner eller musiker  

 eller som sportsmand ved personlig virksomhed som sådan udøvet i  

 den anden kontraherende stat, og som ville være fritaget for beskatning  

 i denne anden kontraherende stat i henhold til bestemmelserne i artikel 14  

 (Frit erhverv) og artikel 15 (Personligt arbejde i tjenesteforhold), kan  

 beskattes i denne anden stat, medmindre bruttobeløbet oppebåret  

 af en sådan optrædende kunstner eller sportsmand, herunder  

 godtgjorte udgifter eller udgifter afholdt på dennes vegne, fra  

 sådan virksomhed ikke overstiger tyve tusinde dollars ($ 20.000) eller  

 et tilsvarende beløb i danske kroner for det pågældende  

 skatteår.
 2. I tilfælde, hvor indkomst ved den virksomhed, som  

 udøves af en optrædende kunstner eller sportsmand i hans  

 egenskab som sådan, ikke tilfalder kunstneren eller sportsmanden selv,  

 men en anden person, kan denne indkomst, uanset bestemmelserne i artikel 7  

 (Fortjeneste ved erhvervsvirksomhed) og artikel 14 (Frit erhverv) beskattes i  

 den kontraherende stat, i hvilken kunstnerens eller sportsmandens virksomhed  

 udøves, medmindre kunstneren eller sportsmanden godtgør, at  

 hverken kunstneren eller sportsmanden eller personer, der er knyttet til ham,  

 direkte eller indirekte på nogen måde har del i denne anden  

 persons fortjeneste, herunder modtagelse af udskudt vederlag, bonus, honorar,  

 udbytte, interessentskabsudlodning eller anden udlodning.
Artikel 18 Pensioner, social sikring, livrenter, underholdsbidrag  

 og bidrag til børn 1. Såfremt bestemmelserne i artikel 19, stykke 2  

 (Offentligt hverv) ikke medfører andet, gælder  

 følgende:
a)	medmindre andet fremgår af litra b), kan pensioner, der  

 hidrører fra en kontraherende stat og som retmæssigt  

 oppebæres af en person, der er hjemmehørende i den anden  

 kontraherende stat, kun beskattes i den stat, hvorfra de hidrører; b)	hvis en person, før denne overenskomsts ikrafttræden,  

 var hjemmehørende i en kontraherende stat og modtog pension, der  

 hidrører fra den anden kontraherende stat, kan denne person kun  

 beskattes af de i litra a) omhandlede pensioner i den  

 førstnævnte stat; c)	pensioner skal alene anses for at hidrøre fra en  

 kontraherende stat, såfremt de udbetales fra en pensionsordning, der er  

 oprettet i denne stat; d)	pensioner betyder i dette stykke pensioner og andre lignende  

 vederlag, uanset om de udbetales løbende eller som  

 engangsbeløb.
 2. Uanset bestemmelserne i stykke 1 kan betalinger, der  

 udbetales af en kontraherende stat i henhold til bestemmelser i lovgivningen  

 om social sikring eller lignende lovgivning i denne kontraherende stat, til  

 en person, der er hjemmehørende i den anden kontraherende stat, eller  

 til en statsborger i De Forenede Stater, kun beskattes i den  

 førstnævnte stat.
3. Livrenter, der oppebæres og retmæssigt ejes  

 af en fysisk person, der er hjemmehørende i en kontraherende stat, kan  

 kun beskattes i denne stat.
Udtrykket »livrenter« betyder i dette stykke en  

 fastsat sum, der betales løbende på fastsatte tidspunkter i et  

 bestemt antal år eller for livstid i henhold til en forpligtelse til at  

 yde disse betalinger mod rimeligt og fuldt vederlag (bortset fra  

 udførte hverv).
 4. Underholdsbidrag, der betales af en person, der er  

 hjemmehørende i en kontraherende stat, og som er fradragsberettiget i  

 denne stat, til en person, der er hjemmehørende i den anden  

 kontraherende stat, kan kun beskattes i denne anden kontraherende stat.  

 Udtrykket »underholdsbidrag« betyder i dette stykke løbende betalinger  

 i henhold til en skriftlig separationsbevilling eller en skilsmissedom,  

 underholdsbidrag eller pligtig understøttelse, hvilke betalinger er  

 skattepligtige for modtageren i henhold til lovgivningen i den stat, i  

 hvilken modtageren er hjemmehørende.
 5. Løbende betalinger, der ikke er omhandlet i  

 stykke 4, til underhold af et barn i henhold til en skriftlig  

 separationsbevilling eller en skilsmissedom, underholdsbidrag eller pligtig  

 understøttelse, og som betales af en person, der er  

 hjemmehørende i en kontraherende stat, til en person, der er  

 hjemmehørende i den anden kontraherende stat, kan kun beskattes i den  

 førstnævnte kontraherende stat.
Artikel 19 Offentligt hverv 1. Uanset bestemmelserne i artikel 14 (Frit erhverv),  

 artikel 15 (Personligt arbejde i tjenesteforhold), artikel 16  

 (Bestyrelseshonorarer) og artikel 17 (Kunstnere og sportsfolk) skal  

 følgende gælde:
a)	gage, løn og lignende vederlag, bortset fra pensioner, der  

 udbetales af offentlige midler i en kontraherende stat eller en af dens  

 politiske underafdelinger eller lokale myndigheder til en fysisk person for  

 udførelse af hverv for denne stat, underafdeling eller myndighed under  

 udøvelse af funktioner af myndighedskarakter, kan, medmindre andet  

 fremgår af bestemmelserne i litra b), kun beskattes i denne  

 stat; et sådant vederlag kan dog kun beskattes i den anden kontraherende  

 stat, såfremt hvervet er udført i denne stat, og den  

 pågældende er en i denne stat hjemmehørende fysisk person,  

 som (i)	er statsborger i denne stat; eller (ii)	ikke blev hjemmehørende i denne stat alene med det  

 formål at udføre hvervet.
2.	a)	Enhver pension, som udbetales af offentlige midler i en  

 kontraherende stat, en af dens politiske underafdelinger eller lokale  

 myndigheder til en fysisk person for udførelse af hverv for denne  

 stat, underafdeling eller myndighed under udøvelse af funktioner af  

 myndighedskarakter (bortset fra udbetalinger som omhandlet i artikel 18,  

 stykke 2 (Pensioner, social sikringer, livrenter, underholdsbidrag og bidrag  

 til børn)) kan, medmindre andet fremgår af bestemmelserne i  

 litra b), kun beskattes i denne stat; b)	en sådan pension kan dog kun beskattes i den anden  

 kontraherende stat, hvis modtageren er en fysisk person, der er  

 hjemmehørende eller statsborger i denne stat.
 3. Bestemmelserne i artikel 15 (Personligt arbejde i  

 tjenesteforhold), artikel 16 (Bestyrelseshonorarer), artikel 17 (Kunstnere og  

 sportsfolk) og artikel 18 (Pensioner, social sikring, livrenter,  

 underholdsbidrag og bidrag til børn) skal finde anvendelse på  

 vederlag og pensioner, der udbetales for udførelse af hverv i  

 forbindelse med erhvervsvirksomhed, der drives af en kontraherende stat, en  

 af dens politiske underafdelinger eller lokale myndigheder.
Artikel 20 Studerende og praktikanter 1. Beløb, som en studerende, lærling eller  

 praktikant, der er eller umiddelbart inden sit besøg i en  

 kontraherende stat var hjemmehørende i den anden kontraherende stat,  

 og som opholder sig i den førstnævnte stat med henblik på  

 fuldtidstudier på en officielt godkendt uddannelsesinstitution eller  

 med henblik på en fuldtidsuddannelse, skal ikke beskattes i denne stat  

 under forudsætning af, at sådanne beløb hidrører  

 fra kilder uden for denne stat og modtages til underhold, studium eller  

 uddannelse.
Skattefritagelsen i henhold til denne artikel skal for en  

 lærling eller praktikant alene gælde i en periode på ikke  

 over tre år fra datoen for hans første ankomst til den  

 førstnævnte kontraherende stat i uddannelsesøjemed.  

 Bestemmelserne i dette stykke skal ikke finde anvendelse på indkomst  

 fra forskning, såfremt sådan forskning ikke foretages i offentlig  

 interesse, men hovedsagelig til personlig fordel for en specifik person eller  

 personer.
Artikel 21 Andre indkomster 1. Indkomster, der retmæssigt oppebæres af en  

 person, der er hjemmehørende i en kontraherende stat, og som ikke er  

 omhandlet i de foranstående artikler i denne overenskomst, kan, uanset  

 hvorfra de hidrører, kun beskattes i denne stat.
2. Bestemmelserne i stykke 1 skal ikke finde anvendelse  

 på indkomst, bortset fra indkomst af fast ejendom som defineret i  

 artikel 6, stykke 2 (Indkomst af fast ejendom), såfremt den i en  

 kontraherende stat hjemmehørende retmæssige ejer af sådan  

 indkomst driver erhvervsvirksomhed i den anden kontraherende stat gennem et  

 dér beliggende fast driftssted, eller udøver frit erhverv i  

 denne anden stat fra et dér beliggende fast sted, og indkomsten kan  

 henføres til et sådant fast driftssted eller fast sted.
I  

 så fald finder bestemmelserne i henholdsvis artikel 7 (Fortjeneste ved  

 erhvervsvirksomhed) og artikel 14 (Frit erhverv) anvendelse.
Artikel 22 Begrænsning af overenskomstfordele 1. En person, der er hjemmehørende i en  

 kontraherende stat, skal alene være berettiget til overenskomstens  

 fordele i det omfang, det er fastsat i denne artikel.
 2. En person, der er hjemmehørende i en  

 kontraherende stat, skal i henhold til denne overenskomst alene være  

 berettiget til alle de i denne overenskomst omhandlede fordele, hvis denne  

 person er:
a)	en fysisk person; b)	en kontraherende stat, en politisk underafdeling eller lokal  

 myndighed heraf, eller et regeringskontor eller -organ af denne stat,  

 underafdeling eller myndighed; c)	et selskab, hvis:
(i)	alle aktier i den eller de aktieklasse(r), der repræsenterer  

 mere end 50 pct. af selskabets stemmer og værdi, er noteret på en  

 anerkendt børs og i væsentligt omfang regelmæssigt handles  

 på en eller flere anerkendte børser; (ii)	en eller flere skattepligtige fonde, der er berettiget til fordele  

 i henhold til litra g), ejer aktier, der repræsenterer mere end 50 pct.  

 af selskabets stemmer og alle andre aktier er noteret på en anerkendt  

 børs og i væsentligt omfang regelmæssigt handles på  

 en eller flere anerkendte børser; eller (iii)	mindst 50 pct. af hver af selskabets aktieklasser ejes, direkte  

 eller indirekte, af ikke over fem selskaber, der er berettiget til fordele i  

 henhold til (i) eller (ii) eller enhver kombination heraf, med det forbehold  

 at, i tilfælde af indirekte ejerskab, hvert led i ejerkæden er en  

 person, der er berettiget til fordele i henhold til dette stykke i  

 overenskomsten; d)	en velgørende organisation eller en anden juridisk person,  

 som nævnt i artikel 4, stykke 1, litra b)(i) (Skattemæssigt  

 hjemsted); e)	en juridisk person, hvad enten personen er fritaget for beskatning  

 eller ej, der er organiseret i henhold til lovgivningen i en kontraherende  

 stat, med det formål at yde pension eller lignende ydelser efter en  

 fastsat ordning til arbejdstagere, herunder selvstændige  

 erhvervsdrivende, med det forbehold at mere end 50 pct. af de af personen  

 begunstigede, medlemmer eller deltagere, er fysiske personer med  

 skattemæssigt hjemsted i en af de kontraherende stater; eller f)	en person, bortset fra en fysisk person, hvis:
(i)	personer, som nævnt i litra a), b), c), d) eller e) gennem  

 mindst halvdelen af skatteåret, direkte eller indirekte (gennem en  

 kæde af ejere, i hvilken hver person er berettiget til  

 overenskomstfordele i henhold til dette stykke) ejer mindst 50 pct. af den  

 udbyttegivende andel i en sådan person (eller i tilfælde af et  

 selskab, ejer aktier, der repræsenterer mindst 50 pct. af selskabets  

 stemmer og værdi); og (ii)	mindre end 50 pct. af personens bruttoindkomst i skatteåret  

 er betalt eller tilskrevet i form af fradragsberettigede betalinger direkte  

 eller indirekte til personer, der ikke er hjemmehørende i nogen af de  

 kontraherende stater (medmindre betalingerne kan tilskrives et fast  

 driftssted beliggende i en af staterne); g)	i Danmark, en skattepligtig fond, hvis:
(i)	det beløb, der er betalt eller tilskrevet i form af  

 fradragsberettigede betalinger i skatteåret og i hver af de tre  

 foregående skatteår, direkte eller indirekte, til personer, der  

 ikke er berettiget til fordele i henhold til litra a), b), c)(i), c)(iii) i  

 kraft af c)(i), d) eller e), ikke overstiger 50 pct. af fondens
bruttoindkomst (eksklusive dets skattefri indkomst); og (ii)	det beløb, der er betalt eller tilskrevet, i form af  

 både fradragsberettigede betalinger og ikke-fradragsberettigede  

 udlodninger, i skatteåret og i hver af de tre foregående  

 skatteår, direkte eller indirekte, til personer, der ikke er berettiget  

 til fordele i henhold til litra a), b), c)(i), c)(iii) i kraft af c)(i), d)  

 eller e), ikke overstiger 50 pct. af fondens bruttoindkomst (inklusive dens  

 skattefri indkomst).
 3.	a)	En person, der er hjemmehørende i en kontraherende  

 stat, og som ikke på anden måde er berettiget til fordele, skal i  

 henhold til denne overenskomst være berettiget til fordele for så  

 vidt angår indkomst oppebåret fra den anden kontraherende stat,  

 hvis:
(i)	den hjemmehørende er beskæftiget med aktiv drift af  

 handels- eller forretningsvirksomhed i den førstnævnte  

 kontraherende stat; (ii)	indkomsten er erhvervet i forbindelse med, eller er knyttet til,  

 denne handels- eller forretningsvirksomhed i den førstnævnte  

 kontraherende stat; og (iii)	handels- eller forretningsvirksomheden er væsentlig i  

 forbindelse med handels- og forretningsvirksomheden i den anden kontraherende  

 stat, hvorfra indkomsten hidrører.
 b)	Ved anvendelsen af dette stykke skal den virksomhed, der  

 består i at foretage eller administrere investeringer, ikke anses for  

 aktiv drift af handels- eller forretningsvirksomhed, medmindre driften  

 udøves af en bank- eller forsikringsvirksomhed eller er virksomhed med  

 værdipapirer udøvet af en bank, et forsikringsselskab eller en  

 registreret børsmægler.
c)	Om en handels- eller forretningsvirksomhed er væsentlig i  

 henhold til dette stykke afgøres på grundlag af alle faktiske  

 forhold og omstændigheder.
En handels- eller forretningsvirksomhed vil  

 imidlertid under alle omstændigheder blive anset for væsentlig,  

 hvis værdien af aktiverne, bruttoindkomsten og lønudgifterne,  

 der har forbindelse med handels- og forretningsvirksomheden i den  

 førstnævnte kontraherende stat, for det foregående  

 skatteår eller for gennemsnittet af de tre foregående  

 skatteår, svarer til mindst 7,5 pct. af den hjemmehørende  

 persons (og evt. tilknyttede partneres) forholdsmæssige andel af  

 værdien af henholdsvis de aktiver, bruttoindkomster og  

 lønudgifter, der har forbindelse med den virksomhed i den anden stat,  

 hvorfra indkomsten hidrører, og gennemsnittet af de tre  

 forholdsmæssige andele overstiger 10 pct.
Ved fastsættelsen af de  

 tre ovennævnte andele, aktiver, indkomst og lønudgift, skal der  

 kun medregnes de udgifter, der vedrører personens direkte eller  

 indirekte ejerskabsandel i virksomheden i den anden stat.
Hvis hverken den  

 hjemmehørende person eller personens forbundne virksomheder har en  

 ejerskabsandel i virksomheden i den anden stat, skal den hjemmehørende  

 persons handels- eller forretningsvirksomhed i den førstnævnte  

 stat anses for væsentlig i forbindelse med en sådan  

 virksomhed.
 d)	Indkomsten er erhvervet i forbindelse med en handels- eller  

 forretningsvirksomhed, hvis den virksomhed i den anden stat, hvorfra  

 indkomsten hidrører er en virksomhedsgren, der udgør en del af  

 eller er komplementær med handels- eller forretningsvirksomheden.  

 Indkomst er knyttet til en handels- eller forretningsvirksomhed, hvis den  

 letter udøvelsen af handels- eller forretningsvirksomheden i den anden  

 stat.
 4.	a)	Et selskab, der er hjemmehørende i en kontraherende  

 stat, skal også være berettiget til alle de i overenskomsten  

 nævnte fordele, hvis:
(i)	mindst 95 pct. af de samlede stemmer og af den samlede værdi  

 af alle dets aktier ejes, direkte eller indirekte, af syv personer eller  

 derunder hjemmehørende i medlemsstater i den Europæiske Union, i  

 det Europæiske Økonomiske Område, eller i medlemmer af the  

 North American Free Trade Agreement (NAFTA) der, under alle  

 omstændigheder, opfylder betingelserne i litra c), eller nogen  

 kombination deraf; og (ii)	mindre end 50 pct. af selskabets bruttoindkomst i skatteåret  

 er betalt eller tilskrevet i form af fradragsberettigede betalinger, direkte  

 eller indirekte, til personer, der ikke er hjemmehørende i en  

 medlemsstat i den Europæiske Union, det Europæiske  

 Økonomiske Område, eller i et medlem af the North American Free  

 Trade Agreement der, under alle omstændigheder, opfylder betingelserne  

 i litra c), eller nogen kombination deraf.
 b)	Et selskab, der på anden måde er berettiget til de  

 under a) nævnte fordele, vil imidlertid ikke være berettiget til  

 denne overenskomsts fordele, hvis dette selskab, eller et selskab der  

 kontrollerer et sådant selskab, har en klasse af udstedte aktier  

 eksklusiv egne aktier:
(i)	for hvilke der gælder bestemmelser der berettiger, eller  

 hvilke, som er underlagt andre ordninger, der berettiger dets indehavere til  

 en andel af selskabets indkomst hidrørende fra den anden kontraherende  

 stat, som er større end den andel en sådan indehaver ville  

 modtage i mangel af sådanne betingelser eller ordninger; og (ii)	 for hvilke, 50 pct. eller mere af stemmerne eller værdien  

 ejes af personer, der ikke er hjemmehørende i en medlemsstat i den  

 Europæiske Union, det Europæiske Økonomiske Område,  

 eller i et medlem af the North American Free Trade Agreement der, under alle  

 omstændigheder, opfylder betingelserne i litra c), eller nogen  

 kombination deraf.
 c)	Ved anvendelsen af litra a) og b) skal en person alene anses som  

 hjemmehørende i en medlemsstat i den Europæiske Union, det  

 Europæiske Økonomiske Område, eller i et medlem af the  

 North American Free Trade Agreement, hvis en sådan person:
(i)	ville være berettiget til fordelene i en omfattende  

 indkomstskatteoverenskomst i kraft mellem nogen medlemsstat af den  

 Europæiske Union, det Europæiske Økonomiske Område,  

 eller et medlem af the North American Free Trade Agreement og den  

 kontraherende stat, i hvilken personen, der påberåber sig  

 fordelene i denne overenskomst, er hjemmehørende, med det forbehold  

 at, hvis en sådan anden overenskomst ikke indeholder en artikel med en  

 omfattende begrænsning af aftalefordele (herunder bestemmelser svarende  

 til de i denne artikels stykke 2, litra c) og f) og stykke 3 nævnte),  

 ville personen være berettiget til fordelene i denne overenskomst i  

 henhold til principperne i stykke 2, hvis en sådan person var  

 hjemmehørende i en af de kontraherende stater i henhold til denne  

 overenskomsts artikel 4 (Skattemæssigt hjemsted) ; og (ii)	for så vidt angår indkomst, som nævnt under  

 artikel 10 (Udbytte), artikel 11 (Rente) eller artikel 12 (Royalties), i  

 henhold til en sådan anden overenskomst ville være berettiget til  

 en skattesats vedrørende denne specielle indkomstklasse, for hvilken  

 fordelene er blevet påberåbt, der er mindst lige så lav som  

 den sats, der er gyldig under denne overenskomst.
 5. En person, der er hjemmehørende i en  

 kontraherende stat, som erhverver indkomst fra den anden kontraherende stat i  

 henhold til artikel 8 (Skibs- og Luftfart) og som ikke er berettiget til  

 denne overenskomsts fordele på grund af de foregående stykker,  

 skal dog være berettiget til denne overenskomsts fordele for så  

 vidt angår sådan indkomst, hvis mindst 50 pct. af den  

 udbyttegivende andel i en sådan person (eller i tilfælde af et  

 selskab, mindst 50 pct. af de samlede stemmer og den samlede værdi af  

 aktierne i et sådant selskab) ejes direkte eller indirekte:
a)	af de i stykke 2, litra a), b), c), d) eller e) nævnte  

 personer, eller af statsborgere i De Forenede Stater, eller af fysiske  

 personer, der er hjemmehørende i en tredje stat; eller b)	af et selskab eller en kombination af selskaber, hvis aktier i  

 væsentlig omfang regelmæssigt handles på anerkendt  

 værdipapirmarked i en tredje stat med det forbehold at en sådan  

 tredje stat giver lempelse for fortjeneste under betingelser som nævnt  

 i denne overenskomsts artikel 8 (Skibs- og Luftfart) til statsborgere og  

 selskaber, der er hjemmehørende i den anden kontraherende stat, enten  

 i henhold til dets nationale lovgivning eller til gensidig aftale med denne  

 anden kontraherende stat eller en overenskomst mellem tredje stat og den  

 anden kontraherende stat.
 6. Følgende regler og definitioner skal være  

 gældende for denne artikel:
a)	ved måling af »bruttoindkomst« som anvendt i stykke 2, litra  

 f) betyder udtrykket bruttoindkomst i den første skattepligtige  

 periode forud for den indeværende skattepligtige periode, med det  

 forbehold at bruttoindkomsten i den første skattepligtige periode  

 forud for den indeværende skattepligtige periode skal anses for ikke at  

 være mindre end gennemsnittet af den årlige bruttoindkomst i de  

 fire skattepligtige perioder forud for den indeværende skattepligtige  

 periode; b)	udtrykket »fradragsberettigede betalinger« (i)	som anvendt i stykke 2, litra f) og g), og stykke 4, litra a)  

 omfatter betalinger af rente og royalties, men ikke betalinger på  

 armslængde vilkår for køb eller anvendelse eller retten  

 til at anvende rørlig ejendom i normalt forretningsforløb eller  

 vederlag på armslængde vilkår for tjenesteydelser  

 udført i den kontraherende stat, i hvilken den person, der foretager  

 sådanne betalinger, er hjemmehørende; og (ii)	som anvendt i stykke 2, litra g) omfatter også  

 fradragsberettigede udlodninger foretaget af en skattepligtig fond.
Betalingsformer kan blive tilføjet eller udeladt i de undtagelser,  

 der er nævnt i den forannævnte definition af »fradragsberettigede  

 betalinger« ved gensidig aftale mellem de kompetente myndigheder; c)	Ved anvendelsen af denne artikel skal udtrykket »anerkendt  

 børs« betyde:
(i)	NASDAQ-systemet, der ejes af »the National Association of  

 Securities Dealers, Inc.« (den nationale sammenslutning af  

 værdipapirforhandlere) og enhver børs, der er registreret hos  

 »the U.S.
Securities and Exchange Commission« som en indenlandsk  

 værdipapirforhandler i henhold til »the Securities Exchange Act« af  

 1934; (ii)	Københavns Fondsbørs og fondsbørserne i  

 Amsterdam, Bruxelles, Frankfurt, Hamburg, London, Paris, Stockholm, Sydney,  

 Tokio og Toronto; (iii)	enhver anden fondsbørs, der er opnået enighed om af  

 de kompetente myndigheder i begge de kontraherende stater; d)	udtrykket » Beskæftiget med aktiv handels- eller  

 forretningsvirksomhed« i en kontraherende stat, som anvendt i stykke 3,  

 betyder en person, der direkte er således beskæftiget eller er
medejer i et interessentskab, eller er således beskæftiget  

 gennem en eller flere associerede virksomheder (uanset hvor de er  

 hjemmehørende); e)	udtrykket »skattepligtig fond som anvendt i stykke 2 betyder en  

 fond, der er skattepligtig i overensstemmelse med artikel 1, stykke 1, i den  

 danske fondsbeskatningslov.
 f)	(i)	Ved anvendelsen af stykke 2, skal aktierne i en aktieklasse  

 anses for i væsentlig grad og regelmæssigt at blive handlet  

 på en eller flere anerkendte børser i et skatteår,  

 såfremt:
(1)	handel i en sådan klasse er foretaget på en eller flere  

 af sådanne børser udover i minimalt (de minimis) kvantum gennem  

 hvert kvartal; og (2)	det samlede antal af aktier eller enheder af den klasse, der er  

 handlet på en sådan børs eller børser gennem det  

 foregående skatteår er mindst 6 pct. af det gennemsnitlige antal  

 af udstedte aktier eller enheder i denne klasse (herunder aktier ejet af  

 skattepligtige fonde) gennem dette skatteår.
 (ii)	Ved afgørelsen af om et selskab imødekommer  

 betingelserne i stykke 2, litra c)(ii) skal dette stykkes litra f)(i)  

 anvendes, som om alle de af selskabet udstedte aktier var én  

 aktieklasse, og aktier ejet af skattepligtige fonde medregnes ikke som egne  

 aktier med henblik på at afgøre, om 6 pct. af aktierne bortset  

 fra egne aktier er blevet handlet indenfor et skatteår.
 7. En person, der er hjemmehørende i en  

 kontraherende stat, og som ikke er berettiget til overenskomstens fordele i  

 henhold til bestemmelserne i de foregående stykker i denne artikel,  

 skal dog indrømmes overenskomstens fordele, hvis den kompetente  

 myndighed i den anden kontraherende stat beslutter det.
Artikel 23 Lempelse for dobbeltbeskatning 1. I overensstemmelse med bestemmelserne og under  

 hensyntagen til begrænsningerne i De Forenede Staters lovgivning (som  

 denne måtte blive ændret fra tid til anden uden forandringer i  

 dens generelle principper) skal De Forenede Stater indrømme en person,  

 der er hjemmehørende i eller statsborger i De Forenede Stater et  

 nedslag i De Forenede Staters skat af indkomst:
a)	med et beløb svarende til den indkomstskat, der er betalt  

 eller skyldig til Danmark af eller på vegne af en sådan  

 hjemmehørende person eller statsborger: og b)	i tilfælde hvor et selskab, der er hjemmehørende i De  

 Forenede Stater, ejer mindst 10 pct. af de stemmeberettigede aktier i et  

 selskab, der er hjemmehørende i Danmark, og hvorfra det modtager  

 udbytte, med et beløb svarende til den indkomstskat, der er betalt  

 eller skyldig til Danmark af eller på vegne af den, der betaler  

 udbyttet, for så vidt angår den fortjeneste, hvoraf udbyttet er  

 betalt.
c)	(i)	Medmindre bestemmelserne i litra c)(ii) medfører andet  

 og under hensyntagen til de skatter, som er pålagt i henhold til  

 Kulbrinteskatteloven, der er omhandlet i artikel 2, stykke 1, litra b)(iv)  

 (De af overenskomsten omfattede skatter), skal De Forenede Stater  

 indrømme en person, der er hjemmehørende i eller statsborger i  

 De Forenede Stater, nedslag i De Forenede Staters skat på indkomst med  

 et beløb svarende til den skat, der er betalt eller skyldig til  

 Danmark af eller på vegne af en sådan hjemmehørende person  

 eller statsborger i henhold til Kulbrinteskatteloven om indkomst fra  

 indvinding af olie og gas fra kilder i Danmark.
Det beløb, der  

 tillades som nedslag, kan imidlertid ikke overstige resultatet af den  

 højest tilladte skattesats i De Forenede Stater for en sådan  

 hjemmehørende person eller statsborger i et sådant  

 skatteår, multipliceret med den indkomst, der er ansat særskilt  

 til skat i henhold til Kulbrinteskatteloven.
(ii)	Det nedslag, der gives, er også undergivet enhver anden  

 begrænsning i De Forenede Staters lovgivning, som denne måtte  

 blive ændret fra tid til anden, der anvendes på skatter, for  

 hvilke der gives nedslag, i henhold til section 901 eller 903 i  

 Forbundsskatteloven (Internal Revenue Code), på personer, der  

 gør krav på fordele i henhold til denne overenskomst.
Ethvert  

 indkomstskattebeløb, der er ansat særskilt til skat i henhold  

 til Kulbrinteskatteloven, udover det pågældende  

 skattebeløb, kan kun anvendes som nedslag i et andet skatteår,  

 og kun i De Forenede Staters skat på indkomst, der er ansat  

 særskilt i henhold til Kulbrinteskatteloven.
 (iii)	Bestemmelserne i litra c)(i) og (ii) skal på samme  

 måde finde anvendelse særskilt på den skat, der er betalt  

 eller skyldig til Danmark i henhold til Kulbrinteskatteloven, af (1) dansk  

 olierelateret indkomst, der ikke er omhandlet i litra c)(i); og (2) andre  

 indkomster fra dansk kilde.
 Ved anvendelsen af denne artikel skal danske skatter, der  

 er omhandlet i artikel 2, stykkerne 1(b) og 2 (De af overenskomsten omfattede  

 skatter), anses for indkomstskatter og skal indrømmes som nedslag i  

 den indkomstskat, der er betalt i De Forenede Stater, under hensyntagen til  

 alle bestemmelser og begrænsninger i dette stykke.
 2. I tilfælde, hvor en statsborger i De Forenede  

 Stater er hjemmehørende i Danmark:
a)	For så vidt angår indkomst, som er oppebåret af en  

 i Danmark hjemmehørende person, der ikke er statsborger i De Forenede  

 Stater, og som i henhold til denne overenskomst er fritaget for beskatning i  

 De Forenede Stater eller pålægges skat der efter en nedsat  

 skattesats, skal Danmark kun indrømme nedslag i den danske skat med et  

 beløb svarende til den eventuelt betalte skat, som De Forenede Stater  

 kan pålægge i henhold til bestemmelserne i denne overenskomst,  

 bortset fra skatter, der måtte blive pålagt alene på grund  

 af statsborgerskab i henhold til undtagelsesbestemmelsen i artikel 1, stykke  

 4 (Overenskomstens anvendelsesområde); b)	Med henblik på beregning af De Forenede Staters skat på  

 indkomst omhandlet i litra a), skal De Forenede stater indrømme et  

 nedslag i De Forenede Staters skat med et beløb svarende til den  

 indkomstskat, der er betalt til Danmark efter det i litra a) omhandlede  

 nedslag; det således tilladte nedslag skal ikke nedsætte den  

 andel af De Forenede Staters skat, hvori der kan indrømmes nedslag i  

 dansk skat i overensstemmelse med litra a); og c)	den under litra a) omhandlede indkomst skal, udelukkende med henblik  

 på ophævelse af dobbeltbeskatning i De Forenede stater i henhold  

 til litra b), anses for at hidrøre fra Danmark i det omfang, der er  

 nødvendigt for at undgå dobbeltbeskatning af sådan  

 indkomst i henhold til litra b).
 3. For så vidt angår Danmark skal  

 dobbeltbeskatning ophæves på følgende måde:
a)	I tilfælde, hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kan beskattes i De Forenede Stater, skal Danmark indrømme  

 fradrag i den pågældende persons skat på indkomst med et  

 beløb svarende til den indkomstskat, som er betalt i De Forenede  

 Stater; b)	fradraget skal imidlertid ikke i noget tilfælde kunne  

 overstige den del af indkomstskatten beregnet inden fradraget er givet, der  

 kan henføres til den indkomst, som kan beskattes i De Forenede  

 Stater; c)	i tilfælde, hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst, kun kan beskattes i De Forenede Stater, kan Danmark medregne  

 denne indkomst i beskatningsgrundlaget, men skal i indkomstskatten tillade et  

 fradrag svarende til den del af indkomstskatten, som kan henføres til  

 den indkomst, der hidrører fra De Forenede stater.
 Ved anvendelsen af dette stykke, skal De Forenede Staters  

 skatter, der er omhandlet i artikel 2, stykkerne 1 a) og 2 (De af  

 overenskomsten omfattede skatter), anses for indkomstskatter, og skal  

 indrømmes som et nedslag i den danske indkomstskat.
Artikel 24 Ikke-diskriminering 1. Statsborgere i en kontraherende stat skal ikke i den  

 anden kontraherende stat kunne undergives nogen beskatning eller dermed  

 forbundne krav, som er mere byrdefulde end den beskatning og dermed forbundne  

 krav, som statsborgere i denne anden stat under samme forhold, især med  

 hensyn til beskatning af globalindkomsten, er eller måtte blive  

 undergivet.
Denne bestemmelse skal også finde anvendelse på  

 personer, der ikke er hjemmehørende i en af eller begge de  

 kontraherende stater.
2. Beskatningen af et fast driftssted eller fast sted, som  

 et foretagende i en kontraherende stat har i den anden kontraherende stat,  

 må ikke være mindre fordelagtig i denne anden stat end  

 beskatningen af foretagender eller personer, der er hjemmehørende i  

 denne anden stat, ved udøvelse af samme virksomhed.
Bestemmelserne i  

 dette stykke skal ikke kunne fortolkes som forpligtende en kontraherende stat  

 til at indrømme personer, der er hjemmehørende i den anden  

 kontraherende stat, de personlige skattemæssige begunstigelser,  

 lempelser og nedsættelser, som den som følge af  

 ægteskabelig stilling eller forsørgerpligt over for familie  

 indrømmer personer, der er hjemmehørende inden for dens eget  

 område.
3. Medmindre bestemmelserne i artikel 9, stykke 1  

 (Indbyrdes forbundne foretagender), artikel 11, stykke 4 (Renter), eller  

 artikel 12, stykke 4 (Royalties), finder anvendelse, skal renter, royalties  

 og andre udbetalinger, der betales af et foretagende i en kontraherende stat  

 til en person, der er hjemmehørende i den anden kontraherende stat,  

 ved ansættelsen af et sådant foretagendes skattepligtige  

 fortjeneste være fradragsberettigede under samme betingelser, som hvis  

 de var blevet betalt til en person, der er hjemmehørende i den  

 førstnævnte stat.
Ligeledes, skal enhver gæld, som et  

 foretagende i en kontraherende stat har til en person, der er  

 hjemmehørende i den anden kontraherende stat, ved ansættelsen af  

 et sådant foretagendes skattepligtige kapital i den  

 førstnævnte stat, være fradragsberettigede under samme  

 betingelser, som hvis de var blevet skyldig til en person, der er  

 hjemmehørende i den førstnævnte stat.
 4. Foretagender i en kontraherende stat, hvis kapital helt  

 eller delvis ejes eller kontrolleres, direkte eller indirekte, af en eller  

 flere personer, der er hjemmehørende i den anden kontraherende stat,  

 skal ikke i den førstnævnte stat kunne undergives nogen  

 beskatning eller dermed forbundne krav, som er anderledes eller mere  

 byrdefulde end den beskatning og dermed forbundne krav, som andre tilsvarende  

 foretagender i den førstnævnte stat er eller måtte blive  

 undergivet.
 5. Intet i denne artikel skal kunne fortolkes  

 således, at den udelukker nogen af de kontraherende stater fra at  

 pålægge skat i henhold til artikel 10, stykke 8 (Udbytte).
 6. Bestemmelserne i denne artikel skal, uanset  

 bestemmelserne i artikel 2 (De af overenskomsten omfattede skatter) finde  

 anvendelse på skatter af enhver art og beskrivelse, der  

 pålægges af en kontraherende stat eller en politisk underafdeling  

 eller lokal myndighed heraf.
Artikel 25 Fremgangsmåden ved indgåelse af gensidige  

 aftaler 1. I tilfælde, hvor en person mener, at  

 foranstaltninger truffet af en af eller begge de kontraherende stater, for  

 ham medfører eller vil medføre en beskatning, som ikke er i  

 overensstemmelse med bestemmelserne i denne overenskomst, kan han, uanset  

 hvilke retsmidler og tidsfrister der måtte være foreskrevet i  

 disse staters interne lovgivning, indbringe sin sag for den kompetente  

 myndighed i den kontraherende stat, hvor han er hjemmehørende eller  

 hvori han er statsborger.
2. Den kompetente myndighed skal, hvis indsigelsen  

 forekommer den at være berettiget, og hvis den ikke selv kan nå  

 frem til en rimelig løsning, søge at løse sagen ved  

 gensidig aftale med den kompetente myndighed i den anden kontraherende stat  

 med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal  

 gennemføres uden hensyn til, hvilke tidsfrister der er fastsat i de  

 kontraherende staters interne lovgivning.
Lignings- og  

 opkrævningsprocedurer skal indstilles under gennemførelse af  

 enhver indgåelse af gensidige aftaler.
3. De kontraherende staters kompetente myndigheder skal  

 søge ved gensidig aftale at løse vanskeligheder eller  

 tvivlsspørgsmål, der måtte opstå med hensyn til  

 fortolkningen eller anvendelsen af overenskomsten.
De kompetente myndigheder  

 i de kontraherende stater kan specielt aftale:
a)	den samme tilskrivning af indkomst, indeholdelse, nedslag eller  

 fradrag for et foretagende i en kontraherende stat til dets faste driftssted,  

 der er beliggende i den anden kontraherende stat; b)	den samme fordeling af indkomst, indeholdelse, nedslag eller fradrag  

 mellem personer; c)	den samme betegnelse af specielle indkomster, herunder den samme  

 betegnelse af indkomst, der i henhold til lovgivningen i den ene af de  

 kontraherende stater ligestilles med indkomst fra aktier, og som er behandlet  

 som en anden type indkomst i den anden stat; d)	den samme betegnelse for personer; e)	den samme anvendelse af kilderegler med hensyn til specielle  

 indkomster; f)	en fælles opfattelse af udtryk; g)	forhåndsgodkendelser for fastsættelse af  

 afregningspriser; og h)	anvendelse af bestemmelserne i den interne lovgivning  

 vedrørende straf, bøder og renter på en måde, der  

 er i overensstemmelse med overenskomstens formål.
 De kan også rådføre sig med hinanden  

 vedrørende udelukkelse af dobbeltbeskatning i tilfælde, der ikke  

 er omhandlet i denne overenskomst.
 4. De kompetente myndigheder kan også aftale  

 stigninger i ethvert konkret dollarbeløb, der er omhandlet i  

 overenskomsten for at afspejle økonomiske eller valutariske  

 udviklinger.
 5. De kontraherende staters kompetente myndigheder kan  

 træde i direkte forbindelse med hinanden med henblik på  

 indgåelse af en aftale i overensstemmelse med de foregående  

 stykker.
Artikel 26 Udveksling af oplysninger 1. De kontraherende staters kompetente myndigheder skal  

 udveksle sådanne oplysninger, som er relevante for at gennemføre  

 bestemmelserne i denne overenskomst eller i de kontraherende staters interne  

 lovgivning med hensyn til skatter, der omfattes af overenskomsten, for  

 så vidt som denne beskatning ikke strider mod overenskomsten, herunder  

 oplysninger vedrørende påligning og opkrævning af,  

 inddrivelse eller retsforfølgning med hensyn til, eller  

 klageafgørelser i forbindelse med de skatter, der er omfattet af  

 overenskomsten.
Udvekslingen af oplysninger er ikke begrænset af  

 artikel 1 (Overenskomstens anvendelsesområde). Alle oplysninger, der  

 modtages af en kontraherende stat, skal behandles som hemmelige på  

 samme måde som oplysninger, der er opnået i henhold til denne  

 stats interne lovgivning og må kun meddeles til personer eller  

 myndigheder (herunder domstole og forvaltningsmyndigheder), der er  

 beskæftiget med ligning, opkrævning, eller administration af,  

 inddrivelse eller retsforfølgning med hensyn til, eller  

 klageafgørelser i forbindelse med de skatter, der er omfattet af  

 overenskomsten eller tilsyn med det ovennævnte.
Sådanne personer  

 eller myndigheder må kun benytte oplysningerne til de nævnte  

 formål.
De kan meddele oplysningerne under offentlige retshandlinger  

 eller i retsafgørelser.
 2. Bestemmelserne i stykke 1 skal i intet tilfælde  

 kunne fortolkes således, at der pålægges en kontraherende  

 stat en pligt til:
a)	at udføre forvaltningsakter, der strider mod denne eller den  

 anden kontraherende stats lovgivning og forvaltningspraksis; b)	at meddele oplysninger, som ikke kan opnås i henhold til denne  

 eller den anden kontraherende stats lovgivning eller normale  

 forvaltningspraksis; c)	at meddele oplysninger, som ville røbe nogen  

 erhvervsmæssig, forretningsmæssig, industriel, kommerciel eller  

 faglig hemmelighed eller fremstillingsmetode, eller oplysninger, hvis  

 offentliggørelse ville stride mod almene interesser (ordre  

 public).
3. Uanset bestemmelserne i stykke 2, skal den kompetente  

 myndighed i den stat, der anmodes om oplysninger, være bemyndiget til  

 at opnå og tilvejebringe oplysninger fra finansielle institutioner,  

 nominelle ejere eller personer, der fungerer som styrelse eller formynder,  

 eller repræsenterer en interesse i en person.
Såfremt den  

 kompetente myndighed i en kontraherende stat anmoder om oplysninger i henhold  

 til denne artikel, skal den anden kontraherende stat tilvejebringe disse  

 oplysninger på samme måde og i samme omfang, som hvis den  

 førstnævnte stats skatter var denne anden stats skatter og var  

 pålignet af denne anden stat, uanset at den anden stat måske ikke  

 på dette tidspunkt, har brug for sådanne oplysninger til dets  

 egne skatter.
Såfremt de kompetente myndigheder i en kontraherende stat  

 specielt anmoder om oplysninger, skal den anden kontraherende stat  

 tilvejebringe oplysninger i henhold til denne artikel i form af  

 vidneforklaringer og bekræftede eksemplarer af ikke offentligt  

 tilgængelige originale dokumenter (herunder bøger, notater,  

 beretninger, protokollater, regnskaber og andet skriftligt materiale) i det  

 omfang sådanne forklaringer og dokumenter kan tilvejebringes i henhold  

 til lovgivningen og den administrative praksis i denne anden stat for  

 så vidt angår dens egne skatter.
4. Uanset bestemmelserne i artikel 2 (De af overenskomsten  

 omfattede skatter) skal overenskomsten for så vidt angår denne  

 artikel finde anvendelse på skatter af enhver art, der  

 pålægges af en kontraherende stater Artikel 27 Administrativ bistand 1. De kontraherende stater påtager sig at yde  

 hinanden bistand med hensyn til opkrævningen af skatter i henhold til  

 artikel 2 (De af overenskomsten omfattede skatter) tillige med renter og  

 omkostninger, tillæg til disse skatter og civilretlige bøder,  

 der er omhandlet i denne artikel som et »skattekrav« (»revenue claim«).
2. En anmodning om bistand ved opkrævning af  

 skattekrav skal indeholde attestation fra de kompetente myndigheder i den  

 stat, der fremsætter anmodningen, om at skattekravet er blevet endeligt  

 fastsat.
For så vidt angår denne artikel er et skattekrav endelig  

 fastsat, når den stat, der fremsætter anmodningen, er berettiget  

 i henhold til denne stats lovgivning til at inddrive skattekravet og enhver  

 administrativ og juridisk rettighed for skatteyderen til at forhindre  

 inddrivelse i den stat, der fremsætter anmodningen, er bortfaldet eller  

 udtømt.
 3. Et skattekrav, som er blevet endeligt fastsat i den  

 stat, der fremsætter anmodningen, kan, under iagttagelse af  

 bestemmelserne i stykke 7, blive godkendt til inddrivelse af den kompetente  

 myndighed i den stat, der modtager anmodningen, og skal, forudsat det kan  

 godkendes, inddrives i denne stat, som om et sådant skattekrav var  

 denne stats egne skattekrav, der var endelig fastsat i overensstemmelse med  

 de lovregler, der finder anvendelse ved opkrævningen af denne stats  

 egne skatter.
4. I tilfælde hvor en anmodning om opkrævning  

 af skattekrav for så vidt angår en skatteyder er  

 godkendt a)	af De Forenede stater, skal skattekravet behandles af De Forenede  

 Stater som en ligning i henhold til De Forenede Staters lovgivning mod  

 skatteyderen på tidspunktet for modtagelsen af anmodningen; b)	af Danmark, skal skattekravet behandles i Danmark som en ligning i  

 henhold til dansk lovgivning mod skatteyderen på tidspunktet for  

 modtagelsen af anmodningen.
5. Intet i denne artikel skal kunne fortolkes  

 således, at den stat, der modtager anmodningen, kan stifte eller  

 fastsætte rettigheder af administrativ eller juridisk kontrol over det  

 skattekrav, der er endelig fastsat af den stat, der fremsætter  

 anmodningen, på grundlag af enhver sådan rettighed, der  

 måtte foreligge i henhold til lovgivningen i nogen af staterne.
I det  

 tilfælde, at den stat, der fremsætter anmodningen i henhold til  

 denne bestemmelse, på noget tidspunkt under udførelsen af en  

 verserende inddrivelse, mister retten i henhold til dens interne lovgivning  

 til at opkræve skattekravet, skal den stat, der fremsætter  

 anmodningen, omgående tilbagekalde anmodningen om bistand ved  

 opkrævning.
6. For så vidt angår dette stykke, skal  

 beløb, der er opkrævet af den stat, der modtager anmodningen i  

 henhold til denne artikel, sendes til den kompetente myndighed i den stat,  

 der fremsætter anmodningen.
Medmindre de kompetente myndigheder i de  

 kontraherende stater bliver enige om andet, skal sædvanlige  

 omkostninger ved ydelsen af bistand ved opkrævning afholdes af den  

 stat, der modtager anmodningen om bistand, og enhver ekstraordinær  

 omkostning i denne forbindelse skal afholdes af den stat, der anmoder om  

 bistand.
 7. En anmodning om opkrævning af et skattekrav skal  

 ikke i den stat, der modtager anmodningen, have nogen fortrinsret fremfor  

 denne stats egne skattekrav.
8. Den i denne artikel foreskrevne bistand skal ikke  

 bringes i anvendelse over for en skatteyder, for så vidt denne  

 skatteyder kan bevise, a)	i tilfælde hvor skatteyderen er en fysisk person, at  

 skattekravet vedrører en skattepligtig periode i hvilken, skatteyderen  

 var statsborger i den stat, der modtager anmodningen, og b)	i tilfælde hvor skatteyderen er en enhed, der er et selskab,  

 et dødsbo eller en trust, at skattekravet vedrører en  

 skattepligtig periode i hvilken, skatteyderen oppebar sin status som en  

 sådan enhed fra lovgivningen i den stat, der modtager  

 anmodningen.
 9. Hver af de kontraherende stater skal bestræbe sig  

 på at opkræve på den anden stats vegne sådanne  

 beløb, som måtte være nødvendige til at sikre, at  

 fradrag, der er indrømmet i henhold til overenskomsten, på  

 skatter, der er pålagt af denne anden stat, ikke får virkning som  

 fordel for personer, der ikke er berettiget dertil.
 10. Intet i denne artikel skal kunne fortolkes  

 således, at nogen af de kontraherende stater bliver pålagt en  

 forpligtelse til at udføre administrative handlinger, der er  

 anderledes end de handlinger, der anvendes ved opkrævning af dens egne  

 skatter eller som ville stride mod almene interesser (ordre public).
 11. De kompetente myndigheder i de kontraherende stater  

 skal aftale fremgangsmåden ved anvendelsen af denne artikel, herunder  

 sikre sammenlignelige niveauer af bistand for hver af de kontraherende  

 stater.
 12. Den stat, der modtager anmodningen, skal ikke  

 være forpligtet til at efterkomme anmodningen fra den stat, der  

 fremsætter anmodningen:
a)	såfremt den stat, der fremsætter anmodningen, ikke har  

 foretaget alle behørige søgsmål i dens egen jurisdiktion;  

 eller b)	i de tilfælde, hvor den administrative byrde ved disse sager  

 for den stat, der modtager anmodningen, er ude af proportioner i forhold til  

 den fordel, der opnås af den stat, der fremsætter  

 anmodningen.
Artikel 28 Medlemmer af diplomatiske og konsulære  

 repræsentationer Intet i denne overenskomst berører de  

 skattemæssige begunstigelser, som medlemmer af diplomatiske og  

 konsulære repræsentationer måtte nyde i kraft af  

 folkerettens almindelige regler eller særlige aftaler.
Artikel 29 Ikrafttræden 1. De kontraherende staters regeringer skal underrette  

 hinanden, når betingelserne for denne overenskomsts ikrafttræden  

 er opfyldt.
 2. Denne overenskomst skal træde i kraft ved  

 modtagelsen af den seneste af disse underretninger, og dens bestemmelser skal  

 have virkning:
a)	for så vidt angår kildebeskatning, på  

 beløb, der er udbetalt eller godskrevet fra og med den første  

 dag af den anden måned, der følger efter den dato, på  

 hvilken overenskomsten træder i kraft; b)	for så vidt angår andre skatter, for skattepligtige  

 perioder, der begynder fra og med den 1. januar, der følger efter den  

 dato, på hvilken overenskomsten træder i kraft.
 3. Medmindre stykke 4 finder anvendelse, skal  

 overenskomsten mellem Danmark og De Forenede Stater til undgåelse af  

 dobbeltbeskatning og til forhindring af beskatningsunddragelse for så  

 vidt angår indkomstskat, underskrevet i Washington, D.C., den 6. maj  

 1948 (herefter omtalt som »1948-overenskomsten«), ophøre at have  

 virkning, når bestemmelserne i denne overenskomst træder i kraft  

 i overensstemmelse med stykkerne 2 og 4.
 4. I tilfælde, hvor 1948-overenskomsten for nogen  

 person ville have frembudt mulighed for større skattefritagelse end  

 denne overenskomst, kan en person, der var berettiget til fordele i henhold  

 til den tidligere overenskomst, vælge, at 1948-overenskomsten skal  

 fortsætte med at have virkning i et år efter den dato, på  

 hvilken denne overenskomsts bestemmelser ellers ville have virkning i henhold  

 til denne artikels stykke 2.
 5. 1948-overenskomsten ophører den sidste dag,  

 på hvilken den har virkning i henhold til de foranstående  

 bestemmelser i denne artikel.
Artikel 30 Opsigelse Denne overenskomst skal forblive i kraft, indtil den  

 opsiges af en kontraherende stat.
Hver af de kontraherende stater kan opsige  

 overenskomsten ved ad diplomatisk vej at give meddelelse om opsigelsen.
I  

 så fald skal overenskomsten ophøre at have virkning:
a)	for så vidt angår kildebeskatning, på beløb  

 udbetalt eller godskrevet efter udløbet af den 6-måneders  

 periode, der begynder på den dato, på hvilken meddelelse om  

 opsigelsen blev givet; og b)	for så vidt angår andre skatter for skattepligtige  

 perioder, der begynder fra og med udløbet af den 6-måneders  

 periode, der begynder på den dato, på hvilken meddelelse om  

 opsigelsen blev givet.
 Til bekræftelse heraf har de undertegnede, dertil  

 behørigt befuldmægtigede af deres respektive regeringer,  

 underskrevet denne overenskomst.
 Udfærdiget i Washington, den 19. august 1999 i det  

 engelske sprog.
 For Kongeriget Danmarks regering:
L.
Møller For Amerikas Forenede Staters regering:
Donald C.
Lubick Protokol Ved undertegnelsen af den overenskomst, som i dag er  

 indgået mellem Regeringen i Amerikas Forenede Stater og Regeringen i  

 Kongeriget Danmark til undgåelse af dobbeltbeskatning og forhindring af  

 skatteunddragelse for så vidt angår indkomstskatter  

 (Overenskomsten), er undertegnede blevet enige om følgende  

 bestemmelser, som skal udgøre en integrerende del af  

 overenskomsten.
1. Scandinavian Airlines System (SAS) er et konsortium,  

 som omhandlet i artikel 8 (Skibs- og luftfart), hvori de deltagende medlemmer  

 er SAS Danmark A/S, SAS Norge ASA og SAS Sverige AB.
Med henblik på at  

 undgå problemerne i forbindelse med drift i De Forenede Stater gennem  

 et konsortium har medlemmerne af konsortiet i 1946 stiftet et New York  

 selskab, Scandinavian Airlines System, Inc. (SAS, Inc.), til at handle  

 på deres vegne i De Forenede Stater i overensstemmelse med en  

 agenturaftale dateret 18. september 1946. En lignende aftale blev  

 indgået mellem SAS og SAS, Inc. den 14. marts 1951. I henhold til  

 agenturaftalen er SAS, Inc. kun autoriseret til at udføre  

 sådanne funktioner, som SAS overdrager til det, alle i forbindelse med  

 international lufttrafik.
I henhold til denne aftale bliver alle  

 indtægter, oppebåret af SAS, Inc. automatisk krediteret SAS.  

 Driftsudgifter afholdt af SAS, Inc. bliver debiteret SAS i overensstemmelse  

 med bestemmelserne i agenturaftalen.
SAS er i henhold til bestemmelserne i  

 agenturaftalen forpligtet til at godtgøre SAS, Inc. alle dets udgifter  

 uden hensyntagen til indtægterne i SAS, Inc.
SAS, Inc. udfører  

 ingen funktioner udover dem, som er forbundet med eller tilknyttet den  

 virksomhed, som SAS udøver ved selve driften af luftfartøjer i  

 international trafik.
 Under hensyntagen til SAS konsortiets specielle natur og  

 under hensyntagen til den ovenfor nævnte agenturaftale skal De Forenede  

 Stater for så vidt angår artikel 8 (Skibs- og luftfart) i  

 overenskomsten, anse al indkomst, oppebåret af SAS, Inc., som  

 hidrører fra driften af luftfartøjer i international trafik som  

 SAS konsortiets indkomst.
2. Denne overenskomst kan enten i sin helhed eller med de  

 nødvendige ændringer udvides til enhver del af Danmark, som  

 denne overenskomst ikke finder anvendelse på, og som  

 pålægger skatter af væsentlig samme karakter som de  

 skatter, på hvilke overenskomsten finder anvendelse.
Sådan  

 udvidelse skal have virkning fra det tidspunkt og skal være undergivet  

 sådanne ændringer og betingelser, som måtte blive fastsat i  

 en supplerende overenskomst, indgået mellem de kontraherende stater, og  

 skal træde i kraft i overensstemmelse med deres  

 forfatningsmæssige regler.
 3. Artikel 7 (Fortjeneste ved erhvervsvirksomhed) og  

 artikel 24 (Ikke-diskriminering) skal ikke forhindre Danmark i fortsat at  

 beskatte faste driftssteder tilhørende amerikanske  

 forsikringsselskaber i overensstemmelse med § 12, stykke 3 i den danske  

 selskabsskattelov, ej heller skal de forhindre De Forenede Stater i fortsat  

 at beskatte faste driftssteder tilhørende danske forsikringsselskaber  

 i overensstemmelse med sektion 842(b) i Internal Revenue Code  

 (Forbundsskatteloven).
 4.	a)	En betaling skal anses som en pension i henhold til artikel  

 18, stykke 1 (Pensioner, social sikring, livrenter, underholdsbidrag og  

 børnebidrag), i tilfælde, hvor den udbetales i henhold til en  

 pensionsordning, der er skattemæssigt godkendt i den kontraherende  

 stat, i hvilken pensionsordningen er oprettet.
 b)	Med henblik herpå skal pensionsordninger, der er  

 skattemæssigt godkendt, omfatte følgende ordninger og enhver  

 ordning af samme eller væsentlig samme art, der er indført efter  

 datoen for undertegnelse af overenskomsten:
 a)	I henhold til De Forenede Staters lovgivning, ordninger, der er  

 skattemæssigt godkendt i henhold til sektion 401(a) i  

 forbundsskatteloven, individuelle pensionsordninger (herunder individuelle  

 pensionsordninger, der er en del af en forenklet  

 lønmodtagerpensionsordning, der er i overensstemmelse med sektion  

 408(k), individuelle pensionskonti, individuelle pensionslivrenter, sektion  

 408(p) konti, og Roth IRAs i henhold til sektion 408A), sektion 403(a)  

 godkendte livrenteplaner, og sektion 403(b) ordninger.
 b)	I henhold til Danmarks lovgivning, pensionsordninger i henhold  

 til pensionsbeskatningslovens afsnit I.
 Til bekræftelse heraf har de undertegnede, dertil  

 behørigt befuldmægtigede af deres respektive regeringer,  

 underskrevet denne protokol.
 Udfærdiget i Washington i det engelske sprog, den  

 19. august 1999.
 For Kongeriget Danmarks regering:
L.
Møller For Amerikas Forenede staters regering:
Donald C.
Lubick Bemærkninger til lovforslaget Almindelige bemærkninger Formålet med lovforslaget er at bemyndige regeringen  

 til at tiltræde en dobbeltbeskatningsoverenskomst mellem Danmark og  

 Amerikas Forenede Stater og dermed gennemføre dens bestemmelser i  

 Danmark, når overenskomstens betingelser herfor er opfyldt.  

 Overenskomsten samt en tilhørende protokol, der blev undertegnet den  

 19. august 1999, skal afløse den gældende overenskomst fra  

 1948.
 Danmark og USA har siden 1970erne gennemført flere  

 forhandlingsrunder, som bl.a. førte til undertegnelse af en ny  

 overenskomst i 1980. Denne overenskomst blev dog ikke godkendt af Kongressen,  

 hvorefter der har været afholdt yderligere en række  

 forhandlingsrunder.
Overenskomsten bygger på den model, som  

 Organisationen for Økonomisk Samarbejde og Udvikling (OECD) anbefaler  

 for dobbeltbeskatningsoverenskomster vedrørende indkomst og formue, og  

 som også ligger til grund for det danske forhandlingsoplæg.
Til  

 OECD-modellen er knyttet bemærkninger, som er af væsentlig  

 betydning ved anvendelsen af overenskomsterne.
 Overenskomsten er også udarbejdet under hensyntagen  

 til den model, som USA har opstillet for sine  

 dobbeltbeskatningsoverenskomster med andre lande, ligesom overenskomsten  

 indeholder bestemmelser, der er indføjet på dansk  

 foranledning.
Overenskomsten i hovedtræk Dobbeltbeskatningsoverenskomsten har til formål at  

 undgå international dobbeltbeskatning som følge af, at  

 både Danmark og USA beskatter en person eller et selskab af den samme  

 indkomst.
Dette sker typisk, når en person eller et selskab, der er  

 hjemmehørende i den ene stat (bopælsstaten), modtager indkomst  

 fra den anden stat (kildestaten). Begrebet bopælsstat anvendes i  

 bemærkningerne til dette lovforslag uanset om der er tale om en fysisk  

 person eller en juridisk person, der er hjemmehørende i en stat.
 Overenskomstens artikel 1-5 er generelle bestemmelser, der  

 omhandler overenskomstens anvendelsesområde, de omfattede skatter,  

 almindelige definitioner samt de centrale definitioner af skattemæssigt  

 hjemsted og fast driftssted.
 Artikel 6-21 omhandler fordelingen af beskatningsretten  

 til forskellige indkomsttyper.
Indkomst af fast ejendom (artikel 6) kan altid beskattes i  

 den stat, hvor ejendommen er beliggende.
Fortjeneste ved erhvervsvirksomhed  

 (artikel 7) kan beskattes i kildestaten af et dér beliggende fast  

 driftssted.
 Fortjeneste ved drift af skibe, herunder containere, eller  

 fly i international trafik (artikel 8) kan kun beskattes i den stat, hvor  

 rederiet eller luftfartsselskabet er hjemmehørende.
Udbytte behandles i artikel 10, hvorefter udbytte kan  

 beskattes i kildestaten.
Udbyttebetalinger til et selskab, der ejer mindst 10  

 pct. af aktiekapitalen i det udbyttebetalende selskab, kan beskattes med  

 højst 5 pct.; i andre tilfælde udgør den maksimale sats  

 15 pct.
Renter (artikel 11) og royalties (artikel 12) kan kun beskattes  

 i bopælsstaten.
For artiklerne om udbytte, renter og royalties  

 gælder, at hvis sådanne betalinger kan henføres til et  

 fast (drifts)sted, beskattes de som erhvervsindkomst.
Beskatningsretten til kapitalgevinster (artikel 13)  

 tilfalder bopælsstaten og evt. kildestaten alt efter de enkelte  

 aktivers art.
Beskatningsretten til avancer følger typisk den  

 beskatningsret, der i øvrigt gælder for indkomster af aktivet.  

 Således kan f.eks. fortjeneste ved afhændelse af fast ejendom  

 beskattes i kildestaten, hvilket også gælder for formuegoder i  

 øvrigt, der tilhører et fast driftssted, mens fortjeneste ved  

 afhændelse af skibe og luftfartøjer i international trafik kun  

 kan beskattes i bopælsstaten.
I artikel 14-20 behandles indkomst ved personlige  

 tjenesteydelser.
Artikel 14 omhandler indkomst ved frit erhverv  

 (selvstændig virksomhed), der kan beskattes i kildestaten, hvis det  

 udøves i tilknytning til et fast sted i kildestaten, mens kildestaten  

 i andre tilfælde giver afkald på beskatning.
Artikel 15 omhandler  

 lønindkomst, der som udgangspunkt kan beskattes i den stat, hvor  

 arbejdet udføres.
Artikel 16-20 vedrører henholdsvis  

 bestyrelseshonorarer, kunstnere og sportsfolk, pensioner og social sikring  

 mv., offentligt hverv samt studerende og praktikanter og indeholder  

 forskellige særregler og undtagelser til de generelle regler i artikel  

 14 og 15.
Artikel 18 om pension og social sikring mv. bestemmer som  

 praktisk hovedregel, at private pensioner og sociale ydelser kun kan  

 beskattes i kildestaten.
I artikel 19 behandles offentligt hverv, hvor  

 lønindkomst og pensioner som udgangspunkt beskattes i kildestaten.
I  

 artikel 28 findes en særlig regel om beskatning af diplomater m.fl.,  

 der henviser til folkerettens almindelige regler og særlige  

 aftaler.
 Indkomst, der ikke er omhandlet i bestemmelserne i artikel  

 6-20, beskattes efter bestemmelserne i artikel 21, der som hovedregel  

 foreskriver ren bopælsstatsbeskatning.
Artikel 22 indeholder en bestemmelse om begrænsning  

 af overenskomstfordele, der bevirker, at personer, der i øvrigt er  

 omfattet af overenskomsten, kun er berettiget til overenskomstbeskyttelse  

 på nærmere beskrevne vilkår.
En bestemmelse om  

 begrænsning af overenskomstfordele regulerer, i hvilket omfang et  

 selskab, der er hjemmehørende i en stat, men ejet eller kontrolleret  

 af personer hjemmehørende i tredjelande, kan opnå  

 beskyttelse.
Opstår der som følge af bestemmelserne i  

 artikel 6-21 dobbeltbeskatning, skal denne lempes ud fra reglerne i artikel  

 23. Metodebestemmelsen er nødvendig, fordi  

 dobbeltbeskatningsoverenskomsten ikke generelt forhindrer bopælsstaten  

 i at medregne den udenlandske indkomst i sit beskatningsgrundlag.  

 Dobbeltbeskatningen ophæves således først  

 efterfølgende.
Lempelsesmetoden er principielt almindelig credit.  

 Dette indebærer for Danmarks vedkommende, at hvis en person eller et  

 selskab hjemmehørende i Danmark modtager indkomst fra en kilde i USA,  

 og USA efter overenskomsten har ret til at beskatte denne indkomst, skal  

 Danmark nedsætte sin skat af indkomsten med den skat, der er betalt i  

 USA.
Nedsættelsen kan dog ikke overstige den danske skat af den  

 pågældende indkomst.
Samme lempelsesmetode gælder efter de  

 interne danske lempelsesregler, jf. ligningslovens § 33.
 Overenskomsten indeholder desuden bestemmelser om  

 ikke-diskriminering (artikel 24) og regulerer forhold i forbindelse med  

 indgåelse af gensidige aftaler til løsning af  

 tvivlsspørgsmål, udveksling af oplysninger og administrativ  

 bistand (artiklerne 25-27).
 Artikel 29 indeholder regler om ikrafttrædelse og  

 opsigelse.
 Endelig er der til overenskomsten knyttet en protokol, der  

 bl.a. indeholder bidrag til fortolkning af overenskomsten.
Vigtige ændringer i forhold til den gældende  

 overenskomst Dobbeltbeskatningsoverenskomsten med USA er Danmarks  

 ældste gældende dobbeltbeskatningsoverenskomst.
Siden 1948, hvor  

 den gældende overenskomst blev undertegnet, har OECD udarbejdet sin  

 modeloverenskomst Afløseren for den gældende overenskomst er  

 derfor moderniseret og opdateret i meget væsentlig grad.
Den nye  

 overenskomst følger systematikken i OECD s modeloverenskomst, ligesom  

 mange begreber og definitioner er velkendte fra OECD-modellen.
Dette betyder,  

 at overenskomsten er mere overskuelig end den gældende.
Den nye overenskomst er langt mere omfattende end den  

 gældende overenskomst, idet den dels indeholder en række nye  

 bestemmelser dels har en langt højere detaljeringsgrad.
For så  

 vidt angår beskatningen af de enkelte indkomsttyper, vedrører de  

 væsentligste ændringer udbytter og pensioner.
Efter den gældende overenskomst har alene  

 bopælsstaten adgang til at beskatte private pensioner.
I den nye  

 overenskomst ændres dette, således at alene kildestaten kan  

 beskatte private pensioner, der for Danmarks vedkommende defineres som  

 pensioner omfattet af pensionsbeskatningslovens afsnit I.
Dette er pensioner,  

 for hvilke der er henholdsvis bortseelsesret og fradragsret for  

 indbetalinger.
Personer, der er hjemmehørende i USA og modtager dansk  

 pension, skal med vedtagelse af lovforslaget fremover betale dansk skat af  

 pensionsudbetalinger fra Danmark.
Til gengæld vil den danske beskatning  

 af herboende amerikaneres udbetalinger af pensioner fra USA bortfalde, da  

 disse fremover kun kan beskattes i USA.
For at tage hensyn til personer, der  

 ved overenskomstens ikrafttræden er bosat i et af landene og allerede  

 modtager pension fra det andet land, er der indsat en overgangsregel, der  

 betyder, at disse pensioner (fortsat) kun beskattes i bopælsstaten.
For sociale pensioner, herunder folkepension, er der ingen  

 ændringer.
De beskattes både efter den gældende og den nye  

 overenskomst kun i kildestaten.
Den laveste sats for beskatning af udbytte på 5 pct.  

 i den gældende overenskomst forudsætter, at et selskab har en  

 ejerandel på 95 pct. af det udbyttebetalende selskab.
Da denne  

 grænse reduceres til 10 pct., vil danske investorer således i en  

 række praktiske tilfælde opnå en lavere beskatning af  

 amerikanske udbytter.
Dette vil også få betydning i Danmark, da  

 danske selskaber er skattefri af udbytter, når der er tale om  

 moder/datterselskabsforhold (25 pct. ejerskab).
 For dansk kildebeskatning er ændringen derimod af  

 mindre betydning som følge af den nævnte manglende beskatning af  

 udbytter i moder/datterselskabsforhold.
Efter overenskomsten kan USA opkræve kildeskat af  

 indkomst indtjent af danske filialer i USA, (branch profits tax). Skatten  

 svarer principielt til den skat, der opkræves af udloddet udbytte fra  

 selskaber.
Danmark opkræver ikke en sådan skat svarende til, at  

 udbytter er skattefritaget.
Den nye overenskomst har en omfattende artikel om  

 begrænsning af overenskomstfordele.
Bestemmelser om begrænsning  

 af overenskomstfordele er kendetegnende for alle nyere  

 dobbeltbeskatningsoverenskomster, som USA har indgået.
Bestemmelserne  

 er vendt mod personer med hjemsted i tredjelande, som ved at kanalisere  

 investeringer i USA gennem selskaber med hjemsted i lande, der har  

 dobbeltbeskatningsoverenskomster med USA, kan misbruge overenskomsterne,  

 såkaldt treaty shopping.
Essensen i bestemmelser om begrænsning  

 af overenskomstfordele er på et objektivt grundlag at indkredse de  

 personer, der skal være berettigede til overenskomstbeskyttelse, mens  

 øvrige falder udenfor - på trods af at de i øvrigt er  

 omfattet af overenskomsten.
Spørgsmålet afgøres ud fra  

 hovedkriterier, der afdækkes gennem en række objektive tests.
Et  

 væsentligt kriterium er en kvalificeret tilknytning for selskabet til  

 den anden stat, herunder om dets aktier handles offentligt, og om selskabet  

 e.l. opfylder særlige ejerkrav, således at aktierne ejes af  

 personer inkl. selskaber, der selv er beskyttet af overenskomsten.
Er disse  

 krav ikke opfyldt, kan beskyttelse alligevel opnås, hvis der er tale om  

 aktiv erhvervsudøvelse.
Også yderligere kriterier indgår i  

 bestemmelserne.
Bestemmelsen om begrænsning af overenskomstfordele  

 forventes ikke at medføre væsentlige begrænsninger for  

 danske virksomheder.
Holdingselskaber i Danmark, der er etableret som rene  

 transitselskaber (stepping stone) vil i visse tilfælde ikke kunne  

 opnå overenskomstens fordele.
 Vedtages lovforslaget inden udgangen af november 1999, vil  

 loven kunne få virkning fra og med 2000.
Lovforslagets økonomiske og erhvervsmæssige  

 konsekvenser Formålet med en dobbeltbeskatningsoverenskomst  

 mellem to lande er at fjerne de hindringer, som dobbeltbeskatningen kan  

 medføre for udviklingen af økonomiske relationer mellem de to  

 lande.
Virksomheder og personer i det ene land får herved bedre  

 skattemæssige betingelser for investering, etablering eller arbejde i  

 det andet land både som følge af, at dobbeltbeskatning  

 undgås og som følge af større klarhed om de  

 skattemæssige dispositioner.
 De væsentligste ændringer ved overenskomsten  

 for så vidt angår dansk beskatning vedrører overskud i et  

 fast driftsted og beskatning af pensionsudbetalinger.
 Overskud i et fast driftssted, der ejes af et selskab i  

 det andet land kan efter den nye overenskomst pålægges en  

 tillægsskat på indtil 5 pct. (»branch profit tax«). Dette kan  

 medføre et beskedent provenutab som følge af en øget  

 lempelse i den danske skat på grund af betalt »branch profit tax«.  

 Danmark opkræver ikke en sådan skat.
Efter den gældende overenskomst beskattes  

 udbetalinger fra private pensionsordninger kun i bopælsstaten, mens  

 sociale pensioner beskattes i det land de hidrører fra.
For sociale  

 pensioner medfører den nye overenskomst ingen ændringer.
 Med den nye overenskomst skal personer, der efter  

 overenskomstens ikrafttrædelse, bliver hjemmehørende i USA,  

 betale dansk skat af udbetalinger fra private pensionsordninger i Danmark.  

 Til gengæld kan USA beskatte udbetalinger af private pensioner fra USA  

 til personer, der efter overenskomstens ikrafttrædelse bliver  

 hjemmehørende i Danmark.
 Danmarks Statistik opgør antallet af amerikanske  

 statsborgere over 65 år i Danmark til 365 pr. 1. januar 1999. Den  

 Sociale Sikringsstyrelse har oplyst, at der pr. 1. juli 1999 findes 279  

 personer i USA, der modtager social pension fra Danmark.
Størrelsen af de private pensioner i de respektive  

 lande kendes ikke, hvorfor der ikke er holdepunkter for et præcist  

 skøn over de provenumæssige virkninger af disse ændringer.  

 Der vil fremkomme et provenutab fra personer, der efter overenskomsten  

 træder i kraft bosætter sig i Danmark og modtager udbetalinger  

 fra amerikanske pensionsordninger, og som fremover skal betale amerikansk  

 skat.
Endvidere vil der fremkomme et merprovenu som følge af, at  

 Danmark får beskatningsretten af private pensionsordninger her fra  

 landet, der udbetales til personer som bosætter sig i USA efter  

 overenskomsten ikrafttrædelse.
 Samlet skønnes nettovirkningen af disse  

 ændringer at være begrænset.
Overenskomsten giver det danske erhvervsliv en klarhed  

 over skattemæssige konsekvenser af økonomiske dispositioner.  

 Derudover skønnes overenskomsten kun i begrænset omfang, at have  

 effekter for dansk erhvervsliv.
Danske virksomheder med overskud fra et fast  

 driftssted i USA kan dog i de situationer, hvor virksomhederne ikke har  

 skattemæssigt overskud så Danmark ikke har en skat at lempe i,  

 opleve en højere beskatning som følge af, at USA kan beskatte  

 overskuddet med 5 pct. i »branch profits tax«.
Danske investorer kan  

 endvidere opnå en lavere beskatning af amerikanske udbytter som  

 følge af, at grænsen for ejerandelen af det udbyttebetalende  

 selskab reduceres fra 95 pct. til 10 pct.
Administrative konsekvenser Lovforslaget skønnes ikke at medføre  

 nævneværdige administrative konsekvenser.
Administrative og økonomiske konsekvenser for  

 erhvervslivet Moderniseringen af den gældende overenskomst fra  

 1948 og tilpasningen til OECD s modeloverenskomst, herunder anvendelsen af  

 velkendte begreber og definitioner, medfører at det bliver mere  

 overskueligt at anvende overenskomsten.
Miljømæssige konsekvenser Lovforslaget skønnes ikke at have  

 miljømæssige konsekvenser.
Forholdet til EU-retten Forslaget skønnes ikke at have EU-retlige  

 aspekter.
Sammenfatning af økonomiske og  

 administrative konsekvenser Positive konsekvenser Negative konsekvenser Økonomiske konsekvenser for stat, amter og  

 kommuner Lovforslagets skønnes at have begrænsede  

 provenumæssige konsekvenser Lovforslagets skønnes at have begrænsede  

 provenumæssige konsekvenser Administrative konsekvenser for stat, amter og  

 kommuner Ingen Ingen Økonomiske konsekvenser for  

 erhvervslivet Klarhed om skattemæssige konsekvenser af  

 økonomiske dispositioner Lavere skat på udbytter fra amerikanske selskaber Mulighed for højere skat for virksomheder som  

 måtte blive beskattet med »branch profits tax« i USA og ikke har  

 skattemæssigt overskud i Danmark Administrative konsekvenser for  

 erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Forslaget skønnes ikke at have EU-retlige  

 aspekter.
Bemærkninger til lovforslagets  

 bestemmelser Lovforslaget består af tre paragraffer samt  

 dobbeltbeskatningsoverenskomsten med tilhørende protokol.
Til § 1 Efter lovforslagets § 1 bemyndiges regeringen til at  

 tiltræde dobbeltbeskatningsoverenskomsten mellem Danmark og USA.  

 Overenskomsten er optaget som bilag til lovforslaget, og dens bestemmelser  

 gennemgås nedenfor.
Regeringen vil efter lovens vedtagelse kunne  

 gennemføre overenskomstens bestemmelser i Danmark, når dens  

 betingelser herfor er opfyldt.
Disse betingelser er, at de kontraherende staters  

 regeringer skal give hinanden underretning, når betingelserne for  

 overenskomstens ikrafttræden er opfyldt.
Dette vil for Danmarks  

 vedkommende sige, at dette lovforslag er vedtaget af Folketinget.  

 Overenskomsten træder i kraft på dagen for den sidste af disse  

 underretninger, og den finder anvendelse fra det skatteår, der  

 følger efter det år, hvor overenskomsten træder i kraft  

 (artikel 29). For Danmarks vedkommende svarer skatteår til  

 indkomstår.
Dobbeltbeskatningsoverenskomsten vil herefter være  

 en del af de to landes skattelovgivning.
Samtidig ophører den  

 hidtidige dobbeltbeskatningsoverenskomst fra 1948. Behandles nogen  

 lempeligere efter den gældende overenskomst (1948-overenskomsten) end  

 efter den nye overenskomst, kan den pågældende vælge at  

 anvende 1948-overenskomsten yderligere et år, efter at den nye  

 overenskomst har fået virkning.
Til § 2 Efter lovforslagets § 2 træder denne lov i  

 kraft dagen efter bekendtgørelsen i Lovtidende.
Overenskomsten  

 får virkning efter bestemmelserne i overenskomstens artikel 29.
Til § 3 Efter lovforslagets § 3 gælder loven ikke for  

 Færøerne og Grønland, idet skattespørgsmål  

 hører under det færøske og det grønlandske  

 hjemmestyres kompetence.
Dobbeltbeskatningsoverenskomsten vil således  

 ikke gælde for disse dele af rigsfællesskabet.
Protokollen (punkt  

 2) åbner dog mulighed for en eventuel udvidelse til  

 Færøerne og Grønland efter nærmere aftale.
Indholdet af den nye dobbeltbeskatningsoverenskomst Artikel 1. Overenskomstens anvendelsesområde Overenskomsten omfatter efter stykke 1, fysiske og  

 juridiske personer, der er hjemmehørende (dvs. fuldt skattepligtige) i  

 en eller begge stater.
Typisk vil situationen være den, at en person er  

 fuldt skattepligtig til den ene stat (bopælsstaten) og begrænset  

 skattepligtig til den anden stat af indkomster fra denne (kildestaten).  

 Bestemmelsen er udbygget i forhold til OECDs modeloverenskomst for  

 dobbeltbeskatningsaftaler som følge af særlig amerikansk  

 lovgivning.
Stykke 2 bestemmer, at overenskomsten ikke kan  

 skærpe beskatningen i forhold til gældende lovgivning eller andre  

 dansk-amerikanske aftaler.
I Danmark gælder principielt, at  

 dobbeltbeskatningsoverenskomster i sig selv aldrig kan skærpe, men kun  

 lempe en beskatning i forhold til intern dansk skattelovgivning.
Stykke 3 behandler bl.a. spørgsmålet om  

 samspillet mellem overenskomsten og andre aftaler, f.eks.
GATT-aftalen.  

 Princippet er, at alene overenskomstens bestemmelser skal finde anvendelse  

 på uoverensstemmelser mellem de to stater om, hvorvidt en  

 foranstaltning ligger inden for overenskomstens rammer.
Ligeledes  

 gælder, at alene ikke-diskrimineringsbestemmelsen i overenskomsten skal  

 anvendes, idet der dog gælder en undtagelse for nationalbehandling  

 eller forpligtelser i henhold til GATT-aftalen.
Stykke 4 indeholder en bestemmelse, der alene har praktisk  

 relevans for amerikanske forhold (saving clause). USA har efter intern ret  

 hjemmel til at beskatte amerikanske statsborgere, uanset hvor de er  

 hjemmehørende (globalbeskatning). Som statsborger anses her også  

 personer, der har været amerikanske statsborgere inden for de seneste  

 10 år, og personer, der har været bosat i USA gennem  

 længere tid (long-term resident); dette gælder dog kun,  

 såfremt opgivelsen af statsborgerskab eller bopæl i  

 væsentlig grad er begrundet i skatteunddragelse.
Efter denne  

 bestemmelse kan USA beskatte f.eks. amerikanske statsborgere, der er bosat i  

 Danmark og har lønindkomst her.
Danmark, der som bopælsland i  

 tilfælde af dobbeltbeskatning normalt skal lempe for amerikansk  

 beskatning, skal ikke lempe ved denne statsborgerbeskatning.
Der henvises til  

 bemærkningerne til artikel 23, stykke 2.
 Der gives dog afkald på denne mulighed for  

 beskatning af egne statsborgere i en række tilfælde, der  

 fremgår af stykke 5. Det gælder f.eks. beskatning af danske  

 private pensioner, sociale pensioner og bidrag til børn som  

 nævnt i artikel 18, stykke 1, litra c), samt stykke 2 og 5.  

 Undtagelserne gælder eksempelvis også i forhold til  

 bestemmelserne i artikel 14 (Offentligt hverv) og artikel 20 (Studerende og  

 praktikanter).
Artikel 2. De af overenskomsten omfattede skatter I stykke 1 opregnes de skatter, der er omfattet af  

 overenskomsten.
Alle danske indkomstskatter er omfattet, uanset om de  

 pålignes af stat, amter eller kommuner, idet overenskomsten også  

 omfatter kulbrinteskatten.
For USAs vedkommende omfattes føderale  

 indkomstskatter samt føderale skatter (federal excise taxes), der  

 pålignes private fonde (private foundations). Skatter opkrævet af  

 enkeltstaterne og kommunale skatter samt social security taxes (sociale  

 bidrag) er ikke omfattet af overenskomsten.
 Overenskomsten omfatter desuden skatter af samme eller  

 væsentligt samme art, der efter overenskomstens undertegnelse, dvs.  

 efter den 19. august 1999, pålignes som tillæg til eller i stedet  

 for de omfattede gældende skatter, jf. stykke 2.
Artikel 3. Almindelige definitioner I stykke 1 defineres en række generelle begreber,  

 der anvendes i overenskomsten, og som overalt i overenskomsten har den  

 anførte betydning.
Bestemmelsen svarer i vidt omfang til  

 OECD-modellen.
Udtrykket »person« omfatter fysiske personer,  

 dødsboer, fonde (trusts), interessentskaber, selskaber samt enhver  

 anden sammenslutning af personer, mens udtrykket »selskab« omfatter enhver  

 sammenslutning af personer, der i skattemæssig henseende behandles som  

 en juridisk person.
Også betydningen af »foretagende i en kontraherende  

 stat« og »foretagende i den anden kontraherende stat« fastlægges; disse  

 udtryk omfatter også en sammenslutning af personer, der anses som  

 skattemæssigt transparent i den pågældende stat.
Her  

 defineres endvidere udtryk som »international trafik«, »kompetent myndighed«  

 (i Danmark Told- og Skattestyrelsen), »De Forenede Stater«, »Danmark«,  

 »statsborger« og »kvalificeret offentlig enhed«.
 I stykke 2 fastsættes, at udtryk, som ikke er  

 defineret i overenskomsten, skal have den betydning, som de på det  

 pågældende tidspunkt har i skattelovgivningen i den stat, der  

 skal anvende overenskomsten, medmindre andet følger af  

 sammenhængen, eller de kompetente myndigheder enes om en fælles  

 betydning af et udtryk.
Artikel 4. Skattemæssigt hjemsted Artiklen fastsætter, hvornår en person i  

 skattemæssig henseende anses for at være hjemmehørende i  

 en af de kontraherende stater.
Den gældende overenskomst har ikke  

 bestemmelser herom, men er efter fast praksis fortolket i overensstemmelse  

 med principperne i artikel 4 i OECD-modellen.
 Udtrykket »en person, der er hjemmehørende i en  

 kontraherende stat« betyder efter stykke 1 en person, der er fuldt  

 skattepligtig til den pågældende stat på grund af hjemsted,  

 bopæl, statsborgerskab, ledelsens sæde, indregistrering eller et  

 andet lignede kriterium.
Artikel 4, stykke 1, litra d), vedrører  

 skattemæssigt transparente enheder.
Efter bestemmelsen anses indkomst,  

 fortjeneste eller gevinst, der er oppebåret gennem en enhed, der er  

 skattemæssigt transparent i henhold til lovgivningen i den ene af de  

 kontraherende stater, for at være oppebåret af en person, der er  

 hjemmehørende i en stat, i det omfang denne indkomst, fortjeneste  

 eller gevinst efter skattelovgivningen i en sådan kontraherende stat  

 behandles som indkomst, fortjeneste eller gevinst for en hjemmehørende  

 person.
En interessent i et dansk interessentskab, der er  

 hjemmehørende i Danmark, vil således være berettiget til  

 at anvende overenskomstens bestemmelser, såfremt han efter dansk  

 skattelovgivning må anses for at have modtaget denne indkomst,  

 fortjeneste eller gevinst.
En person kan være fuldt skattepligtig i begge  

 stater efter disses interne lovgivning (dobbeltdomicil), og stykke 2 og  

 stykke 3 opstiller en række kriterier til løsning af dette  

 problem.
Det er nødvendigt at fastslå, i hvilken stat den  

 pågældende person i overenskomstens forstand i en sådan  

 situation er hjemmehørende, idet dette vil være afgørende  

 for beskatningsrettens fordeling mellem de to stater (bopælsstaten og  

 kildestaten). Man kan i overenskomstens forstand ikke være  

 hjemmehørende i mere end én stat.
For fysiske personer afgøres  

 spørgsmålet i henhold til kriterierne i stykke 2, litra a) - d).  

 Kriterierne anvendes i den rækkefølge, de står  

 anført i overenskomsten.
Stykke 2 svarer stort set til  

 OECD-modellen.
For andre end fysiske personer anvendes bestemmelsen i  

 stykke 3. Et selskab, som er hjemmehørende i begge stater, skal efter  

 OECD-modellen anses for at være hjemmehørende i den stat, hvor  

 den virkelige ledelse har sit sæde.
Efter den dansk-amerikanske  

 dobbeltbeskatningsoverenskomst skal spørgsmålet afgøres  

 af de kompetente myndigheder ved gensidig aftale.
 I stykke 4 er indføjet en bestemmelse om, at en  

 amerikansk statsborger eller en udlænding, der har fået  

 opholdsarbejdstilladelse i USA (f.eks. en såkaldt green card holder)  

 anses for hjemmehørende i USA og dermed omfattet af overenskomsten,  

 dog kun såfremt den pågældende har en særlig  

 kvalificeret tilknytning til USA.
Artikel 5. Fast driftssted Artikel 5 fastsætter, hvornår  

 erhvervsvirksomhed, som et foretagende i den ene stat driver i den anden  

 stat, har en sådan beskaffenhed, at den skal anses for at udgøre  

 et fast driftssted.
Er der tale om fast driftssted, vil kildestaten kunne  

 beskatte den fortjeneste, som det faste driftssted opnår.
Ellers er  

 hovedreglen, at fortjeneste indvundet af et foretagende ved  

 erhvervsvirksomhed i den anden stat kun kan beskattes i bopælsstaten,  

 jf. artikel 7. Principperne svarer i vidt omfang til OECD-modellen.
 Udtrykket »fast driftssted« omfatter efter stykke 2  

 især et sted, hvorfra foretagendet ledes, en filial, et kontor, en  

 fabrik, et værksted, en mine, en olie- eller gaskilde eller et andet  

 sted, hvor naturforekomster udvindes.
Bygge-, anlægs- eller monteringsarbejder samt  

 installationer, borerigge eller skibe, der anvendes til efterforskning af  

 naturforekomster, udgør dog først et fast driftssted, hvis  

 aktiviteten strækker sig over mere end 12 måneder, jf. stykke 3.  

 Udøves i den forbindelse den væsentligt samme aktivitet for  

 samme projekt eller operation af forbundne foretagender, gælder 12  

 måneders perioden dog for foretagenderne under ét.
Reglen er  

 indsat for at imødegå, at to forbundne enheder afløser  

 hinanden inden for 12 måneders perioden.
Reglen gælder ikke i det  

 omfang, aktiviteterne udøves samtidig.
Reglen skal alene anvendes med  

 henblik på at afgøre hvorvidt der er etableret et fast  

 driftssted.
Der skal imidlertid ikke foretages en samlet opgørelse af  

 den skattepligtige indkomst.
Hvis f.eks. selskab A foretager efterforskning i  

 11 måneder og derefter afløses af selskab B, der foretager  

 efterforskning i 2 måneder, anses begge for at have fast driftssted.
A  

 s fortjeneste i de 11 måneder kan beskattes i den  

 pågældende stat og B s fortjeneste i de 2 måneder kan  

 beskattes i den pågældende stat.
Stykke 4 fastslår, at opretholdelse af forskellige  

 hjælpefunktioner ikke i sig selv udgør et fast driftssted, mens  

 stykke 5 og stykke 6 behandler spørgsmålet om virksomhed  

 udøvet gennem en repræsentant i kildestaten.
Princippet er, at  

 virksomhed udøvet gennem en uafhængig repræsentant ikke  

 udgør et fast driftssted, mens der vil foreligge fast driftssted, hvis  

 repræsentanten har fuldmagt til at indgå aftaler i foretagendets  

 navn.
 Endelig fastslås i stykke 7, at det forhold, at et  

 moderselskab i den ene stat har et datterselskab i den anden, ikke i sig selv  

 skal medføre, at det ene selskab anses for et fast driftssted af det  

 andet.
Artikel 6. Indkomst af fast ejendom Artiklen bestemmer i stykke 1, at indkomst af fast ejendom  

 altid kan beskattes i den stat, hvor den faste ejendom er beliggende, hvilket  

 svarer til hovedreglen i den gældende overenskomst og til  

 OECD-modellen.
 I stykke 2-4 defineres begrebet »fast ejendom«, og det  

 fastslås, at indkomst af fast ejendom eksempelvis også omfatter  

 udlejningsindkomst og fast ejendom tilhørende et foretagende.
I stykke 5 bestemmes, at en person, der ejer fast ejendom  

 i den anden stat, kan vælge at få beregnet skatten af indkomsten  

 fra den faste ejendom på grundlag af nettofortjenesten, som om der var  

 tale om indkomst fra erhvervsvirksomhed.
Bestemmelsen hænger sammen med  

 interne amerikanske regler, hvorefter der er adgang til at vælge mellem  

 brutto- og nettobeskatning af fast ejendom.
Artikel 7. Fortjeneste ved erhvervsvirksomhed Stykke 1 fastslår som almindelig hovedregel, at  

 fortjeneste ved erhvervsvirksomhed kun kan beskattes i bopælsstaten,  

 medmindre virksomheden udøves gennem et fast driftssted i kildestaten.  

 Bestemmelsen svarer til gældende regler.
Udøves virksomheden  

 gennem et fast driftssted, kan kildestaten beskatte den fortjeneste, der kan  

 henføres til det faste driftssted.
Udtrykket »fortjeneste ved  

 erhvervsvirksomhed« er defineret i stykke 7. Bestemmelsen er i det  

 væsentlige sammenfaldende med OECD-modellen.
 Artiklen indeholder i stykke 2, 3 og 5 bestemmelser om  

 selve opgørelsen af den skattepligtige indkomst i et fast  

 driftssted.
 Stykke 8 fastslår, at indkomst eller gevinst, der  

 kan henføres til et fast (drifts)sted kan beskattes i den stat, hvor  

 det faste (drifts)sted er beliggende, selv om betalingerne er udskudt til et  

 tidspunkt, hvor det faste (drifts)sted ikke længere eksisterer.  

 Bestemmelsen er indsat efter ønske fra USA som følge af, at USA  

 efter interne regler kan beskatte faste driftssteder, efter at de er  

 ophørt med at eksistere.
Artikel 7 suppleres af punkt 3 i protokollen, hvorefter  

 artikel 7 ikke skal forhindre henholdsvis Danmark og USA i fortsat at  

 beskatte faste driftssteder tilhørende forsikringsselskaber efter  

 interne regler.
For Danmarks vedkommende henvises der til  

 selskabsskattelovens § 12, hvorefter den skattepligtige indkomst  

 udgør den del af selskabets globalindkomst, der svarer til forholdet  

 mellem bruttopræmien i Danmark og selskabets samlede globale  

 bruttopræmieindtægt.
Artikel 8. Skibs- og luftfart Artiklen bestemmer i stykke 1, at fortjeneste ved drift af  

 skibe eller fly i international trafik kun kan beskattes i den stat, hvor  

 rederiet eller luftfartsselskabet er hjemmehørende.
Bestemmelsen  

 svarer til princippet i den gældende overenskomst.
I OECD-modellen kan  

 fortjeneste kun beskattes i den stat, hvor den virkelige ledelse har sit  

 sæde.
I stykke 2 defineres fortjeneste ved skibs- og  

 luftfartsvirksomhed.
Artiklen omfatter således både udleje af  

 bemandede og ubemandede skibe og fly.
Artiklen omfatter også  

 fortjeneste ved indenlandsk transport, der er knyttet til den internationale  

 trafik.
Ud over fortjeneste ved drift af skibe og fly omfatter  

 bestemmelserne efter stykke 3 også indkomst ved anvendelse,  

 rådighedsstillelse og udleje af containere, der anvendes i  

 international trafik.
Herved sikres især, at danske rederiers  

 fortjeneste ved containertrafik eller containerudleje kun kan beskattes i  

 Danmark.
I stykke 4 er optaget en bestemmelse, om at stykke 1 og 3  

 også gælder for konsortier m.v.
Bestemmelsen har navnlig  

 betydning i relation til SAS.
I den forbindelse indeholder punkt 1 i  

 protokollen en omtale af SAS og dettes særlige konstruktion, herunder  

 det amerikanske SAS, Inc.
Heri bestemmes, at SAS Danmarks A/S  andel af SAS  

  samlede indkomst er omhandlet af artikel 8 .
 Efter stykke 5 kan fortjeneste i relation til  

 supply-virksomhed eller drift af bugserbåde e.l., der vedrører  

 efterforskning og udnyttelse af naturforekomster uden for kysten i den anden  

 kontraherende stat kun beskattes i den stat, hvor foretagendet er  

 hjemmehørende.
Artikel 9. Indbyrdes forbundne foretagender Artiklen knæsætter armslængde princippet  

 for transaktioner, der foretages mellem forbundne foretagender.
Herved  

 forstås, at hvis forbundne foretagender som f.eks. et moderselskab i  

 den ene stat og et datterselskab i den anden stat handler med hinanden  

 på andre vilkår end dem, der ville gælde mellem  

 uafhængige parter, kan de to stater foretage en regulering af  

 indkomsten og dermed af beskatningsgrundlaget, således at indkomsten  

 fastsættes som den ville have været, hvis man havde handlet  

 på almindelige markedsmæssige vilkår.
Principperne om  

 anvendelse af armslængde princippet er også indeholdt i den  

 gældende overenskomst.
 Artiklen svarer til OECD-modellen.
Artikel 10. Udbytte Efter stykke 1 beskattes udbytte i bopælsstaten.  

 Efter stykke 2 kan udbytte dog også beskattes i kildestaten.  

 Principperne i artiklen svarer til OECD-modellen, men bestemmelserne er  

 udbygget med en række særlige regler på grund af  

 amerikanske forhold.
Er der tale om betaling af udbytte til et selskab, der  

 ejer mindst10 pct. af aktiekapitalen i det udbyttebetalende selskab, kan  

 skatten højst udgøre 5 pct.
I andre tilfælde kan  

 kildestaten beskatte med højst 15 pct.
Efter den gældende  

 dobbeltbeskatningsoverenskomst er den generelle kildestatssats 15 pct., mens  

 en sats på 5 pct. gælder for udbyttebetaling til selskaber, der  

 behersker mindst 95 pct. af stemmerne i det udbyttebetalende selskab.
Stykke 3 indeholder særlige bestemmelser om  

 beskatning af udbytte fra de amerikanske RICs (Regulated Investment  

 Companies) og REITs (Real Estate Investment Trusts), der driver  

 investeringsvirksomhed.
Udbytter fra RICs kan herefter altid beskattes med  

 højst 15 pct., mens udbytter fra REITs kan beskattes med højst  

 15 pct., når visse betingelser i relation til bl.a. ejerskab og  

 spredning af investeringer er opfyldt.
RICs, der især investerer i  

 værdipapirer og REITs, der investerer i fast ejendom, er typisk  

 kendetegnet ved, at de ikke beskattes af udloddet fortjeneste.
Bestemmelsen i  

 stykke 3 er indsat efter ønske fra USA for at undgå, at der  

 opnås ikke tilsigtede fordele ved at investere i RICs og REITs gennem  

 selskaber i stedet for direkte.
 Stykke 4 forhindrer kildestatsbeskatning af udbytte betalt  

 til kvalificerede offentlige enheder i tilfælde, hvor disse ikke  

 kontrollerer det udbyttebetalende selskab.
 Udtrykket »udbytte« er defineret i stykke 5, idet der  

 henvises til, hvad der behandles som udbytte i kildestatens lovgivning.
 Hvis udbytter indgår i indkomsten i et fast  

 driftssted eller et fast sted som omhandlet i artikel 14, og den  

 aktiebesiddelse, der ligger til grund for udlodningen, kan henføres  

 til det faste (drifts)sted, skal sådanne udbytter efter stykke 6  

 beskattes som indkomst ved erhvervsmæssig virksomhed efter  

 bestemmelserne i artikel 7 (Fortjeneste ved erhvervsvirksomhed) eller artikel  

 14 (Frit erhverv).
 En stat kan efter bestemmelserne i stykke 7 ikke beskatte  

 et selskab i den anden stat af udloddet eller ikke-udloddet fortjeneste under  

 henvisning til, at den underliggende indkomst er indtjent i den  

 førstnævnte stat, jf. dog stykke 8 som omtalt nedenfor.
I stykke 8 er indføjet bestemmelser om, at overskud  

 i et fast driftssted, der ejes af et selskab i den anden kontraherende stat,  

 kan undergives en tillægsbeskatning på højst 5pct.  

 Bestemmelserne omhandler den amerikanske »branch profits tax«, der  

 indebærer, at USA ud over selskabsskat kan pålægge faste  

 driftssteder en skat, der principielt svarer til kildeskatten på  

 udbytter fra selskaber med henblik på at sikre en ligelig behandling af  

 datterselskaber og faste driftssteder.
Danmark har ikke tilsvarende regler,  

 men ligestiller selskaber og filialer ved ikke at opkræve kildeskat af  

 hverken selskabers udbytte eller dertil svarende udlodninger fra faste  

 driftssteder.
En tilsvarende bestemmelse findes ikke i den gældende  

 dansk-amerikanske dobbeltbeskatningsoverenskomst, og USA har efter denne  

 overenskomst været forhindret i at opkræve branch profits tax.  

 Satsen, der internt i USA er på 30 pct. (som for udbytte), kan efter  

 overenskomsten højst udgøre 5 pct., jf. stykke 9.
Artikel 11. Renter Renter kan efter stykke 1 kun beskattes i  

 bopælsstaten, hvilket svarer til reglerne i den gældende  

 overenskomst.
Der er tale om en afvigelse fra OECD-modellen, der også  

 åbner for beskatning i kildestaten.
 Begrebet »renter« defineres i stykke 2, hvor det bl.a.  

 fastslås, at der ved vurderingen skal lægges vægt på,  

 hvorledes indkomsten klassificeres i kildestaten.
 Stykke 3 gentager princippet fra artikel 10, stykke 6,  

 således at renter af fordringer, der kan henføres til et fast  

 (drifts)sted beskattes som erhvervsindkomst efter artikel 7 (Fortjeneste ved  

 erhvervsvirksomhed) eller artikel 14 (Frit erhverv).
 Stykke 4 gentager det armslængde princip, der er  

 omhandlet i artikel 9, stykke 2 (Indbyrdes forbundne foretagender).
 Stykke 5 indeholder afvigelser fra princippet om  

 bopælsstatsbeskatning i stykke 1. Således kan renter, der er  

 afhængige af omsætning, fortjeneste e.l., beskattes i kildestaten  

 med 15 pct. svarende til den generelle sats på udbytte, der er fastsat  

 i artikel 10, stykke 2, litra b).
En yderligere undtagelse, der specielt vedrører  

 amerikansk ret, er indsat på amerikansk initiativ som følge af  

 amerikansk lovgivning om beskatning af afkast af investeringer i REMICs (Real  

 Estate Mortgage Investment Conduits). Et REMIC har almindelige og  

 øvrige andele (ordinary og residual shares). Afkast i form af  

 overrente til personer, der er hjemmehørende uden for USA, og som har  

 øvrige andele (residual shares) beskattes efter særlige regler i  

 USA.
Bestemmelsen er indsat for at ligestille danske og amerikanske  

 investorer.
Artikel 12. Royalties Royalties kan efter stykke 1 kun beskattes i  

 bopælsstaten, hvilket svarer til OECD-modellens princip.
 Begrebet »royalties« er defineret i stykke 2 og omfatter i  

 forhold til OECD-modellen en udvidelse af begrebet, således at det  

 f.eks. også omfatter computer software, lyd- og videobånd.  

 Yderligere omfattes fortjeneste ved afhændelse af de omfattede  

 rettigheder, hvis denne fortjeneste er afhængig af produktivitet, brug  

 eller yderligere afhændelse af aktivet.
 Stykke 3 gentager princippet fra artikel 10, stykke 6,  

 således at royalties, der kan henføres til et fast (drifts)sted,  

 beskattes som erhvervsindkomst efter artikel 7 (Fortjeneneste ved  

 erhvervsvirksomhed) eller artikel 14 (Frit erhverv).
 Stykke 4 indeholder på samme måde som artikel  

 11, stykke 4, det armslængde princip, der er omhandlet i artikel 9,  

 stykke 2 (Indbyrdes forbundne foretagender).
Artikel 13. Kapitalgevinster Princippet i bestemmelsen er, at beskatning kun kan ske i  

 bopælsstaten, medmindre andet er bestemt.
Den gældende  

 overenskomst indeholder ikke en specifik bestemmelse om beskatning af  

 kapitalgevinster; det betyder, at hver af staterne er berettiget til at  

 beskatte sådan indkomst efter deres respektive interne lovgivning.  

 Bestemmelsen er langt mere omfattende end OECD-modellens tilsvarende  

 bestemmelse.
 Efter stykke 1 kan fortjeneste ved afhændelse af  

 fast ejendom beskattes i den stat, hvor ejendommen er beliggende, dvs. i  

 kildestaten.
 I stykke 2 defineres begrebet »fast ejendom beliggende i  

 den anden kontraherende stat«, der ud over fast ejendom som beskrevet i  

 artikel 6, stykke 2, omfatter deltagelse i fast ejendom i USA (United States  

 real property interest), herunder også aktier i amerikanske selskaber  

 med ejendomsinvesteringer, der er undergivet et specielt regelsæt kendt  

 som Foreign Investment in Real Property (FIRPTA).
 Efter stykke 3 kan fortjeneste ved afhændelse af  

 rørlig formue, som kan henføres til et fast (drifts)sted -  

 eller afhændelse af det faste (drifts)sted som sådant - beskattes  

 i kildestaten.
 Fortjeneste ved afhændelse af skibe, både, fly  

 eller containere, der anvendes i international trafik, eller af rørlig  

 formue, som er knyttet til driften af disse kan efter stykke 4 kun beskattes  

 i bopælsstaten.
I henhold til stykke 5 kan fortjeneste på  

 sådanne installationer, borerigge samt skibe anvendt til efterforskning  

 og udnyttelse af naturforekomster, der - f.eks. i forbindelse med fraflytning  

 - anses for afhændet, beskattes svarende til værdien af genvundne  

 afskrivninger.
Bestemmelsen er indsat efter dansk ønske.
 Fortjeneste ved afhændelse i tilfælde, der  

 ikke er nævnt i stykke 1-5, kan efter stykke 6 kun beskattes i  

 bopælsstaten.
 Stykke 7 og 8 er indsat af hensyn til, at tidspunktet for  

 beskatning kan være forskelligt i de to stater, hvorved der kan  

 opstå risiko for dobbeltbeskatning uden mulighed for lempelse.
Stykke 7, der skal ses i sammenhæng med artikel 5,  

 omhandler en situation, hvor en person er skattepligtig i forbindelse med  

 afhændelse af aktiver i både bopælsstaten og kildestaten,  

 idet aktivet anses for afstået (deemed alienation) i en stat i et givet  

 år, mens den anden stat ikke beskatter i det pågældende  

 år, men senere.
For at sikre adgang til lempelse kan den  

 pågældende i denne situation vælge i samme år i  

 bopælsstaten at blive behandlet skattemæssigt, som om aktivet var  

 afhændet og atter købt.
Valget skal foretages samlet for alle  

 relevante aktiver.
 Stykke 8 omhandler koordinering af beskatning af  

 fortjeneste ved afhændelse i forbindelse med omstruktureringer o.l. og  

 giver mulighed for at udskyde beskatningstidspunktet i kildelandet.  

 Anvendelsen af bestemmelsen forudsætter enighed om udskydelsen og de  

 nærmere vilkår herfor mellem de kompetente myndigheder.  

 Situationen kan f.eks. være aktuel ved en fusion mellem to selskaber i  

 den ene stat, der begge har et fast driftssted i den anden stat, og hvor  

 fusionen umiddelbart udløser beskatning i den ene stat, men  

 først senere i den anden stat, hvorved der opstår risiko for, at  

 en dobbeltbeskatning ikke vil kunne lempes.
Artikel 14. Frit erhverv Efter stykke 1, kan indkomst ved frit erhverv som f. eks.  

 selvstændig virksomhed som læge, advokat, ingeniør,  

 arkitekt e.l., som en person hjemmehørende i den ene stat  

 udøver i den anden stat, beskattes i denne anden stat (kildestaten),  

 hvis den pågældende har et såkaldt fast sted til sin  

 rådighed i kildestaten, og virksomheden udøves derfra.
Er der  

 ikke noget fast sted, kan indkomsten kun beskattes i bopælsstaten.  

 Begrebet »fast sted« er i modsætning til begrebet »fast driftssted«  

 ikke defineret i overenskomsten, men det vil sædvanligvis omfatte et  

 kontor eller en klinik e.l., hvor kunder kan henvende sig.
 Af stykke 2, fremgår, at den indkomst, der kan  

 beskattes i kildestaten, opgøres efter de samme principper, som  

 gælder for fortjeneste ved erhvervsvirksomhed (artikel 7, stykke  

 3).
 Artiklen følger OECD-modellen.
Artikel 15. Personligt arbejde i tjenesteforhold Artiklen omhandler beskatning af lønindkomst og  

 følger samme principper som OECD-modellen.
Udfører en person,  

 der er hjemmehørende i den ene stat, lønarbejde i den anden  

 stat, kan denne anden stat (kildestaten) beskatte denne lønindkomst,  

 med mindre lønmodtageren højst opholder sig i kildestaten i 183  

 dage i en 12-måneders periode, der begynder eller slutter i det  

 pågældende indkomstår, og lønnen ikke betales af  

 eller for en arbejdsgiver hjemmehørende i kildestaten, og  

 lønnen ikke udredes af et fast (drifts)sted, som en arbejdsgiver i  

 bopælsstaten har i kildestaten, jf. stykke 1 og stykke 2. Alle tre  

 betingelser skal være opfyldt.
 En arbejdstager, som er hjemmehørende i Danmark, og  

 som af en ikke-amerikansk arbejdsgiver uden fast (drifts)sted i USA udsendes  

 til arbejde i USA i op til 183 dage i en 12 måneders periode, vil  

 således blive beskattet i Danmark af sin lønindkomst optjent i  

 USA, når denne er betalt af den ikke-amerikanske arbejdsgiver.
Efter stykke 3 kan lønindkomst ved arbejde som  

 medlem af den faste besætning om bord på skibe og fly i  

 international trafik kun beskattes i den stat, hvor besætningsmedlemmet  

 er hjemmehørende.
Dansk bosatte besætningsmedlemmer kan  

 således kun beskattes i Danmark.
Den faste besætning omfatter  

 besætningen på et luftfartøj; på et skib omfattes de  

 personer, der ud over besætningen udfører tjeneste om bord i  

 tilknytning til skibets rejse, men derimod ikke personer med en mere  

 tilfældig tilknytning til skibet.
Bestemmelsen har bl.a. betydning for  

 beskatningen af ansatte i SAS.
Artikel 16. Bestyrelseshonorarer Bestyrelseshonorarer kan beskattes i kildestaten.  

 Bestemmelsen svarer til OECD-modellen.
Artikel 17. Kunstnere og sportsfolk Kunstnere og sportsfolk kan efter stykke 1 beskattes i den  

 stat, hvor de udøver deres virksomhed (kildestaten). Dette  

 gælder dog ikke, hvis bruttohonoraret ikke overstiger 20.000 $ i det  

 pågældende indkomstår.
 Kildestaten kan også beskatte i tilfælde, hvor  

 vederlaget tilfalder en anden - typisk et selskab - end kunstneren eller  

 sportsudøveren selv, jf. stykke 2. Dette gælder dog ikke, hvis  

 det godtgøres, at kunstneren eller sportsudøveren hverken  

 direkte eller indirekte har andel i et sådant selskabs fortjeneste.  

 Bestemmelsen svarer i hovedtræk til OECD-modellen, der dog ikke  

 indeholder en beløbsgrænse.
Artikel 18. Pensioner Artiklen omhandler beskatning af private pensioner, social  

 sikring, livrenter, underholdsbidrag og bidrag til børn.
Bestemmelsen  

 skal anvendes i sammenhæng med pkt. 4 i protokollen til  

 dobbeltbeskatningsoverenskomsten.
For offentlige pensioner gælder  

 reglerne i artikel 19.
 Bestemmelsen er langt mere omfattende end  

 OECD-modellen.
Efter stykke 1 kan pensioner og sociale ydelser kun  

 beskattes i den stat, hvorfra beløbene hidrører (kildestaten),  

 og bopælsstaten er dermed afskåret fra at beskatte sådanne  

 betalinger.
Efter den gældende overenskomst beskattes private pensioner  

 kun i bopælsstaten, og beskatning af private pensioner i kildestaten er  

 således en ændring i forhold til den gældende overenskomst  

 og i forhold til OECD-modellen.
Både løbende pensioner og  

 engangsudbetalinger er omfattet af bestemmelsen.
Pensioner anses for at  

 hidrøre fra den stat, hvor pensionsordningen er etableret.
Der skal  

 være tale om en pensionsordning, der er skattemæssigt godkendt i  

 den stat, hvor ordningen er oprettet, jf. protokollens pkt. 4, litra a). I  

 pkt. 4, litra b) præciseres det, hvilke pensionsordninger stykke 1  

 omfatter.
For Danmarks vedkommende er det pensionsordninger i henhold til  

 pensionsbeskatningslovens afsnit I.
Pensionsbeskatningslovens afsnit I  

 omfatter ordninger, for hvilke der principielt er fuld fradragsret for  

 præmier mv. i indkomsten.
Til gengæld for den fulde fradragsret  

 er udbetalinger fra afsnit I ordninger skattepligtige.
Stykke 1, litra b) indeholder en overgangsbestemmelse  

 vedrørende beskatning af pensioner.
Ifølge denne kan pensioner,  

 der er hjemmehørende i en stat og modtager pension, før  

 overenskomsten træder i kraft, kun beskattes i bopælsstaten.  

 Personer, der på tidspunktet for overenskomstens ikrafttræden bor  

 i USA og dér modtager pension fra Danmark, beskattes således kun  

 i USA.
Sociale pensioner, herunder folkepension, kan efter  

 stykke 2 kun beskattes i kildestaten.
Dette svarer til de gældende  

 regler Stykke 3 omhandler livrenter, der betyder et fastsat  

 beløb, der udbetales løbende på fastsatte tidspunkter i  

 en fastsat årrække eller betinget af, at modtagerne fortsat er i  

 live og modtager fyldestgørende vederlag, dog ikke i forbindelse med  

 udførte hverv.
Sådanne beløb, der f.eks. vil omfatte  

 livrenter, der ikke er skattebegunstigede ordninger efter  

 pensionsbeskatningslovens afsnit I, kan kun beskattes i  

 bopælsstaten.
Stykke 4 omhandler underholdsbidrag.
Fradragsberettigede  

 underholdsbidrag kan kun beskattes i bopælsstaten.
Underholdsbidrag er  

 nærmere defineret i dette stykke, idet der kræves et  

 særligt grundlag; det er i den forbindelse et krav, at de  

 pågældende beløb er skattepligtige for modtageren i  

 bopælslandet.
I stykke 5 bestemmes, at løbende betalinger, der  

 ikke er omfattet af stykke 4, til underhold af børn kun kan beskattes  

 i kildestaten.
Også her kræves et særligt grundlag, for at  

 bidragene er omfattet af bestemmelsen.
Artikel 19. Offentligt hverv Vederlag til offentligt ansatte beskattes efter stykke 1,  

 litra a) som hovedregel kun i den udbetalende stat (kildestaten), hvilket er  

 i overensstemmelse med OECD-modellen.
Sådant vederlag kan dog kun  

 beskattes i bopælsstaten, hvis arbejdet er udført dér, og  

 modtageren enten er statsborger i denne stat eller ikke blev  

 hjemmehørende i denne stat alene for at påtage sig det  

 pågældende hverv, jf. stykke 1, litra b). Bestemmelsen har  

 især betydning for ambassadepersonale o.l.
Er der tale om vederlag i  

 forbindelse med udøvelse af erhvervsvirksomhed, anvendes  

 bestemmelserne i artikel 15 og 16, jf. stykke 2.
Efter stykke 2 kan på lignende måde offentlige  

 pensioner, herunder tjenestemandspensioner, kun beskattes i kildestaten, idet  

 sådanne pensioner dog udelukkende kan beskattes i bopælsstaten,  

 hvis modtageren er hjemmehørende eller statsborger i denne stat.
Der  

 er tale om en trykfejl i teksten, og både USA og Danmark er enige om at  

 fortolke bestemmelsen således, at forudsætningen er, at modtager  

 skal være hjemmehørende og statsborger i denne stat,  

 hvilket er i overensstemmelse med både OECD s modeloverenskomst og den  

 amerikanske modeloverenskomst.
 Er der tale om tjenesteydelser ydet i forbindelse med  

 erhvervsvirksomhed, anvendes bestemmelserne i artikel 15-18, jf. stykke  

 3.
 Efter den gældende overenskomst kan løn,  

 honorarer og pensioner, der udbetales af offentlige myndigheder, som i den  

 nye overenskomst kun beskattes i kildestaten.
Artikel 20. Studerende og praktikanter Stipendier o.l. til studerende, lærlinge og  

 erhvervspraktikanter beskattes i kildestaten, såfremt der er tale om  

 støtte til en fuldtidsuddannelse eller et fuldtidsarbejde.  

 Skattefritagelsen i staten, hvor uddannelsen foregår, kan for  

 lærlinge og praktikanter højst strække sig over 3  

 år.
Principperne i bestemmelsen, dog uden nogen tidsgrænse,  

 findes også i den gældende overenskomst.
Principperne svarer  

 endvidere til OECD-modellen, der dog heller ikke indeholder en  

 tidsgrænse.
 En bestemmelse om skattefritagelse for undervisere, der  

 indgår i den gældende overenskomst, er ikke gentaget i den nye  

 overenskomst.
Artikel 21. Andre indkomster Indkomster, der ikke er omhandlet andre steder i  

 overenskomsten, behandles efter bestemmelserne i artikel 21. Hovedreglen er,  

 at sådanne indkomster kun kan beskattes i bopælsstaten jf. stykke  

 1, hvilket svarer til OECD-modellens regler.
 Af stykke 2, fremgår imidlertid, at andre indkomster  

 oppebåret af et fast (drifts)sted kan beskattes i den stat, hvor det  

 faste (drifts)sted er beliggende i overensstemmelse med artikel 7  

 (Fortjeneste ved erhvervsvirksomhed) og artikel 14 (Frit erhverv). Det er en  

 betingelse, at indkomsten kan henføres til det faste driftssted.  

 Bestemmelsen i stykke 2 omfatter ikke indkomst af fast ejendom, da en  

 sådan indkomst efter artikel 6 altid kan beskattes i den stat, hvor  

 ejendommen er beliggende.
Artikel 22. Begrænsning af overenskomstfordele Principielt gælder en dobbeltbeskatningsoverenskomst  

 for alle, der er hjemmehørende i en af eller begge de to kontraherende  

 stater.
Det gælder også denne overenskomst, jf. artikel 1, stykke  

 1. Selv om en person, der er hjemmehørende i Danmark eller USA,  

 principielt er omfattet af overenskomsten, opnår personen imidlertid  

 ikke automatisk beskyttelse efter overenskomsten og dermed adgang til dens  

 fordele.
Dette skyldes bestemmelserne om begrænsning af  

 overenskomstfordele i artikel 22. Visse bestemmelser berøres dog ikke  

 af artikel 22. Det gælder artikel 24, stykke 1 (Ikke-diskriminering),  

 artikel 25 (Fremgangsmåden ved indgåelsen af gensidige aftaler)  

 og artikel 28 (Medlemmer af diplomatiske og konsulære  

 repræsentationer), idet disse bestemmelser ikke (alene) stiller krav  

 om, at man er skattemæssigt hjemmehørende i en af staterne.
Begrænsning af overenskomstfordele omtales i  

 faglitteraturen ofte som limitations of benefits, forkortet LOB.  

 LOB-bestemmelser er udviklet i USA og baggrunden er navnlig, at det  

 amerikanske skattesystem indebærer en kildeskat på p.t. 30 pct.  

 på udbytte, renter og royalties, der oppebæres af begrænset  

 skattepligtige.
USA lægger overordentlig stor vægt på at  

 søge at undgå misbrug af sine dobbeltbeskatningsoverenskomster  

 (treaty shopping). Samtidig er USA interesseret i at tilskynde andre lande  

 til at indgå overenskomster med USA, og udbyggede LOB-bestemmelser  

 fremmer denne proces.
Alle nyere overenskomster, som USA har indgået,  

 indeholder derfor omfattende LOB-bestemmelser.
OECD-modellen indeholder ikke  

 en tilsvarende bestemmelse, men i OECD s kommentarer til modeloverenskomstens  

 artikel 1 er muligheden for at aftale sådanne bestemmelser  

 beskrevet.
I danske dobbeltbeskatningsoverenskomster forekommer  

 LOB-bestemmelser i øvrigt kun i begrænset omfang.
Dette  

 hænger navnlig sammen med de danske interne regler om begrænset  

 skattepligt af udbytte og renter.
Udbytte er således skattefrit i  

 moder/datterselskabsforhold, og renteindkomst er kun i meget begrænset  

 omfang omfattet af skattepligt.
 Kernen i treaty shopping er, at en person, der er  

 hjemmehørende i et tredjeland, etablerer et selskab i den ene af to  

 overenskomststater for at opnå en indkomst, der efter overenskomsten  

 behandles gunstigere end efter interne regler i kildestaten, uden at  

 selskabets aktivitet har andet formål end at minimere skatten.
Et klassisk eksempel på treaty shopping er  

 situationen, hvor en person, der er hjemmehørende i land X, som ikke  

 har en dobbeltbeskatningsoverenskomst med A, vil investere i aktier i A.  

 Foretages investeringen direkte fra X, beskattes udbyttet på aktierne  

 med den almindelige interne sats, f.eks. 25 pct.
Etablerer personen derimod  

 et selskab i land B, der har en overenskomst med A, og foretager  

 investeringen gennem dette selskab, vil selskabet principielt blive omfattet  

 af den gunstige sats for udbytteskatter, der er aftalt mellem A og B.
Det kan  

 f.eks. være 10 pct.
Har B tilsvarende aftalt en lav sats for  

 udbytteskat med X, vil udbyttet kunne hjemtages til X via selskabet i B til  

 en lavere skat ved at investere gennem et selskab i B end ved direkte  

 investering.
Her kan en LOB-bestemmelse i overenskomsten mellem A og B  

 afskære overenskomstbeskyttelsen for selskabet i B.
 Treaty shopping begrænser sig ikke til at udnytte  

 forskelle i skattesatser på vigtige indkomsttyper, men vedrører  

 alle områder, hvor en forskel fører til forskellig beskatning.  

 Det kan f.eks. også være forskelle i definitioner, f.eks. med  

 hensyn til, hvorledes centrale begreber som fast driftssted eller royalties  

 defineres, eller forskelle med hensyn til udveksling af oplysninger.
Det afgørende for, om der foreligger misbrug af en  

 overenskomst, er reelt skatteyderens hensigt med sine dispositioner.
Da det  

 imidlertid ikke ville være nødvendigt eller praktisk muligt at  

 vurdere den subjektive hensigt i hvert enkelt tilfælde, er grundlaget  

 for LOB-bestemmelser et sæt af objektive kriterier (tests). Der  

 opstilles en række kriterier med det formål at afgrænse  

 situationer, hvor der er sandsynlighed for, at de ikke alene er båret  

 af skattemæssige hensyn.
Udgangspunktet er således, at de, der  

 opfylder kriterierne, er beskyttet af overenskomsten.
Der kan være tale  

 om fuld eller begrænset beskyttelse.
Fuld beskyttelse betyder adgang  

 til samtlige overenskomstens fordele, mens begrænset beskyttelse  

 indebærer adgang til beskyttelse i henseende til enkelte indkomsttyper  

 hver for sig.
De tests, der skal udføres, indeholder kriterier,  

 hvor der fokuseres på tilknytning til den anden stat, ydre kendetegn  

 på seriøs virksomhed som f.eks. børsnotering, ingen  

 urimelig udhuling af skattegrundlaget gennem særlige  

 fradragsberettigede betalingsstrømme samt på reel  

 erhvervsmæssig aktivitet.
I nogle sammenhænge er det en  

 forudsætning, at flere kriterier er opfyldt på én  

 gang.
 En LOB-bestemmelse er principielt opbygget som en  

 kæde at tests, således at den, der ikke opfylder kravene i  

 én test, f.eks. de formelle krav vedrørende ejerforhold og  

 børsnotering (stykke 2, litra c)), går videre til de næste  

 led i kæden, der vedrører betalingsstrømme (stykke 2,  

 litra f)) og aktiv erhvervsudøvelse (stykke 3).
For skibs- og luftfartsvirksomhed i international trafik  

 findes en særlig bestemmelse.
Den betyder, at selv om beskyttelse ikke  

 kan opnås efter de øvrige kriterier, kan beskyttelse alligevel  

 opnås, hvis særlige ejerkrav er opfyldt, Da det erkendes, at objektive tests ikke i alle  

 tilfælde kan sikre et rigtigt og rimeligt resultat, er der åbnet  

 mulighed for, at den kompetente myndighed i kildestaten  

 skønsmæssigt kan beslutte, at en person, der ikke opfylder  

 kriterierne i øvrigt, alligevel kan få adgang til  

 overenskomstfordele.
Centrale elementer, hvoraf nogle går igen i flere  

 tests, skal kort omtales her.
Spørgsmålet om børsnotering  

 anses for et bærende kriterium.
Baggrunden er, at selskaber, der er  

 børsnoterede, og hvis aktier omsættes i et vist omfang, på  

 forhånd antages at drive seriøs virksomhed.
Ejerforhold i  

 selskaber mv. spiller også en vigtig rolle.
Her kræves det  

 f.eks., at en vis andel af aktierne i et selskab, typisk mindst 50 pct., ejes  

 af personer, der anses for særligt kvalificerede via deres tilknytning  

 til overenskomstlandene.
Et meget væsentligt aspekt er, om en virksomhed  

 antages at ville udhule skattegrundlaget (base erosion). Formålet med  

 en base erosion test er at forhindre skatteydere i at bruge et mellemselskab  

 i et overenskomstland til at opnå overenskomstfordele, idet et  

 sådant selskab arrangerer sig således, at indkomst  

 overføres til tredjelandet.
Vurderingen sker på grundlag af  

 strømmen af fradragsberettigede betalinger.
Betales relativt store  

 beløb, typisk mindst 50 pct., til personer, der er  

 hjemmehørende uden for overenskomstlandene, kan det være tegn  

 på, at skattegrundlaget udhules.
I praksis kan dette f.eks. ske i form  

 af ekstraordinært store renteudgifter i et tyndt kapitaliseret selskab  

 eller i form af betydelige royaltybetalinger.
Også spørgsmålet om aktiv  

 erhvervsudøvelse er helt centralt, idet en person, der ikke opfylder  

 de tidligere nævnte formelle kriterier, opnår overenskomstfordele  

 på grundlag af drift af erhvervsmæssig virksomhed.
Formodningen  

 er her, at en person hjemmehørende i en tredjestat, der etablerer reel  

 erhvervsaktivitet i et overenskomstland, har en forretningsmæssig  

 interesse, der ikke alene er begrundet i muligheden for at opnå  

 overenskomstfordele.
Fuld beskyttelse En række personer er umiddelbart og i fuldt omfang  

 beskyttet af overenskomsten, idet det dog som i alle andre tilfælde er  

 en forudsætning, at personen er hjemmehørende i en af eller  

 begge de to stater.
Dette gælder efter artikel 22, stykke 2, fysiske  

 personer (litra a)), staten og dens underafdelinger (litra b)),  

 religiøse og almenvelgørende organisationer mv. (litra d)) samt  

 pensionskasser, når over 50 pct. af pensionsmodtagerne er  

 hjemmehørende i en af staterne, (litra e)).
 For selskaber, fonde og andre ikke-fysiske personer  

 forudsætter beskyttelse efter overenskomsten, at en række  

 betingelser er opfyldt.
 Et selskab er berettiget til beskyttelse, hvis det  

 opfylder en af betingelserne i stykke 2, litra c) (i)-(iii). Et selskab er  

 berettiget, hvis alle aktier i den eller de aktieklasse(r), der  

 repræsenterer mere end 50 pct. af selskabets stemmer og værdi, er  

 noteret på en anerkendt børs og i væsentligt omfang og  

 regelmæssigt handles på en eller flere anerkendte  

 børser.
Begrebet »anerkendt børs«, der er centralt  

 også for andre dele af artiklen, er fastlagt i overenskomsten (stykke  

 6, litra c)) og omfatter ud over Københavns Fondsbørs,  

 NASDAQ-systemet og børser, der er registreret hos U.S.
Securities and  

 Exchange Commission, børserne i Amsterdam, Bruxelles, Frankfurt,  

 Hamburg, London, Paris, Stockholm, Sydney, Tokyo og Toronto samt yderligere  

 børser, der måtte blive aftalt mellem de kompetente  

 myndigheder.
Såfremt et selskab kun har én aktieklasse, er  

 det alene nødvendigt at se på, om aktierne i denne klasse  

 regelmæssigt handles på en anerkendt børs.
Er der flere  

 aktieklasser, må det først afgøres, om en af klasserne  

 repræsenterer mere end 50 pct. af selskabets stemmer og værdi.
Er  

 dette tilfældet, tages alene disse aktier i betragtning i relation til  

 omsætningskravet.
Repræsenterer en af klasserne ikke mere end 50  

 pct. af selskabets stemmer og værdi, er det nødvendigt at finde  

 to eller flere aktieklasser, der repræsenterer mere end 50 pct. af  

 selskabets stemmer og værdi, og dernæst vurdere, hvorvidt disse  

 aktieklasser hver især opfylder betingelsen om at være handlet  

 på en anerkendt børs.
 Også udtrykket »handles i væsentlig grad og  

 regelmæssigt på en eller flere børser« er defineret  

 (stykke 6, litra f) (i)). En aktieklasse opfylder kravet, såfremt den  

 hvert kvartal omsættes i mere end de minimis omfang, og det samlede  

 antal aktier i den pågældende klasse, der er handlet i det  

 foregående indkomstår, udgør mindst 6 pct. af det  

 gennemsnitlige antal aktier i klassen.
For danske fondsejede selskaber gælder, at et  

 selskab er berettiget, hvis aktier i selskabet, der repræsenterer mere  

 end 50 pct. af selskabets stemmer, ejes af en eller flere skattepligtige  

 fonde, der også er berettiget til fordele, jf. nedenfor, og alle  

 øvrige aktier er noteret på en anerkendt børs og i  

 væsentlig grad og regelmæssigt handles på en eller flere  

 anerkendte børser.
Bestemmelsen (stykke 2, litra c) (ii)) er indsat  

 efter dansk ønske for at sikre danske fondsejede selskaber  

 beskyttelse, idet A-aktier ejet af en fond og noteret på en anerkendt  

 børs ikke alene kan opfylde bestemmelsen om tilstrækkelig  

 handel.
Ved afgørelsen af, om et selskab opfylder betingelserne, skal  

 stykke 6, litra f) (i) anvendes, som om alle de af selskabet udstedte aktier  

 var én aktieklasse, og aktier ejet af fonde skal ikke medregnes med  

 henblik på at afgøre, om 6 pct. af de udstedte aktier er blevet  

 handlet inden for et indkomstår.
Artikel 22, stykke 2, litra c), (iii), omhandler  

 datterselskaber af de i (i) og (ii) nævnte selskaber.
Beskyttelse efter  

 overenskomsten kræver, at mindst 50 pct. af hver af selskabets  

 aktieklasser ejes, direkte eller indirekte, af højst fem selskaber,  

 der er berettiget til fordele i henhold til (i) eller (ii) eller enhver  

 kombination heraf.
I tilfælde af indirekte ejerskab er det endvidere en  

 betingelse, at hvert led i ejerkæden er berettiget til fordele i  

 henhold til stykke 2. Bestemmelsen har betydning for mange unoterede danske  

 selskaber.
Stykke 2, litra f) omhandler personer bortset fra  

 fysiske personer.
Udtrykket »person« er defineret i artikel 3, stykke 1,  

 litra a), hvoraf fremgår, at stykke 2, litra f), kan omfatte  

 dødsboer, interessentskaber, selskaber og enhver anden sammenslutning  

 af personer.
I artikel 3 er tillige nævnt fonde.
En dansk fond kan  

 imidlertid ikke opfylde betingelserne til ejerandelen.
Fonde behandles  

 særskilt under litra g), jf. nedenfor.
Der er tale om en kombineret test vedrørende  

 ejerskab og betalingsstrømme, hvor begge kriterier skal være  

 opfyldt.
Med hensyn til ejerforhold er kravet, at mindst 50 pct. - for  

 selskabers vedkommende mindst 50 pct. af stemmer og værdi af aktierne -  

 i halvdelen af indkomståret ejes af personer, der selv er berettigede  

 til overenskomstfordele efter stykke 2, litra a)-e). Der kan også  

 være tale om et indirekte ejerskab gennem en kæde af berettigede  

 ejere.
Der stilles yderligere krav om, at under 50 pct. af  

 bruttoindkomsten i indkomståret i form af fradragsberettigede  

 betalinger sker til personer, der ikke er hjemmehørende i de to  

 stater, medmindre betalingen vedrører et fast driftssted i en af  

 staterne.
 »Bruttoindkomst« er bruttoindkomsten i den første  

 skattepligtige periode forud for den aktuelle periode, forudsat at  

 bruttoindkomsten i den første skattepligtige periode forud for den  

 aktuelle skattepligtige periode anses for ikke at være mindre end  

 gennemsnittet af den årlige bruttoindkomst i de fire skattepligtige  

 perioder forud for den aktuelle skattepligtige periode (stykke 6, litra a)).  

 Herudover vil begrebet blive anvendt i overensstemmelse med intern lovgivning  

 i kildestaten.
Begrebet »fradragsberettigede betalinger« er nærmere  

 fastlagt (stykke 6, litra b). Udtrykket dækker rente- og  

 royaltybetalinger, men ikke betalinger, der foregår på  

 armslængde vilkår i relation til køb eller brug af  

 materielle aktiver i forbindelse med almindelige forretninger eller i  

 relation til tjenesteydelser udført i den stat, hvor den, der  

 foretager betalingen, er hjemmehørende.
De kompetente myndigheder kan  

 ved gensidig aftale tilføje eller slette undtagelser i listen over de  

 betalinger, der ikke skal være omfattet af begrebet fradragsberettigede  

 betalinger.
Artikel 22, stykke 2, litra g) omhandler specifikt  

danske fonde, der er skattepligtige efter fondsbeskatningslovens  

 § 1, stykke 1. Her anvendes alene kriterier vedrørende  

 betalingsstrømme, idet ejerkrav ikke kan anvendes.
Bestemmelsen er  

 indsat for at sikre fonde samme adgang til overenskomstfordele som andre  

 danske virksomheder.
 En fond er således beskyttet af overenskomsten, hvis  

 mindre end halvdelen af fondens bruttoindkomst (ekskl. skattefri indkomst) i  

 form af fradragsberettigede betalinger i indkomståret og hvert af de  

 foregående tre indkomstår direkte eller indirekte betales til  

 personer, der ikke er overenskomstbeskyttede efter stykke 1, litra a), b), c)  

 (i), c) (iii), d) eller e).
 Det bemærkes, at begrebet »fradragsberettigede  

 betalinger«ud over de under stykke 2, litra f) nævnte betalinger her  

 også omfatter fradragsberettigede udlodninger fra fonde (stykke 6,  

 litra b) (ii)).
 Yderligere kræves, at mindre end halvdelen af  

 fondens samlede indkomst (inkl. skattefri indkomst) i form af  

 fradragsberettigede betalinger og ikke-fradragsberettigede udlodninger i  

 indkomståret og hvert af de foregående tre indkomstår  

 direkte eller indirekte betales til personer, der ikke er  

 overenskomstbeskyttede efter stykke 1, litra a), b), c) (i), c (iii), d)  

 eller e).
Begrænset beskyttelse Stykke 3 omhandler indkomst, der oppebæres af en  

 person, der er hjemmehørende i en kontraherende stat, men som ikke  

 på anden vis er berettiget til overenskomstens fordele.
Ved at opfylde  

 kravene om aktiv erhvervsudøvelse opnås adgang til  

 overenskomstbeskyttelse.
Bestemmelsen om aktiv erhvervsudøvelse omhandler en  

 type indkomst og medfører altså ikke i sig selv, at en person er  

 berettiget til overenskomstens fordele for så vidt angår  

 indkomst, der ikke opfylder bestemmelsens betingelser.
En person kan  

 således være beskyttet i relation til alene én  

 indkomsttype, men vil dermed være berettiget til alle overenskomstens  

 fordele i relation til denne indkomsttype.
 Kravet er for det første, at der aktivt  

 udøves virksomhed i bopælsstaten, for det andet skal indkomsten  

 fra kildestaten være erhvervet i forbindelse med eller i tilknytning  

 til denne virksomhed i bopælsstaten, og for det tredje - hvis der er  

 tale om fælles ejerskab af aktiviteter i begge stater - skal  

 virksomheden i bopælsstaten være væsentlig set i forhold  

 til den indkomstskabende aktivitet i kildestaten (litra a)).
Aktiv erhvervsudøvelse er ikke præciseret i  

 overenskomsten, hvilket betyder, at begrebet tillægges den betydning,  

 det har i lovgivningen i den pågældende stat.
En indkomst anses  

 efter litra d) for erhvervet »i forbindelse med« en erhvervsvirksomhed, hvis  

 aktiviteten i den anden stat, der skaber indkomsten, er en del af eller er  

 komplementær til virksomheden.
Heri ligger f.eks., at de to aktiviteter  

 omfatter fremstilling og salg af samme produkter eller samme type produkter.  

 I begrebet »komplementær« ligger, at aktiviteterne ikke skal  

 vedrøre samme produkter eller produkttyper, men indgår som led i  

 et samlet hele.
Indkomst anses for »knyttet til« en virksomhed, hvis den  

 letter driften af virksomheden.
Spørgsmålet om væsentlighed  

 afgøres efter litra c) konkret på grundlag af alle faktiske  

 forhold og omstændigheder.
Som objektiv regel gælder dog, at  

 væsentlighedskravet altid vil blive anset for opfyldt, når visse  

 betingelser er opfyldt.
I den forbindelse ses på, om værdien af  

 aktiver, bruttoindkomst og lønudgifter i bopælsstaten  

 udgør mindst 7,5 pct. af aktiver, bruttoindkomst og lønudgifter  

 i kildelandet, og gennemsnittet for alle tre poster er over 10 pct.  

 Opgørelsen foretages i det umiddelbart foregående  

 indkomstår eller som gennemsnittet af de tre år forud herfor.
 For så vidt angår investeringsvirksomhed og  

 management af investeringsvirksomhed gælder, at sådan virksomhed  

 ikke anses for aktiv erhvervsudøvelse, medmindre der er tale om bank-  

 eller forsikringsvirksomhed eller virksomhed med værdipapirer, der  

 udføres af en bank, et forsikringsselskab eller autoriseret  

 børsmægler (litra b)).
Afledet beskyttelse Stykke 4 omhandler fuld beskyttelse for selskaber, der  

 ejes af personer, der i hjemmehørende i EU-lande, EØS-lande og  

 NAFTA-lande, såkaldt afledet beskyttelse.
For at opnå denne  

 beskyttelse skal kriterier vedrørende ejerskab, base erosion og  

 beskyttelse efter en anden overenskomst være opfyldt.
 Efter litra a) (i), skal et selskab, der er  

 hjemmehørende i en kontraherende stat, også være  

 berettiget til overenskomstens fordele, såfremt mindst 95 pct. af  

 stemmer og værdi af dets aktier direkte eller indirekte ejes af  

 højst syv personer hjemmehørende i medlemsstater i den  

 Europæiske Union, i det Europæiske Økonomiske  

 område, eller i medlemmer af North American Free Trade Agreement  

 (NAFTA).
Endvidere er det en betingelse, (litra a) (ii), at mindre  

 end 50 pct. af selskabets bruttoindkomst i indkomståret i form af  

 fradragsberettigede betalinger - direkte eller indirekte - går til  

 personer, der ikke er hjemmehørende i en medlemsstat i EU, EØS,  

 eller et NAFTA-land, der opfylder betingelserne i litra c), eller hvilken som  

 helst kombination deraf.
Begrebet fradragsberettigede betalinger anvendes  

 på samme måde som beskrevet i stykke 4, litra a).
 Efter litra b) (i) og (ii), vil et selskab, der i  

 øvrigt er berettiget til fordele i henhold til litra a), imidlertid  

 alligevel ikke være berettiget til overenskomstens fordele, hvis dette  

 selskab, eller et selskab, der kontrollerer et sådant selskab, har en  

 aktieklasse, der indeholder bestemmelser, der giver adgang til en  

 større andel af selskabets indkomst, end hvis sådanne  

 bestemmelser ikke fandtes, og mindst 50 pct. af stemmer eller værdi  

 ejes af personer, der ikke er hjemmehørende i en medlemsstat i EU,  

 EØS, eller et NAFTA-land.
I relation til både ejerskab (litra a)) og base  

 erosion (litra b)) skal betingelserne i litra c) være opfyldt.
Det er  

 efter litra c) en forudsætning, at det pågældende land har  

 en omfattende dobbeltbeskatningsaftale med kildestaten (dvs. med en udbygget  

 LOB-bestemmelse), og - hvis aftalen ikke er omfattende - at personen ville  

 være berettiget til overenskomstfordele efter artikel 22, stykke 2, i  

 den dansk-amerikanske overenskomst.
Det er samtidig en betingelse, at  

 personen for så vidt angår udbytte, renter og royalties har  

 adgang til en skattesats, der ikke overstiger satsen i den dansk-amerikanske  

 overenskomst.
Skibs- og luftfart Artikel 22, stykke 5, vedrører skibs- og  

 luftfartsvirksomhed i international trafik som omfattet af overenskomstens  

 artikel 8. Stykke 5 indeholder en alternativ mulighed for at opnå  

 overenskomstens fordele, dog således at beskyttelsen her alene  

 vedrører denne type indkomst.
Stykke 5 indeholder krav til ejerkredsen.
En person vil  

 være berettiget, hvis mindst 50 pct. af ejerandelene (for selskabers  

 vedkommende 50 pct. af stemmer og værdi) ejes af personer, der er  

 berettiget efter stykke 2, litra a)-e), amerikanske statsborgere eller  

 fysiske personer, der er hjemmehørende i en tredjestat (litra a)),  

 eller af et selskab eller kombination af selskaber, hvis aktier handles  

 på en børs i et tredjeland, hvis dette land har samme  

 skattefritagelse for indkomsten som den, der gælder efter den  

 dansk-amerikanske aftale (litra b)). Bestemmelsen er indsat efter amerikansk  

 ønske og afspejler amerikanske regler.
Skønsmæssig beskyttelse Efter artikel 22, stykke 7, kan en person  

 hjemmehørende i en kontraherende stat indrømmes overenskomstens  

 fordele, såfremt den kompetente myndighed i den anden kontraherende  

 stat beslutter det.
Her vil den subjektive hensigt med den  

 pågældende virksomhed blive vurderet, idet  

 overenskomstbeskyttelse alene vil blive givet, hvis virksomheden ikke  

 primært er etableret med henblik på at opnå  

 overenskomstfordele.
Der kan ydes adgang til fuld overenskomstbeskyttelse  

 eller til begrænset beskyttelse, således at denne alene omfatter  

 visse indkomstarter.
Beskyttelse kan eventuelt ydes for en begrænset  

 periode.
 Det er ikke nødvendigt at afvente en  

 afgørelse om nægtelse af overenskomstfordele fra en  

 skattemyndighed, før der kan anmodes om en afgørelse.
Ydes der adgang til overenskomstbeskyttelse, gives denne  

 med tilbagevirkende kraft.
En afgørelse efter stykke 7 vil  

 således have virkning fra den pågældende  

 overenskomstbestemmelses ikrafttræden eller fra tidspunktet for  

 etableringen af den pågældende situation, alt efter hvilket  

 tidspunkt der er det seneste.
 Efter bestemmelsen er det muligt også at  

 ansøge om overenskomstbeskyttelse f.eks. i forbindelse med et afslag  

 på ansøgning om lempelse for dobbeltbeskatning efter artikel 23,  

 der begrundes med, at der ikke er adgang til beskyttelse efter artikel  

 22.
Artikel 23. Lempelse af dobbeltbeskatning Bestemmelsen fastlægger den metode, som USA  

 henholdsvis Danmark skal anvende til at lempe dobbeltbeskatning, når en  

 person eller et selskab, der er hjemmehørende i det  

 pågældende land, modtager indkomst fra det andet land og  

 indkomsten kan beskattes i det andet land (den såkaldte  

 metodebestemmelse).
Der gives som udgangspunkt lempelse efter  

 creditprincippet.
Dette svarer til den gældende overenskomst.
 Til stykke1:
Stykke 1 indeholder den amerikanske metodebestemmelse,  

 dvs. lempelsesbestemmelsen for en i USA hjemmehørende person eller  

 statsborger.
Af indledningen til denne bestemmelse fremgår, at der  

 gives lempelse i USA i overensstemmelse med bestemmelserne og under  

 hensyntagen til begrænsningerne i USA s lovgivning (som denne  

 måtte blive ændret fra tid til anden uden forandringer i dens  

 generelle principper).
I medfør af stykke 1, litra a), lempes efter  

 creditprincippet.
Der gives lempelse til en i USA hjemmehørende person  

 eller statsborger.
I modsætning til den danske metodebestemmelse i  

 stykke 3, indeholder denne creditbestemmelse ikke noget maksimum.  

 Creditlempelsen er imidlertid begrænset af de amerikanske interne  

 regler som ovenfor nævnt.
Såfremt disse indeholder et maksimum,  

 vil dette finde anvendelse.
Litra b) indeholder en lempelse for den underliggende  

 selskabsskat ved udlodning af udbytte fra et selskab, hjemmehørende i  

 Danmark, til et selskab hjemmehørende i USA.
Det modtagende selskab  

 skal eje mindst 10 pct. af de stemmeberettigede aktier i det udloddende  

 selskab.
Litra c) indeholder en række begrænsninger for  

 den lempelse en i USA hjemmehørende person eller statsborger kan  

 opnå for skat betalt i henhold til kulbrinteskatteloven om indkomst fra  

 indvinding af olie og gas fra kilder i Danmark.
Begrænsningerne  

 skyldes, at den danske kulbrinteskat udgør 70 pct. af den  

 skattepligtige kulbrinteindkomst.
Endvidere indeholder de amerikanske regler  

 ikke et maksimum for lempelsen i lighed med de danske regler.
De amerikanske  

 lempelsesregler indeholder alene en afgrænsning, således at man  

 kun kan opnå lempelse indenfor en givet indkomstkategori.
Såfremt  

 et selskab hjemmehørende i USA eksempelvis havde olierelateret  

 indkomst fra Danmark og en række andre lande, ville USA uden reglerne i  

 litra c) skulle give lempelse for den danske kulbrinteskat i skatten af  

 indkomst fra andre lande.
Efter begrænsningen i litra c), (i), skal USA  

 ikke give lempelse for et højere beløb end hvad der svarer til  

 den amerikanske skat af indkomsten.
Begrænsningen giver en effekt, der  

 svarer til den danske.
 Litra c) omhandler alene indkomst, der er ansat  

 særskilt i henhold til kulbrinteskatteloven, jf. kulbrinteskattelovens  

 § 4, stykke 1 og 2. Lønindkomst, indkomst ved liberalt erhverv af  

 enhver art, herunder konsulenter, indkomst hos selskaber uden koncession,  

 indkomst i dødsboer af personer, der har betalt kulbrinteskat m.v. er  

 ikke ansat særskilt i henhold til kulbrinteskatteloven, hvorfor der  

 gives lempelse for sådan indkomst efter de øvrige regler i  

 artikel 23.
Begrænsningerne i lempelsen vedrører indkomst  

 fra indvinding af olie og gas fra kilder i Danmark.
Ifølge litra c)  

 (iii) finder begrænsningerne i lempelsen endvidere anvendelse for  

 så vidt angår:
1)	dansk olierelateret indkomst, der ikke er omhandlet i litra c) (i);  

 og 2)	andre indkomster fra dansk kilde.
 De to sidst nævnte kategorier er i realiteten uden  

 indhold, men blev indsat efter USAs ønske for at være på  

 den sikre side, såfremt Danmark skulle indføje særlige  

 beskatningsregler med kulbrinteskat eller ringfencing af andre  

 indtægter end ved direkte udvinding af kulbrinter efter § 4 i  

 kulbrinteskatteloven.
 Lempelsen undergives følgende begrænsninger:
 Lempelsen kan ikke overstige resultatet af den  

 højest tilladte skattesats i De Forenede Stater for en sådan  

 hjemmehørende person eller statsborger i et sådant  

 skatteår, multipliceret med den indkomst, der er ansat særskilt i  

 henhold til kulbrinteskatteloven, jf. litra c) (i).
Lempelsen er endvidere undergivet enhver anden  

 begrænsning i De Forenede Staters lovgivning, som denne måtte  

 blive ændret fra tid til anden, der anvendes på skatter, for  

 hvilke der gives nedslag i henhold til section 901 eller 903 i  

 Forbundsskatteloven (Internal Revenue Code), på personer, der  

 gør krav på fordele i henhold til denne overenskomst.
Lempelsen  

 er med andre ord begrænset af enhver anden begrænsning  

 ifølge amerikanske regler, der anvendes på lempelsesberettigede  

 skatter i henhold til section 901 eller 903 i Forbundsskatteloven, jf. litra  

 c), (ii).
 For så vidt angår skatter, der overstiger det  

 lempelsesberettigede beløb, kan disse alene fremføres til et  

 andet indkomstår og modregnes i amerikansk skat af indkomst ansat  

 særskilt i henhold til kulbrinteskatteloven, jf. litra c) (ii).
 Til stykke 2:
Stykke 2 omhandler den situation, hvor en statsborger i  

 USA er hjemmehørende i Danmark.
USA beskatter amerikanske  

 statsborgeres globalindkomst.
Efter litra a) er Danmark imidlertid alene  

 forpligtet til at give lempelse for den skat, som USA i henhold til  

 overenskomsten har ret til at opkræve af personer, der er  

 hjemmehørende i Danmark, og som ikke er amerikanske statsborgere.  

 Litra b) og c) tilsigter at ophæve den dobbeltbeskatning, der herefter  

 kan opstå.
 Til stykke 3:
Stykke 3 indeholder den danske metodebestemmelse, dvs.  

 lempelsesbestemmelsen for en i Danmark hjemmehørende person.
Af litra  

 a) og b) fremgår, at Danmark som udgangspunkt skal lempe efter  

 creditprincippet.
Danmark skal således give fradrag i den danske  

 indkomstskat med et beløb, svarende til den skat, der er betalt i USA.  

 Fradraget kan dog højst udgøre den del af indkomstskatten  

 beregnet inden fradraget er givet, der kan henføres til den indkomst,  

 som kan beskattes i USA.
Lempelsesmetoden er almindelig credit svarende til  

 ligningslovens § 33.
Efter stykke 3 gives der lempelse til en »person, der er  

 hjemmehørende i Danmark«.
Efter artikel 1, stykke 1, litra a),  

 omfatter en »person« en fysisk person, et dødsbo, en fond (trust), et  

 interessentskab, et selskab og enhver anden sammenslutning af personer.  

 »Hjemmehørende« er enhver person, som i henhold til lovgivningen i  

 denne stat er skattepligtig dér på grund af hjemsted,  

 bopæl, statsborgerskab, ledelsens sæde, registrering eller  

 ethvert andet lignende kriterium.
For så vidt angår et  

 interessentskab gives der lempelse til de enkelte interessenter i  

 overensstemmelse med deres ejerandel.
Der gives alene lempelse til  

 interessenter hjemmehørende i Danmark, jf. artikel 4, stykke 1, litra  

 d).
Efter litra c) skal Danmark imidlertid give lempelse efter  

 eksemptionsprincippet i de tilfælde, hvor en indkomst kun kan  

 beskattes i USA.
Ved eksemptionslempelse lempes skatten i Danmark med den  

 del af USAs skat, der forholdsmæssigt falder på den udenlandske  

 indkomst.
Lempelsen er således uafhængig af den amerikanske  

 skat.
En pensionist flytter eksempelvis til Danmark efter den  

 nye overenskomsts ikrafttræden, men modtager private  

 pensionsudbetalinger fra USA.
Lempelse efter eksemptionsprincippet betyder,  

 at Danmark helt undlader at beskatte pensionsudbetalingen.
Hvorvidt USA  

 faktisk beskatter pensionsudbetalingen er uden betydning for lempelsen i  

 Danmark.
Ved at indsætte litra c) har Danmark taget  

 progressionsforbehold.
Såfremt pensionisten eksempelvis ejer en  

 udlejningsejendom, beliggende i Danmark, eller har andre indtægter i  

 Danmark, skal man ved beregningen af skatten af disse eventuelle  

 indtægter tage hensyn til pensionsudbetalingen fra USA.
Artikel 24. Ikke-diskrimination Artikel 24, stykke 1, fastslår det princip, at  

 diskriminering i skattemæssig henseende på grund af nationalitet  

 ikke er tilladt.
Bestemmelsen finder også anvendelse på personer,  

 der ikke er hjemmehørende i en af eller begge de kontraherende stater.  

 Udtrykket »Statsborgere i en kontraherende stat« er defineret i artikel 3,  

 stykke 1, litra h), hvoraf fremgår at bestemmelsen tillige omfatter  

 juridiske personer m.v., der har opnået deres status som sådan i  

 henhold til den gældende lovgivning i denne stat.
I stykke 2 til 4 er  

 indeholdt nogle øvrige situationer, hvor der skal ske  

 ligebehandling.
 Artiklen svarer stort set til OECD-modellen, men  

 indeholder nogle få, væsentlige tilføjelser:
 Til stykke 1:
 Ved indsættelsen af ordene »især med hensyn  

 til beskatning af globalindkomsten«, er det sikret, at den amerikanske  

 globalbeskatning af amerikanske statsborgere ikke er i strid med  

 ikke-diskrimineringsbestemmelsen.
 Til stykke 5:
 Ved stykke 5 er bestemt, at artikel 24 ikke udelukker  

 nogen af de kontraherende stater fra at pålægge skat i henhold  

 til artikel 10, stykke 8, hvor »branch profits tax« er beskrevet.
 Til stykke 6:
 I stykke 6 er det i forhold til OECD-modellen  

 præciseret, at bestemmelserne i artikel 24 skal finde anvendelse  

 på skatter af enhver art og beskrivelse, der pålægges af en  

 kontraherende stat, eller en politisk underafdeling eller lokal myndighed  

 deraf.
Artikel 25. Fremgangsmåden ved indgåelse af gensidige  

 aftaler Artikel 25 indeholder en beskrivelse af  

 fremgangsmåden for løsning af konflikter om, hvilket land der  

 har beskatningsretten til en given indkomst.
Artiklen indeholder mulighed for at en person, der mener,  

 at den pågældende ikke er blevet behandlet i overensstemmelse med  

 overenskomstens bestemmelser, kan indbringe sin sag for den kompetente  

 myndighed i den kontraherende stat, hvor han er hjemmehørende, eller  

 hvori han er statsborger.
Den kompetente myndighed i Danmark er Told- og  

 Skattestyrelsen.
Endvidere skal de kontraherende staters kompetente  

 myndigheder søge ved gensidig aftale at løse vanskeligheder  

 eller tvivlsspørgsmål, der måtte opstå med hensyn  

 til fortolkningen eller anvendelsen af overenskomsten.
 Artiklen svarer stort set til OECD-modellen, men  

 indeholder nogle få, væsentlige tilføjelser:
 Til stykke 1:
Muligheden for at en person kan indbringe sin sag for den  

 kompetente myndighed gælder ifølge OECD-modellen alene for  

 hjemmehørende.
Som ovenfor nævnt, indeholder overenskomsten  

 samme mulighed for en statsborger i en kontraherende stat.
Endvidere  

 gælder denne mulighed, uanset hvilke tidsfrister der måtte  

 gælde i staternes lovgivning.
I OECD-modellen er indsat en  

 tre-års frist.
 Til stykke 2:
 I stykke to er indføjet et sidste punktum,  

 hvorefter lignings- og inddrivelsesprocedurer skal indstilles under  

 gennemførelse af enhver gensidig aftale-procedure.
 Til stykke 3:
 I stykke 3 er indføjet en række eksempler  

 på forhold, som de kompetente myndigheder kan træffe aftale om.  

 Den gensidige aftaleprocedure bliver ofte anvendt i transfer pricing-sager.  

 Af litra g) fremgår eksempelvis, at proceduren kan anvendes til  

 forhåndsgodkendelser for fastsættelse af afregningspriser.
 Til stykke 4:
Efter stykke 4 kan de kompetente myndigheder også  

 aftale stigninger i ethvert konkret dollar beløb, der er omhandlet i  

 overenskomsten for at afspejle økonomiske eller valutariske  

 udviklinger.
Artikel 17 om »Kunstnere og sportsfolk« indeholder en  

 beløbsgrænse, der kan reguleres efter stykke 4.
Artikel 26. Udveksling af oplysninger Efter artikel 26 kan skattemyndighederne i de to lande  

 udveksle oplysninger til brug for påligning, opkrævning m.v. af  

 skatter.
I stykke 1og 2 fastlægges betingelserne for denne  

 udvekslingspligt.
Stykke 1 og 2 svarer stort set til OECD-modellen.
Der kan  

 imidlertid udveksles oplysninger, der er »relevante« i modsætning til  

 OECD-modellens »nødvendige« oplysninger. »Relevante« er indsat for at  

 sikre, at det ikke skal godtgøres, at det pågældende land  

 ville være ude af stand til eksempelvis at opkræve en skat  

 foruden oplysningerne.
Det er endvidere præciseret, at der kan  

 udveksles oplysninger vedrørende påligning og opkrævning,  

 inddrivelse m.v. af skatter, der er omfattet af overenskomsten.
Stykke 3 og 4 er tilføjelser til OECD-modellen.  

 Efter stykke 3 kan en kontraherende stat anmode om og opnå oplysninger  

 om finansielle institioner m.v.
Den anden stat skal indsamle disse  

 oplysninger på samme vis, som hvis de var til egne formål.
 I stykke 4 er bestemt, at bestemmelsen finder anvendelse  

 på alle skatter, uanset om de er omfattet af artikel 2 (De af  

 overenskomsten omfattede skatter).
Artikel 27. Administrativ bistand Artikel 27 indeholder regler om den bistand med hensyn til  

 opkrævningen af skatter, som landene skal yde hinanden.
Bestemmelsen  

 finder alene anvendelse for skatter omfattet af artikel 2 (De af  

 overenskomsten omfattede skatter).
 OECD-modellen indeholder ikke en tilsvarende bestemmelse.  

 Artikel 27 indeholder detaljerede regler for betingelserne for den  

 administrative bistand, f.eks. skal der eksistere et endeligt fastsat  

 skattekrav, fordelingen af omkostninger m.v.
Artikel 28. Medlemmer af diplomatiske og konsulære  

 repræsentationer I artikel 28 bestemmes, at intet i denne overenskomst  

 berører de skattemæssige begunstigelser, som medlemmer af  

 diplomatiske og konsulære repræsentationer måtte yde i  

 kraft af folkerettens almindelige regler eller særlig aftale.
 Bestemmelsen svarer til OECD-modellen.
Artikel 29. Ikrafttræden Til stykke 1:
 Overenskomsten træder i kraft ved modtagelsen af  

 underretning om, at betingelserne herfor er opfyldt i begge stater.
 Til stykke 2:
Overenskomsten får virkning for så vidt  

 angår kildestatsbeskatning, på beløb, der er udbetalt  

 eller godskrevet fra og med den første dag af den anden måned,  

 der følger efter den dato, på hvilken overenskomsten  

 træder i kraft.
Såfremt underretning kan gives til USA i  

 slutningen af november, og Danmark tilsvarende har modtaget underretning fra  

 USA på dette tidspunkt, vil overenskomsten få virkning for  

 kildeskatter på beløb, der er udbetalt eller godskrevet fra og  

 med 1. januar 2000. Kildeskatter er eksempelvis udbytteskatterne i artikel 10  

 og rentebeskatningen i artikel 11.
Overenskomsten får virkning for så vidt  

 angår andre skatter, for skattepligtige perioder, der begynder fra og  

 med den 1. januar, der følger efter den dato, på hvilken  

 overenskomsten træder i kraft.
Såfremt overenskomsten  

 træder i kraft i slutningen af november, som ovenfor beskrevet,  

 får overenskomsten virkning for indkomstår, der begynder fra og  

 med den 1. januar 2000.
 Til stykke 3-5:
Disse bestemmelser vedrører ophøret af  

 1948-overenskomsten.
Stykke 4 giver mulighed for at udskyde overenskomstens  

 virkningstidspunktet et år for personer, der kunne opnå en mere  

 favorabel skattemæssig behandling i henhold til  

 1948-overenskomsten.
Artikel 30. Opsigelse Overenskomsten kan opsiges med seks måneders  

 varsel.
Protokol Til overenskomsten er knyttet en protokol, som skal  

 udgøre en integrerende del af overenskomsten.
 Protokollen indeholder en præcisering af fordelingen  

 af beskatningsretten til SAS s indkomst via et selskab i New York, SAS, Inc.,  

 en mulighed for udvidelse af overenskomsten, hvorefter overenskomsten kan  

 udvides til enhver del af Danmark, som ikke er omfattet af overenskomsten, en  

 bestemmelse om beskatning af faste driftssteder tilhørende  

 forsikringsselskaber samt en præcisering af, hvad der må  

 forstås som en pensionsudbetaling i henhold til artikel 18. Disse  

 punkter er beskrevet ovenfor under de enkelte bestemmelser.
