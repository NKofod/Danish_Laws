Nr BR 3 Beretning om undersøgelsen af regeringens håndtering af Thule-sagen   

 Nr 3 1995-96, 1. samling Afgivet af Det Udenrigspolitiske Nævn Afgivet: 19960320 Nævnet har på et møde den 20. marts 1996 drøftet den redegørelse om  

 undersøgelsen af regeringens håndtering af Thule-sagen, som det har modtaget  

 fra den undersøgelsesgruppe, der blev nedsat til at gennemgå akterne og føre  

 drøftelser med de involverede ministre vedrørende Thule-sagen.
Nævnet tog redegørelsen til efterretning og besluttede at lade den  

 offentliggøre.
I overensstemmelse hermed er den pågældende redegørelse  

 optrykt som bilag til nærværende beretning.
På Nævnets vegne Helle Degn formand Bilag Det Udenrigspolitiske NævnDen 12. marts 1996 Undersøgelsesgruppen vedr.
Thule-sagen Redegørelse 1) Det bemærkes, at der ikke er tale om en ministerredegørelse i henhold  

 til Folketingets forretningsorden.
om undersøgelsen af regeringens håndtering af Thule-sagen 1. Baggrund I en skriftlig redegørelse af 29. juni 1995 fra regeringen til Folketinget  

 om visse aspekter af Thule-sagen1) (bilag 1) oplyses, at man i  

 Udenrigsministeriets akter på denne sag, som vedrører dansk atompolitik  

 m.h.t. spørgsmålet om stationering af atomvåben i Grønland, havde fundet et  

 højt klassificeret og personligt brev af 18. november 1957 fra dav. stats- og  

 udenrigsminister H.C.
Hansen til USA's ambassadør i Danmark.
Brevet var et  

 svar på ambassadørens henvendelse af 13. november 1957 om, hvorvidt Danmark  

 ønskede at blive orienteret, før USA eventuelt besluttede at oplagre  

 atomvåben i Grønland.
I sit brev tog H.C.
Hansen til efterretning, at USA fortolkede den  

 dansk-amerikanske aftale af 27. april 1951 om forsvaret af Grønland således,  

 at den gav USA mulighed for oplagring af atomvåben i Grønland.
Regeringen konkluderede i redegørelsen, at USA med fuld ret kunne opfatte  

 H.C.
Hansens tilkendegivelser som en bemyndigelse til, at oplagring af  

 atomvåben i Thule i Grønland kunne finde sted.
På baggrund af den efterfølgende offentlige debat om H.C.
Hansens brev og  

 regeringens håndtering af sagen - herunder bl.a. det forhold, at der forløb  

 mere end 1 år og 3 måneder, fra Udenrigsministeriet blev opmærksomt på  

 brevet, til Folketinget blev orienteret - fremsatte udenrigsministeren på  

 regeringens vegne tilbud om, at medlemmer af Det Udenrigspolitiske Nævn kunne  

 gennemgå akterne vedr. regeringens behandling af sagen i de involverede  

 ministerier.
 I tilslutning hertil fremsendtes til Nævnet en oversigt af 7. september  

 1995 over tidsforløbet vedr. håndteringen (bilag 2).
2. Nedsættelse af undersøgelsesgruppen vedr.
Thule-sagen Herefter besluttede Underudvalget vedr.
Procedurer m.v. under Nævnet den  

 21. september 1995 at tage imod regeringens tilbud om en sådan særlig  

 undersøgelse og nedsætte en undersøgelsesgruppe bestående af et medlem fra  

 hvert af Folketingets partier til at gennemgå akterne og føre drøftelser med  

 de involverede ministre, jf. nævnsformandens brev af 22. september 1995 til  

 udenrigsministeren (bilag 3) og dennes svar af 29. s.m. (bilag 4).
 Det besluttedes endvidere, at denne undersøgelsesgruppe skulle afgive en  

 redegørelse om sagen til Det Udenrigspolitiske Nævn.
Partigrupperne udpegede dernæst følgende medlemmer til, hvad der herefter  

 benævntes "undersøgelsesgruppen vedr.
Thule-sagen": Ove Fich (S),  

 Knud Enggaard (V), Per Stig Møller (KF), Gert Petersen (SF), Pia Kjærsgaard  

 (FP, senere DF), Jørgen Estrup (RV), Keld Albrechtsen (EL) og Arne Melchior  

 (CD). Kredsen blev ved delingen af Fremskridtspartiets folketingsgruppe  

 besluttet udvidet med et medlem fra dette parti: Annette Just (FP).
 Undersøgelsesgruppen har i alt afholdt 7 møder i tidsrummet oktober 1995 -  

 januar 1996, hvoraf 5 møder med involverede ministre.
3. Undersøgelsesgruppens arbejdsform På det første møde i undersøgelsesgruppen den 12. oktober 1995 valgtes  

 Knud Enggaard som formand.
 Der var enighed om, at gruppens opgave bestod i til brug for udarbejdelsen  

 af ovennævnte redegørelse at indhente alle tilgængelige oplysninger om  

 regeringens håndtering af Thule-sagen gennem drøftelser med ministre ,  

læsning af de til rådighed stillede akter og evt. samtaler med  

 involverede embedsmænd .
Gruppen besluttede derfor at anmode udenrigsministeren om indledningsvis  

 at redegøre for vilkårene for den forestående undersøgelse og bad herunder om  

 en afklaring af følgende spørgsmål, jf.
Knud Enggaards brev af 13. oktober  

 1995 til udenrigsministeren (bilag 5):
 "1. I hvilket omfang vil der blive mulighed for at tale med  

 embedsmænd i de involverede ministerier? I den forbindelse ønskes det  

 drøftet, om ikke Udenrigsministeriets direktør og departementscheferne på  

 grund af deres særlige stilling under alle omstændigheder bør stå til  

 rådighed med besvarelse af eventuelle spørgsmål fra undersøgelsesgruppen.
2. I hvilke ministerielle fora og regeringsorganer er håndteringen af  

 Thule-sagen blevet drøftet? Hvilket materiale forefindes herfra? 3. Notat af 7. september 1995 om tidsforløbet i Thule-sagen ønskes nøjere  

 gennemgået." Undersøgelsesgruppen tilkendegav desuden, at den ikke ønskede at komme i  

 besiddelse af fortrolige dokumenter, men ønskede adgang til at læse sådanne  

 efter en ordning, som tillod det enkelte medlem at arrangere sig med  

 ministeriet.
 Endelig forbeholdt undersøgelsesgruppen sig ret til også at ville tale med  

 sundhedsministeren som ansvarlig for sagen om erstatning til Thule-arbejderne  

 og evt. andre ministre.
 4. Møder med ministre m.fl.
4.1. Udenrigsministeren den 3. november 1995 Udenrigsministeren besvarede under mødet de ovenfor gengivne spørgsmål som  

 følger:
ad 1) Efter ministerens opfattelse har Udenrigsministeriets direktør ikke  

 en særlig status i forhold til andre embedsmænd.
Ministeriet havde ikke  

 rettet henvendelse til DJØF, da det på forhånd kendte DJØF's svar.
Han  

 henviste til organisationens udtalelser i forbindelse med Spar Nord-sagen,  

 hvor man havde nægtet at deltage i parlamentariske undersøgelser.
 Det var hans opfattelse, at hvis undersøgelsesgruppen ønskede afhøringer  

 af embedsmænd, måtte den selv rette henvendelse til DJØF eller til den  

 pågældende embedsmand for at spørge, om han ønskede at medvirke.
 ad 2) Udenrigsministeren oplyste, at regeringen ikke har nedsat et særligt  

 sikkerhedsudvalg.
ad 3) Ministeren henviste til oversigten over tidsforløbet, hvoraf det  

 fremgår, at indtil den 22. august 1994 var det statsministeren og  

 udenrigsministeren, der havde deltaget i møderne.
Efter den 22. august 1994  

 havde også forsvarsministeren været inddraget.
Der havde ikke været nedsat et  

 særligt ministerudvalg til at behandle sagen, men man havde behandlet den ad  

 hoc på grund af dens specielle, bagudrettede karakter med et tidsforløb på  

 30-40 år.
Undersøgelsesgruppen fik af ministeren tilsagn om at få stillet den  

 samlede dokumentmængde - som ikke var særlig omfangsrig - til rådighed til  

 gennemlæsning i Udenrigsministeriet.
Det ville være tilladt at tage notater  

 til eget brug, men disse måtte behandles med samme fortrolighed som  

 dokumenterne.
 Ikke-fortroligt materiale ville blive tilstillet medlemmerne.
 Udenrigsministeren havde ingen kommentarer til ønsket om at tale med andre  

 ministre end de direkte involverede.
4.2. DJØF's formand, Henrik Nepper-Christensen, og formanden for  

 DJØF's tjenestemandsgruppe, William Rentzmann, den 21. november 1995 Foranlediget af udenrigsministerens udtalelse om, at undersøgelsesgruppen  

 selv måtte søge at få afklaret DJØF's holdning til ønsket om at få mulighed  

 for at tale med embedsmænd, afholdt formanden et møde med formændene for DJØF  

 og for foreningens tjenestemandsgruppe.
DJØF-repræsentanterne gjorde det herunder helt klart, at man modsætter sig  

 embedsmænds deltagelse i parlamentariske undersøgelser.
Denne holdning  

 omfatter også Udenrigsministeriets direktør og departementscheferne, selv om  

 disse måske i visse tilfælde kan siges at fungere som en art statssekretærer.
Henrik Nepper-Christensen beklagede i øvrigt den nuværende situation og de  

 deraf følgende begrænsninger af Folketingets muligheder for at få oplyst et  

 begivenhedsforløb i administrationen.
Han anså det i øvrigt for ønskeligt, at  

 Nordskov Nielsen-udvalget fremkommer med forslag, som kan løse de  

 principielle problemer forbundet med den form for undersøgelser.
4.3. Statsministeren den 22. november 1995 Statsministeren oplyste, at han havde ansvaret for tidsforløbet i  

 Thule-sagen.
Den 9. marts 1994 blev han af embedsmænd gjort opmærksom på H.C.  

 Hansen-brevets eksistens, og han havde samme dag møde med udenrigsministeren  

 om fortolkningen af dette.
 Dokumentets indhold og form blev igen drøftet den 10. marts og den 18.  

 marts 1995, da dokumentets indhold ikke var "klokkeklart". Det  

 besluttedes, at Udenrigsministeriets direktør skulle rejse til USA for at  

 komme til bunds i sagen i forhold til de amerikanske myndigheder.
 På grund af sagens særlige karakter fandt man det senere naturligt at  

 inddrage forsvarsministeren; dette skete i et møde den 22. august 1994. Her  

 blev det besluttet at udarbejde en redegørelse, der skulle afstemmes med de  

 amerikanske myndigheder af hensyn til evt. klassificerede dokumenter.
På spørgsmål om, hvorfor forsvarsministeren først var blevet inddraget et  

 halvt år efter fundet af H.C.
Hansens brev, svarede statsministeren, at man  

 ønskede sagen holdt i et så snævert forum som muligt i første omgang, men at  

 man i august 1994 fandt det naturligt at inddrage ressortministeren og  

 Forsvarsministeriets arkiv - også af hensyn til fortolkningen af brevet.
 Som forklaring på, at behandlingen af Thule-sagen trak ud (tidsrummet fra  

 slutningen af marts 1994 til oktober 1994) angav statsministeren især  

 hensynet til andre sager i regeringen, som i perioden havde haft højere  

 prioritet (eksempelvis Færøsagen, finansloven for 1995 og folketingsvalget)  

 og sagens kompleksitet - herunder spørgsmålet om, hvad der måtte ligge af  

 andre relevante dokumenter i div. arkiver.
Statsministeren tilkendegav i øvrigt, at han godt kunne se, at  

 tidsforløbet ikke var lysende klart.
Han tilføjede, at formentlig havde også  

 Udenrigsministeriet nedprioriteret sagen på grund af andre, mere presserende  

 sager.
 Statsministeren oplyste desuden, at han ikke havde været inddraget i  

 peroden marts-oktober 1994 bortset fra mødet med forsvarsministeren den 22.  

 august.
Den 6. oktober 1994 forelå det første udkast til redegørelse fra  

 Udenrigsministeriet.
Det andet udkast var færdigt den 12. oktober 1994,  

 hvilket herefter sendtes til oversættelse.
 På spørgsmål om, hvorfor der var udarbejdet et talepapir til Det  

 Udenrigspolitiske Nævn i oktober 1994, når Nævnet ikke blev orienteret på  

 dette tidspunkt, og der i talepapiret af 20. juni 1995 ikke var sket store  

 ændringer eller overvejelser i forhold til talepapiret fra oktober 1994,  

 svarede statsministeren, at det skyldtes, at papiret skulle oversættes og  

 forelægges USA's regering, inden man orienterede Nævnet.
 Undersøgelsesgruppen forespurgte også statsministeren, om han ikke syntes,  

 at embedsmændene havde brugt utrolig lang tid på at udarbejde materialet.  

 Hertil svarede han, at han ikke kunne give nogen forklaring på det lange  

 tidsrum oktober 1994 - februar 1995 samt april-juni 1995. Han ville i øvrigt  

 ikke udtale sig om embedsmændenes eventuelle langsommelighed.
 Man var fra undersøgelsesgruppens side inde på spørgsmålet, om den  

 ovennævnte forsinkelse bl.a. kunne skyldes en modvilje hos de involverede  

 embedsmænd mod en offentliggørelse af dokumentet, hvilket statsministeren  

 ikke kunne bekræfte.
4.4. Forsvarsministeren den 4. december 1995 Forsvarsministeren oplyste, at han den 9. marts 1994 mundtligt var blevet  

 orienteret om H.C.
Hansen-dokumentets fremkomst.
Den 16. marts 1994 var han  

 blevet summarisk orienteret om det hidtidige sagsforløb, og han vidste, at  

 der havde været kontakter mellem ministeriernes embedsmænd, for at man kunne  

 gennemgå arkiverne i de berørte ministerier.
Han henviste til tidsplanen  

 (bilag 2) og sagde, at han først formelt blev inddraget i sagen den 22.  

 august 1994, men at han lejlighedsvis blev orienteret i den mellemliggende  

 periode.
Han forklarede videre, at han den 22. august 1994, den 21. juni 1995  

 og den 29. juni 1995 havde deltaget i møder med statsministeren og  

 udenrigsministeren, og tilføjede, at der på møderne den 22. august 1994 og  

 den 21. juni 1995 også havde deltaget et lille antal embedsmænd fra de  

 berørte ministerier.
Der var ikke udfærdiget talepapirer til møderne, og der  

 var heller ikke taget referater af disse.
På mødet den 21. juni 1995 fik  

 udenrigsministeren tilslutning til den endelige redegørelse til Det  

 Udenrigspolitiske Nævn og til, at redegørelsen inden forelæggelsen for Nævnet  

 den 29. juni 1995 blev afstemt med de amerikanske myndigheder.
 Ministeren fandt det ikke mærkeligt, at han først blev formelt inddraget  

 den 22. august 1994, idet han så sagen som rent historisk og som vedrørende  

 hans forgængeres embedsperioder.
 Han oplyste endvidere, at man i Forsvarsministeriets arkiver den 16. marts  

 1994 havde fundet oplysninger om, at der var foretaget 3 nødlandinger med  

 amerikanske B-52 bombefly med kernevåben i 1967 på Thule-basen.
 Med hensyn til det lange tidsrum, der var forløbet, indtil man  

 underrettede Udenrigsministeriet om fundet (medio marts 1994 til ultimo  

 oktober 1994), oplyste ministeren, at man i Ministeriet ville være sikker på,  

 at der i arkiverne ikke fandtes yderligere materiale, og at  

 Udenrigsministeriet via en forbindelelsesofficer på Thule-basen allerede var  

 underrettet om de 3 nødlandinger.
4.5. Sundhedsministeren den 14. december 1995 Mødet med sundhedsministeren omhandlede især hendes rolle i forbindelse  

 med fremsendelse af et aktstykke til Finansudvalget om afholdelse af udgifter  

 ved nedsættelse af en international ekspertgruppe, der skulle overveje  

 tilrettelæggelsen af en videnskabelig helbredsundersøgelse af tidligere  

 Thule-arbejdere for følgerne af deltagelse i oprydningen efter flystyrtet i  

 1968.
Sundhedsministeren oplyste, at da man fremsendte det pågældende aktstykke  

 den 20. februar 1995 til Finansudvalget, var hun ikke bekendt med fundet af  

 H.C.
Hansen-dokumentet.
Hun var først blevet orienteret herom den 29. juni  

 1995 på et møde i regeringens Udenrigs- og Sikkerhedspolitiske udvalg, i  

 hvilket hun deltog som repræsentant for CD.
Hun pointerede, at hun på det  

 førnævnte møde kun havde fået en orientering, og at hun ingen indflydelse  

 havde haft på udformningen af redegørelsen til Det Udenrigspolitiske Nævn.  

 Hun tilføjede, at Kristeligt Folkeparti, medens dette parti var medlem af den  

 daværende regering, heller ikke havde modtaget informationer om fundet af  

 H.C.
Hansen-dokumentet.
På spørgsmål om, hvorfor Sundhedsministeriet i januar 1995 af  

 Statsministeriet var blevet tildelt den koordinerende rolle vedr.  

 undersøgelsen i forbindelse med dødsfald af kræftsygdomme blandt  

 Thule-arbejderne efter flystyrtet, svarede ministeren, at det var hendes  

 opfattelse, at der på grund af almindelig usikkerhed i regeringen om  

 placeringen af opgaven var blevet lagt vægt på, at det sundhedsfaglige var  

 stærkest repræsenteret i sagen.
Derfor var Sundhedsministeriet blevet  

 koordinator.
Hun nævnte i den forbindelse, at hun burde have været orienteret  

 om fundet af H.C.
Hansen-brevet, da hun som sundhedsminister fik den  

 koordinerende rolle den 30. januar 1995.
Det har været selvstændigt vurderet, om den viden, tre andre ministre  

 besad om H.C.
Hansen-brevet, kan have haft indflydelse på  

 Sundhedsministeriets behandling af sagen om erstatning til Thule-arbejderne.
 Undersøgelsesgruppen har derfor af Sundhedsministeriet fået tilstillet  

 udkast til talepapir vedr. ministerens besvarelse af samrådsspørgsmål i  

 Folketingets Finansudvalg den 1. februar 1995. Det er oplyst, at dette  

 talepapir blev mundtligt kommenteret af Statsministeriet og redegørelsen  

 forsøgt gjort bredere inden samrådet.
 Statsministeriet foreslog således et afsnit med følgende indhold slettet:  

 "Ikke mindst den psykologiske faktor bør indgå, således at vi får  

 klarlagt en eventuel effekt af det psykiske pres, denne sag har medført for  

 Thule-arbejderne." Sundhedsministeren har hertil oplyst, at hun ikke  

 fulgte Statsministeriets forslag.
4.6. Justitsministeren den 10. januar 1996 I mødet med justitsministeren deltog endvidere departementschef Michael  

 Lunn, afdelingschef Torsten Hesselbjerg og kontorchef Poul Dahl Jensen.
Drøftelserne omhandlede især to spørgsmål: Hvor lang tid havde  

 Justitsministeriet ligget inde med beretningen fra december 1994 om  

 undersøgelsen af de nærmere omstændigheder i forbindelse med flytningen af  

 Thulebefolkningen i 1953 fra de nuværende forsvarsområder i Qaanaaq inden  

 dens offentliggørelse, og hvorfor behandlede beretningen ikke spørgsmålet om  

 atompolitikken på Grønland? Ministeren redegjorde for hændelsesforløbet med hensyn til  

 offentliggørelsen af beretningen.
Ministeriet havde den 20. marts 1995  

 modtaget et stort antal eksemplarer af den, hvorefter formanden for udvalget  

 den 21. marts 1995 havde givet ministeren en kort redegørelse vedr. arbejdet  

 med beretningen.
Den 22. marts 1995 var beretningen blevet offentliggjort med  

 en pressemeddelse fra Ministeriet.
 Justitsministeren tilføjede, at udvalget var blevet nedsat af Ministeriet  

 den 4. juni 1987, og at det også var Ministeriet, der havde udarbejdet  

 kommissoriet for udvalgets arbejde.
 Undersøgelsesgruppen forespurgte herefter, hvorvidt beretningen skulle  

 have ligget i Justitsministeriet siden sommeren 1994. Da Thule Kommunes  

 advokat den 15. april 1994 havde afgivet et indlæg på kommunens vegne, kunne  

 det måske tolkes, som om beretningen var udarbejdet på dette tidspunkt.
Hertil svarede ministeren, at indlægget af 15. april 1994 havde indeholdt  

 kommunens bemærkninger til udvalget.
Underskrivelsen af den endelige  

 beretning var sket i Nuuk i december 1994. Han tilføjede, at han ikke havde  

 været justitsminister på det pågældende tidspunkt.
Departementschefen  

 supplerede med, at der ikke lå noget manuskript i Ministeriet på det  

 pågældende tidspunkt.
 I brev af 18. januar 1996 til undersøgelsesgruppen har justitsministeren  

 gentaget sine oplysninger om dette spørgsmål:
"Som oplyst på mødet modtog Justitsministeriet ikke i sommeren 1994  

 et udkast til beretning om flytningen af Thule-befolkningen i 1953. Som  

 anført i den notits, der blev udleveret til undersøgelsesgruppen på mødet den  

 10. januar 1996, blev beretningen først modtaget i Justitsministeriet den 20.  

 marts 1995 og formelt afleveret af tremandsudvalgets formand,  

 landsretspræsident Sven Ziegler, den 21. marts 1995." Med hensyn til aktstykket fra sundhedsministeren til Finansudvalget vedr.  

 nedsættelse af en international ekspertgruppe til vurdering af  

 tilrettelæggelsen af en helbredsundersøgelse af tidligere Thule-arbejdere  

 oplyste departementschefen, at Justitsministeriet ikke havde været  

 involveret.
Han mente, at dette skyldtes, at Sundhedsministeriet ikke havde  

 været opmærksomt på, at Justitsministeriet kort tid efter havde afgivet  

 beretning om flytning af Thule-befolkningen i 1953.
 Det hedder herom i førnævnte brev fra justitsministeren:
"Sundhedsministeriet har over for Justitsministeriet oplyst, at  

 Sundhedsministeriet ikke har fremsendt et udkast til det pågældende aktstykke  

 eller i øvrigt drøftet aktstykket med Justitsministeriet." Vedrørende det andet spørgsmål, om hvorfor beretningen ikke havde  

 behandlet spørgsmålet om dansk atompolitik, oplyste ministeren, at  

 spørgsmålet ikke var omfattet i kommissoriet fra 1987.
Sluttelig oplyste ministeren, at han først havde fået kendskab til fundet  

 af H.C.
Hansen-brevet lige inden offentliggørelsen den 29. juni 1995.
5. Supplerende bemærkninger fra ministre Efter samtalerne med ministrene har disse fået forelagt udkastene til  

 gengivelse af deres synspunkter.
Udenrigsministeren, forsvarsministeren og sundhedsministeren har på denne  

 baggrund fremsendt supplerende bemærkninger og oplysninger til  

 undersøgelsesgruppen.
Disse er medtaget som bilag 6-9 til denne redegørelse.
6. Indstillinger Undersøgelsesgruppen har drøftet spørgsmålet, om den anvendte  

 undersøgelsesform er hensigtsmæssig til belysning af et sagsforløb, som  

 involverer både ministre og embedsmænd, og hvor der ikke er mulighed for at  

 modtage forklaring fra sidstnævnte.
 I den her gennemførte undersøgelse har denne begrænsning betydet, at det  

 ikke har været muligt at få oplyst, hvilke overvejelser embedsmændene i de  

 forskellige ministerier har gjort sig i de lange perioder, hvor Thule-sagen  

 har beroet hos dem.
 Dermed har det ikke været muligt at give en beskrivelse af forløbet, som  

 er tilfredsstillende og dækkende.
 På denne baggrund fraråder undersøgelsesgruppen , at man fremover i  

 sager, der involverer både ministre og embedsmænd, gennemfører undersøgelser,  

 hvor det ikke er muligt at modtage forklaringer fra alle væsentlige aktører i  

 sagen.
 Undersøgelsesgruppen hæfter sig i den forbindelse ved, at formanden for  

 DJØF i mødet med undersøgelsesgruppens formand beklagede den nuværende  

 situation og de deraf følgende begrænsninger af Folketingets muligheder for  

 at få oplyst et begivenhedsforløb i administrationen.
 Man har også bemærket, at DJØF-formanden anså det for ønskeligt, at  

 Nordskov Nielsen-udvalget fremkommer med forslag, som kan løse de  

 principielle problemer forbundet med den form for undersøgelser.
 Et flertal (Socialdemokratiets, Socialistisk Folkepartis, Det  

 Radikale Venstres, Enhedslistens og Centrum-Demokraternes medlemmer) finder,  

 at der ikke har kunne konstateres bevidst forsinkelse i regeringens  

 håndtering af Thule-sagen.
Et mindretal inden for flertallet (Socialistisk Folkepartis og  

 Enhedslistens medlemmer) tilkendegiver, at det må undre, at regeringen, der  

 har haft 15 måneder til at udarbejde redegørelsen om H.C.
Hansen-brevet, er  

 nået frem til et resultat, der er så mangelfuldt.
 Især må det undre, at Udenrigsministeriet ikke har lagt til grund, at  

 baseaftalen af 1951 gav USA ret til placering af atomvåben i Grønland, og at  

 dette åbenbart også er sket fra 1953 (B-47 fly).
Et mindretal (Venstres, Det Konservative Folkepartis,  

 Fremskridtspartiets og Dansk Folkepartis medlemmer) finder ikke, at  

 undersøgelsesgruppen har fået en tilfredsstillende forklaring på, hvorfor der  

 gik så lang tid, før regeringen gav Folketinget og offentligheden en  

 redegørelse for H.C.
Hansens brev.
 Mindretallet konstaterer, at sagen har ligget død i Udenrigsministeriet i  

 perioderne marts 94 - oktober 94 og oktober 94 - februar 95. Da det ikke har  

 været muligt at høre Udenrigsministeriets embedsmænd om, hvad der skete i de  

 to perioder, kan mindretallet kun konstatere, at det er regeringens ansvar og  

 i særdeleshed statsministerens, eftersom han oplyste, "at han havde  

 ansvaret for tidsforløbet i Thule-sagen".
Mindretallet finder ligeledes, at det er uheldigt, at sundhedsministeren  

 ikke var vidende om brevet, da hun den 20. februar 1995 fremsendte sit  

 aktstykke til Finansudvalget, hvori hun trods Statsministeriets råd  

 fastholdt, at den psykologiske faktor bør indgå.
Oplagring af a-våben kan  

 være en sådan faktor.
Ikke mindst finder mindretallet, at hun burde have  

 været informeret, fordi hun af statsministeren i januar 1995 blev sat til at  

 være koordinator på hele Thule-sagen.
Selv om H.C.
Hansens brev er et stykke dansk historie, finder  

 mindretallet, at de to lange perioder (i alt 9 måneder), hvor sagen henligger  

 i Udenrigsministeriet uden nogen ageren, ikke er berettiget.
Allerede den 23.  

 marts 1994 meddeler State Departement, at det er et dansk problem, men først  

 den 12. oktober 1994 foreligger den endelige udgave af talepapiret og  

 redegørelsen til udenrigsministeren vedrørende dansk atompolitik og  

 Thule-sagen.
Der er ingen forklaring på, hvorfor dette har taget 7 måneder,  

 og først i januar 1995 sendes dette udkast til den danske ambassade i  

 Washington til videregivelse til State Departement, hvilket sker den 17.  

 februar 1995. State Departement giver grønt lys den 11. april 1995, men først  

 den 19. juni 1995 forelægges notits om det videre forløb i forhold til Det  

 Udenrigspolitiske Nævn m.v. for udenrigsministeren sammen med forelæggelsen  

 af redegørelsen, der er "afstemt med amerikanerne", hvilket altså  

 er sket længe forinden.
 Der er heller ikke givet nogen begrundelse for denne passivitet, bortset  

 fra nedprioritering i Udenrigsministeriet, hvorfor mindretallet kun kan  

 konkludere, at den ikke var rimelig, og at statsministeren bærer ansvaret  

 herfor, ligesom han bærer ansvaret for, at sundhedsministeren, på trods af at  

 hun havde koordinatoropgaven, ikke var orienteret, hvorved sundhedsministeren  

 gav Finansudvalget en ufyldestgørende indstilling den 20. februar 1995.
Ove Fich (S) Knud Enggaard (V) fmd.
Per Stig Møller (KF) Gert  

 Petersen (SF) Jørgen Estrup (RV) Annette Just (FP) Keld Albrechtsen (EL) Arne  

 Melchior (CD) Pia Kjærsgaard (DF) Bilag 1 RegeringenDen 29. juni 1995 Regeringens redegørelse til Folketinget om visse aspekter af  

 Thule-sagen 1. Den danske atompolitik, hvorefter atomvåben ikke må placeres på dansk  

 territorium, blev fastlagt første gang i 1957. Daværende stats- og  

 udenrigsminister H.C.
Hansen udtalte den 29. maj 1957 i Folketinget:
»Skulle et sådant tilbud (om atomammunition) komme til at foreligge,  

 er det ud fra de foreliggende forudsætninger regeringens opfattelse, at det  

 ikke bør modtages.« Denne udtalelse dækkede efter en sproglig fortolkning ikke overflyvning  

 med fly, der var bevæbnet med atomvåben.
H.C.
Hansen præciserede imidlertid  

 den 1. maj 1958 denne politik.
Han sagde:
 »at vi under de nuværende omstændigheder ikke var rede til at  

 acceptere atomsprængladninger eller mellemdistanceraketter på dansk  

 territorium«.
Denne udtalelse udelukker såvel oplagring som overflyvning med atomvåben i  

 Danmark.
Begrebet »territorium« omfatter både land-, luft- og  

 søterritoriet.
Dansk atompolitik er siden løbende blevet fastholdt af  

 skiftende regeringer i offentlige udtalelser.
Den står stadig ved magt.
 2. Amerikanske B-52 bombefly med kernevåben nødlandede i tre tilfælde på  

 Thule-basen i Grønland i 1967.
Den 21. januar 1968 styrtede en amerikansk B-52 bombemaskine ned på  

 indlandsisen ved Thule i Grønland.
Maskinen var bevæbnet med fire  

 brintbomber.
 I anledning af flystyrtet udtalte daværende statsminister Jens Otto Krag  

 den 22. januar 1968 blandt andet:
»Som bekendt er der i overensstemmelse med regeringens politik ingen  

 atomvåben inden for dansk område.
Dette gælder også for Grønland, og der kan  

 derfor ikke ske overflyvning af Grønland af flyvemaskiner med atombomber . .  

 .« Den daværende udenrigsminister, Hans Tabor, udtalte den 22. januar 1968  

 blandt andet:
»Den danske atompolitik gælder også for Grønland, herunder luftrummet  

 over Grønland.
Der er ikke placeret atomvåben i Grønland.
De amerikanske  

 myndigheder er naturligvis bekendt med Danmarks atompolitik, og vi går ud fra  

 som givet, at der ikke sker amerikanske overflyvninger af grønlandsk område  

 af maskiner, der medfører atomvåben . . .« 3. Regeringens behandling af den sag, der er rejst af Foreningen af  

 stråleramte Thulearbejdere, har henledt regeringens opmærksomhed på følgende  

 to forhold:
For det første viser flere offentligt tilgængelige amerikanske dokumenter,  

 at USA i 1960'erne i en årrække rutinemæssigt - det vil sige flere gange  

 daglig - overfløj Grønland med atombevæbnede B-52 bombefly.
Der var altså  

 ikke tale om, at det bombefly, der styrtede ned ved Thule, kun befandt sig i  

 grønlandsk luftrum for at foretage en nødlanding på Thule-basen.
For det andet har det ved en gennemgang af Thule-sagens akter vist sig, at  

 den daværende amerikanske ambassadør i Danmark den 13. november 1957  

 henvendte sig til daværende stats- og udenrigsminister H.C.
Hansen for at  

 forhøre sig om, hvorvidt Danmark ønskede at blive orienteret, før USA  

 eventuelt besluttede at oplagre atomvåben i Grønland.
 Det var USA's opfattelse, at man ifølge den dansk-amerikanske aftale af  

 27. april 1951 om forsvaret af Grønland havde ret til at oplagre sådanne  

 våben i Grønland.
H.C.
Hansen overgav den 18. november 1957 den amerikanske ambassadør et  

 højt klassificeret og personligt dokument, hvori han noterede sig den  

 amerikanske fortolkning af forsvarsaftalen.
Han noterede sig endvidere, at  

 der ikke var konkrete planer om oplagring af ammunition af en bestemt slags  

 eller et amerikansk ønske om en dansk holdning hertil.
På den baggrund så han  

 ikke nogen grund til at fremkomme med en kommentar.
Det forhold, at H.C.
Hansen uden bemærkninger tog den amerikanske  

 fortolkning til efterretning, kunne af USA med fuld ret opfattes som en  

 bemyndigelse til, at oplagring af atomvåben i Thule i Grønland kunne finde  

 sted.
 Det bemærkes, at amerikanske fly ifølge forsvarsaftalens artikel V, stk.  

 3, havde »adgang til at overflyve og lande på et hvilket som helst  

 område i Grønland, herunder de grønlandske territorialfarvande, uden andre  

 indskrænkninger end sådanne, hvorom der bliver opnået enighed«.
 USA må på den baggrund siges at have handlet i god tro.
4. Regeringen har ikke noget grundlag for at antage, at hverken Jens Otto  

 Krag eller Hans Tabor, da de fremsatte føromtalte erklæringer, var bekendt  

 med indholdet af H.C.
Hansens kontakt med den amerikanske ambassadør.
Tværtimod ser det ud til, at de to ministre først efterfølgende er blevet  

 bekendt med H.C.
Hansens accept af USA's fortolkning af forsvarsaftalen af  

 1951. USA protesterede nemlig straks over Krags og Tabors udtalelser med  

 henvisning til H.C.
Hansens accept af USA's fortolkning.
5. Dagen efter, at det amerikanske bombefly styrtede ned ved Thule, var  

 der folketingsvalg.
Valget førte til et regeringsskifte og dannelse af  

 VKR-regeringen.
I VKR-regeringens tiltrædelseserklæring udtalte daværende  

 statsminister Hilmar Baunsgaard den 6. februar 1968:
»Det er regeringens politik, at der ikke må findes kernevåben inden  

 for dansk område.
Dette gælder også for Grønland og grønlandsk luftrum.« To dage senere - den 8. februar 1968 - vedtog Folketinget følgende  

 dagsorden:
»Idet Folketinget går ud fra, at regeringen ved at fremskaffe  

 absolutte garantier for, at der ikke oplagres kernevåben i Grønland, og for,  

 at det grønlandske luftrum holdes som atomvåbenfri zone, vil sikre, at den  

 danske atompolitik opretholdes i alle dele af riget og dansk suverænitet  

 respekteres, fortsætter tinget behandlingen af forslag til finanslov for  

 1968-69.« 6. VKR-regeringen instruerede den 14. februar 1968 den danske ambassadør i  

 Washington om at påbegynde drøftelser med USA med henblik på - som det hed -  

 at sikre, at forholdene i Grønland også i fremtiden vil svare til den danske  

 atompolitik.
 Baggrunden for drøftelserne var blandt andet, at der ikke i  

 forsvarsaftalen af 1951 var noget juridisk grundlag, der på længere sigt  

 kunne sikre opretholdelse af en tilstand, hvorefter der ikke kunne findes  

 atomvåben i Grønland eller ske overflyvning med sådanne våben af grønlandsk  

 territorium.
På baggrund af denne juridiske situation afleverede den danske ambassadør  

 en note til de amerikanske myndigheder.
Noten præciserede, at formålet med  

 drøftelserne efter dansk opfattelse skulle være at opnå enighed om en  

 tillægsaftale til forsvarsaftalen af 1951, der i folkeretligt bindende form  

 sikrede, at atomvåben ikke placeredes i Grønland, herunder grønlandsk  

 luftrum.
De dansk-amerikanske forhandlinger resulterede i en aftale, der tilgodeså  

 de danske ønsker.
Aftalen fik form af en noteveksling mellem USA og Danmark.  

 Den amerikanske regering accepterede følgende tekst:
 »Den amerikanske regering forsikrer den danske regering, at den ved  

 udøvelsen af sine rettigheder og forpligtelser i overensstemmelse med  

 bestemmelserne i Overenskomsten af 27. april 1951 om forsvaret af Grønland  

 ikke uden den danske regerings samtykke vil oplagre atomvåben i Grønland  

 eller foretage overflyvninger med flyvemaskiner med atomvåben.
Såfremt foranstående forslag er acceptabelt for Deres regering, har jeg  

 den ære at foreslå, at nærværende note og Deres svar med virkning fra  

 tidspunktet for Deres svar skal udgøre en aftale mellem vore to regeringer,  

 der vil være at betragte som en integrerende del af overenskomsten af 27.  

 april 1951.« Det var dengang en klar forudsætning for USA, at notevekslingens tekst  

 ikke blev offentliggjort.
Den blev derfor klassificeret »hemmelig«.
 Notevekslingen blev foretaget den 31. maj 1968.
Samme dag udsendte Udenrigsministeriet en pressemeddelelse, der redegjorde  

 for sagen.
Den har følgende ordlyd:
 »På baggrund af flyveulykken ved Thule instruerede regeringen  

 ambassadøren i Washington om over for den amerikanske regering at rejse  

 spørgsmålet om sikring af, at dansk atompolitik som angivet i Folketingets  

 motiverede dagsorden af 8. februar 1968 opretholdes i Grønland.
 Under drøftelserne har ambassadøren bekræftet Danmarks atompolitik som  

 udtrykt i Folketingets dagsorden, hvorefter der ikke må oplagres kernevåben i  

 Grønland eller flyves med sådanne våben i grønlandsk luftrum.
 Der findes som tidligere meddelt ikke kernevåben i Grønland, og  

 overflyvning med sådanne våben finder ikke sted.
 Resultatet af drøftelserne i Washington skaber overensstemmelse mellem  

 forsvarsaftalen af 1951 og dansk atompolitik og dermed folkeretlig sikkerhed  

 for, at denne politik respekteres i Grønland.
 7. Det er regeringens opfattelse, at notevekslingen skabte den nødvendige  

 folkeretlige sikkerhed for, at dansk atompolitik herefter er blevet  

 respekteret.
 Regeringen har ingen grund til at tro, at dansk atompolitik skulle være  

 blevet tilsidesat siden notevekslingen den 31. maj 1968.
Den 29. juni 1995 Bilag 2 UdenrigsministerietDen 7. september 1995 Nordgruppen Notat Thule-sagen.
Tidsforløb Primo marts 94 Thule-arbejdernes formand, Marius Schmidt, aflægger besøg i  

 Washington og modtager noget materiale om Thule-sagen.
Materialet er frigivet  

 med hjemmel i den amerikanske Freedom of Information Act.
 Foranlediget heraf gennemgår Udenrigsministeriet sine akter i sagen.
8.3.94 H.C.
Hansens dokument identificeres på akterne.
Sagen forelægges  

 umiddelbart derefter for direktøren, der straks orienterer  

 udenrigsministeren.
 9.3.94 Sagen drøftes på embedsmandsniveau med Statsministeriet  

 (departementsråd Niels Egelund).
 9.3.94 Sagen drøftes mellem statsministeren og udenrigsministeren.
 10.3.94 Sagen drøftes på ny mellem de to ministre.
18.3.94 Sagen drøftes mellem statsministeren og udenrigsministeren.
Det  

 besluttes, at direktøren aflægger besøg i Washington med henblik på at  

 redegøre for sagen over for de amerikanske myndigheder.
 24.3.94 Direktøren og chefen for N.2 aflægger besøg i Washington.
22.8.94 Sagen drøftes mellem statsministeren, udenrigsministeren og  

 forsvarsministeren.
Det besluttes at udarbejde en redegørelse om sagen, der  

 efterfølgende skal afstemmes med de amerikanske myndigheder.
6.10.94 Første udkast af 5.10.94 til redegørelse om visse aspekter af  

 Thule-sagen til Statsministeriet og Forsvarsministeriet.
Umiddelbart derefter  

 embedsmandsdrøftelse.
 12.10.94 Andet udkast af 12.10.94 til redegørelse oversendes til  

 Statsministeriet og Forsvarsministeriet.
 2.2.95 Ambassaden i Washington anmodes om at indhente de amerikanske  

 myndigheders indforståelse med, at det udarbejdede udkast til redegørelse  

 tilsendes Folketinget.
 11.4.95 Amerikansk indforståelse med, at redegørelsen i foreliggende form  

 tilstilles Folketinget.
 21.6.95 Sagen drøftes mellem statsministeren, udenrigsministeren og  

 forsvarsministeren.
29.6.95 Sagen drøftes mellem statsministeren, udenrigsministeren og  

 forsvarsministeren.
Derefter møde i regeringens udenrigs- og  

 sikkerhedspolitiske udvalg i bredest mulige sammensætning.
 Udenrigsministeren redegør for sagen i Nævnet for umiddelbart derefter at  

 tilstille redegørelsen til Folketinget.
N.2, den 7. september 1995 Bilag 3 Det Udenrigspolitiske Nævns formandDen 22. september 1995 Hr. udenrigsminister Niels Helveg Petersen Udenrigsministeriet Kære udenrigsminister På Det Udenrigspolitiske Nævns møde den 1. september 1995 blev det  

 besluttet, at det af Nævnet allerede nedsatte underudvalg skulle overveje,  

 hvorvidt der var interesse for at imødekomme regeringens tilbud om en særlig  

 undersøgelse af regeringens håndtering af Thule-sagen siden fundet i marts  

 1994 af statsminister H.C.
Hansens brev om stationering af atomvåben på  

 Thule-basen.
Underudvalget har herefter drøftet spørgsmålet og har på et møde den 21.  

 september 1995 besluttet, at der sammensættes en særlig undersøgelsesgruppe  

 bestående af et nævnsmedlem fra hvert af Folketingets partier til at gennemgå  

 de akter, der viser regeringens behandling af sagen.
Nævnsmedlemmerne skal i  

 overensstemmelse med udenrigsministerens tilsagn på ovennævnte nævnsmøde have  

 adgang til alt materiale vedrørende behandling af sagen i de involverede  

 ministerier.
 Det skal i den forbindelse tilføjes, at Venstres, Det Konservative  

 Folkepartis og Fremskridtspartiets medlemmer af underudvalget havde  

 foretrukket at vente med en stillingtagen til regeringens tilbud, til efter  

 at en forespørgsel om Thule-sagen har fundet sted.
 Det blev endvidere besluttet at tilkendegive, at det er af stor betydning,  

 forinden det egentlige undersøgelsesarbejde iværksættes, nøje at få  

 fastlagt, under hvilke vilkår en sådan undersøgelse finder sted - eksempelvis  

 med hensyn til omfanget af adgangen til sagens papirer og andre oplysninger  

 samt fortrolighedskravet.
 Det blev endelig besluttet, at gruppens arbejde afsluttes med en  

 redegørelse til Det Udenrigspolitiske Nævn, som eventuelt kan danne baggrund  

 for videre drøftelser af sagen i Nævnet.
 Jeg har derfor tilskrevet partiernes gruppeformænd med anmodning om senest  

 den 29. september 1995 at udpege et nævnsmedlem til denne  

 undersøgelsesgruppe.
Med venlig hilsen Helle Degn Bilag 4 UdenrigsministerenKøbenhavn, den 29. september 1995 Formanden for Det Udenrigspolitiske Nævn fru Helle Degn, MF.
Kære nævnsformand Tak for dit brev af 22. september 1995 vedrørende den særlige undersøgelse  

 af regeringens behandling af Thule-sagen.
 Jeg er glad for, at Nævnet har taget imod regeringens tilbud om at  

 undersøge sagen ved at udpege et antal repræsentanter til formålet.
I dit brev fremhæver du, at det er af stor betydning, forinden det  

 egentlige undersøgelsesarbejde iværksættes, nøje at få fastlagt, under hvilke  

 vilkår en sådan undersøgelse finder sted - eksempelvis med hensyn til  

 omfanget af adgangen til sagens papirer og andre oplysninger samt  

 fortrolighedskravet.
Det er jeg helt enig i.
 Mit tilsagn på nævnsmødet den 1. september 1995 om, at Nævnets  

 repræsentanter vil få adgang til alt materiale vedrørende behandlingen af  

 sagen i de involverede ministerier, gælder naturligvis fortsat.
Det indebærer, at den særlige undersøgelsesgruppe får adgang til alle  

 papirer i de involverede ministerier, dvs.
Statsministeriet,  

 Udenrigsministeriet og Forsvarsministeriet, der vedrører behandlingen af  

 Thule-sagen siden fundet den 8. marts 1994 af H.C.
Hansens dokument og frem  

 til offentliggørelsen den 29. juni 1995 af regeringens redegørelse til  

 Folketinget om visse aspekter af Thule-sagen.
 Endvidere vil undersøgelsesgruppen få adgang til at indhente oplysninger  

 fra de involverede ministre.
For så vidt angår spørgsmålet om fortrolighed vil undersøgelsesgruppen få  

 indsigt i alle sagens dokumenter under hensyntagen til de regler om  

 fortrolighed, der gælder for klassificeret materiale.
Der vil ikke blive tale  

 om at nedklassificere sagens dokumenter.
Og følgelig vil disse ikke kunne  

 offentliggøres.
Derimod vil det ikke være nødvendigt, at undersøgelsesgruppens beretning  

 til Nævnet bliver fortrolig.
Regeringen er indforstået med, at beretningen  

 offentliggøres efter en debat i Nævnet.
Med venlig hilsen Niels Helveg Petersen Bilag 5 Det Udenrigspolitiske NævnDen 13. oktober 1995 Undersøgelsesgruppen vedr.
Thule-sagen Hr. udenrigsminister Niels Helveg Petersen Udenrigsministeriet Kære udenrigsminister På det i går afholdte forberedende møde i gruppen af folketingsmedlemmer,  

 som partierne har udpeget til at undersøge regeringens håndtering af  

 Thule-sagen, blev jeg anmodet om at varetage formandskabet for denne gruppe.
 Jeg skriver derfor til dig for at orientere om gårsdagens drøftelser.
Du er allerede blevet gjort bekendt med undersøgelsesgruppens  

 sammensætning, men det skal her tilføjes, at vi har fundet det rigtigst, at  

 også Fremskridtspartiet er repræsenteret.
Derfor var Annette Just indkaldt  

 til nævnte møde.
Spørgsmålet om FP's repræsentation vil i øvrigt blive  

 forelagt for Nævnet med henblik på formel stillingtagen.
 På mødet drøftedes vilkårene for undersøgelsen, og der var enighed om at  

 anmode om en afklaring af følgende spørgsmål på det første møde med dig:
- I hvilket omfang vil der blive mulighed for at tale med embedsmænd i de  

 involverede ministerier? I den forbindelse ønskes det drøftet, om ikke  

 Udenrigsministeriets direktør og departementscheferne på grund af deres  

 særlige stilling under alle omstændigheder bør stå til rådighed med  

 besvarelse af eventuelle spørgsmål fra undersøgelsesgruppen, - I hvilke ministerielle fora og regeringsorganer er håndteringen af  

 Thule-sagen blevet drøftet? Hvilket materiale forefindes herfra? - Notat af 7. september 1995 om tidsforløbet i Thule-sagen (bilag 269)  

 ønskes nøjere gennemgået.
 Undersøgelsesgruppen ønsker ikke at komme i besiddelse af fortrolige  

 dokumenter, men ønsker adgang til at læse sådanne efter en ordning, som  

 tillader det enkelte medlem at arrangere sig med Ministeriet.
 Endelig forbeholder undersøgelsesgruppen sig ret til også at ville tale  

 med sundhedsministeren og evt. andre ministre.
 Vi afholder gerne det første møde med dig fredag den 3. november kl. 9.00.
Med venlig hilsen Knud Enggaard Bilag 6 UdenrigsmisterenKøbenhavn, den 2. februar 1996 Fhv. minister Knud Enggaard, MF, Formand for Det Udenrigspolitiske Nævns undersøgelsesgruppe vedrørende Thule-sagen Christiansborg 1240 K Kære Knud Enggaard Tak for dit brev af 31. januar 1996 - journ.nr. 6136 - vedrørende  

 undersøgelsesgruppens arbejde med Thule-sagen.
Jeg har kun et enkelt forslag  

 til korrektion af redegørelsens afsnit om samtalen med mig.
Det gælder mit  

 svar ad 2). Jeg vil her foreslå, at teksten kommer til at lyde som følger:
»Udenrigsministeren oplyste, at regeringen ikke havde nedsat et  

 særligt sikkerhedsudvalg til behandling af sagen.
Drøftelserne er sket på ad  

 hoc-møder.« Med venlig hilsen Niels Helveg Petersen Bilag 7 ForsvarsministerenKøbenhavn, den 7. februar 1996 Fhv. minister Knud Enggaard, MF, Formand for undersøgelsesgruppen vedrørende Thule-sagen, Det Udenrigspolitiske Nævn Kære Knud Enggaard Tak for dit brev af 31. januar 1996 om udkastet til det afsnit i  

 undersøgelsesgruppens redegørelse, der omhandler samtalen med mig.
Jeg skal  

 foreslå følgende rettelser (ændringer understreget):
De første to sætninger foreslås ændret til: »Forsvarsministeren  

 oplyste, at Forsvarsministeriet på embedsmandsniveau den 9. marts 1994  

 mundtligt var blevet gjort bekendt med H.
C.
Hansen-dokumentets  

 fremkomst.
Ministeren var herefter selv blevet summarisk orienteret,  

 og han vidste, at der havde været kontakter mellem ministeriernes embedsmænd,  

 for at man kunne gennemgå arkiverne i de berørte ministerier.« Sidste del af første afsnit ændres til: ». . . referater af disse.  

På mødet den 22. august 1994 besluttedes det at udarbejde en redegørelse  

 om sagen, der efterfølgende skulle afstemmes med de amerikanske  

 myndigheder.
På mødet den 21. juni 1995 fik udenrigsministeren  

 tilslutning til den endelige redegørelse til Det Udenrigspolitiske Nævn og  

 til, at offentliggørelse skulle ske torsdag den 29. juni 1995 efter  

 orienteringen af Nævnet.« Første del af næstsidste afsnit ændres til: »Han oplyste endvidere,  

 at man under søgningen i Forsvarsministeriets arkiver i dagene  

 efter den 9. marts 1994 havde fundet oplysninger om, at amerikanske  

 B-52 bombefly med kernevåben i tre tilfælde nødlandede på Thule-basen i  

 1967.« Til det sidste afsnit skal bemærkes, hvilket jeg vist ikke fik udtrykt  

 klart på mødet, at oplysningerne om nødlandingerne ikke var nye.  

 Forsvarsministeriet skrev derfor først til Udenrigsministeriet, da man havde  

 modtaget udkast til redegørelse og blev opmærksom på, at oplysningerne om  

 nødlandingerne ikke var medtaget, hvad man fandt de burde.
Sidste afsnit foreslås derfor ændret til: »Med hensyn til det lange  

 tidsrum, der var forløbet, indtil Forsvarsministeriet i oktober skrev til  

 Udenrigsministeriet herom, oplyste ministeren, at oplysningerne om  

 nødlandingerne ikke var nye, og at man først skrev, da man blev opmærksom på,  

 at oplysningerne ikke var medtaget i Udenrigsministeriets udkast til  

 redegørelse.« Med venlig hilsen Hans Hækkerup Bilag 8 ForsvarsministerietKøbenhavn, den 8. februar 1996 Chef for ministersekretariatet Til Jette Simonsen (sekretær for fhv. minister Knud Enggaard) Kære Jette Simonsen Som aftalt telefonisk d.d. fremsendes hermed den korrekte udgave af  

 forsvarsminister Hans Hækkerups brev til Knud Enggaard.
Med venlig hilsen Kristian Fischer Bilag 9 ForsvarsministerenKøbenhavn, den 7. februar 1996 Fhv. minister Knud Enggaard, MF, Formand for undersøgelsesgruppen vedrørende Thule-sagen, Det Udenrigspolitiske Nævn Kære Knud Enggaard Tak for dit brev af 31. januar 1996 om udkastet til det afsnit i  

 undersøgelsesgruppens redegørelse, der omhandler samtalen med mig.
Jeg skal  

 foreslå følgende rettelser (ændringer understreget):
De første to sætninger foreslås ændret til: »Forsvarsministeren  

 oplyste, at Forsvarsministeriet på embedsmandsniveau den 9. marts 1994  

 mundtligt var blevet gjort bekendt med H.
C.
Hansen-dokumentets  

 fremkomst.
Ministeren var herefter selv blevet summarisk orienteret,  

 og han vidste, at der havde været kontakter mellem ministeriernes embedsmænd,  

 for at man kunne gennemgå arkiverne i de berørte ministerier.« . . . . .
Sidste del af første afsnit ændres til: ». . . referater af disse.  

På mødet den 22. august 1994 besluttedes det at udarbejde en redegørelse  

 om sagen, der efterfølgende skulle afstemmes med de amerikanske  

 myndigheder.
På mødet den 21. juni 1995 fik udenrigsministeren  

 tilslutning til den endelige redegørelse til Det Udenrigspolitiske Nævn og  

 til, at offentliggørelse skulle ske torsdag den 29. juni 1995 efter  

 orienteringen af Nævnet.« Første del af næstsidste afsnit ændres til: »Han oplyste endvidere,  

 at man under søgningen i Forsvarsministeriets arkiver i dagene  

 efter den 9. marts 1994 havde fundet oplysninger om, at amerikanske  

 B-52 bombefly med kernevåben i tre tilfælde nødlandede på Thule-basen i  

 1967.« Til det sidste afsnit skal bemærkes, hvilket jeg vist ikke fik udtrykt  

 klart på mødet, at oplysningerne om nødlandingerne ikke var nye.  

 Forsvarsministeriet skrev derfor først til Udenrigsministeriet, da man havde  

 modtaget revideret udkast til redegørelse og blev opmærksom på, at  

 oplysningerne om nødlandingerne ikke var medtaget, hvad man fandt de burde.
Sidste afsnit foreslås derfor ændret til: »Med hensyn til det lange  

 tidsrum, der var forløbet, indtil Forsvarsministeriet skrev til  

 Udenrigsministeriet herom, oplyste ministeren, at oplysningerne om  

 nødlandingerne ikke var nye, og at man først skrev, da man blev opmærksom på,  

 at oplysningerne ikke var medtaget i Udenrigsministeriets reviderede udkast  

 til redegørelse.« Med venlig hilsen Hans Hækkerup Bilag 10 SundhedsministerenKøbenhavn, den 6. februar 1996 Knud Enggaard Det Udenrigspolitiske Nævn Undersøgelsesgruppen vedrørende Thule-sagen Folketinget Christiansborg 1240 København K Kære Knud Enggaard Tak for dit brev af 31. januar 1996 vedrørende det afsnit i redegørelsen  

 fra undersøgelsesgruppen vedrørende Thule-sagen, der omhandler samtalen med  

 mig.
 Jeg har bemærket, at undersøgelsesgruppen på side 3 i det fremsendte  

 udkast konkluderer, at Statsministeriet mundtligt har foreslået at gøre min  

 besvarelse af et samrådsspørgsmål i Folketingets Finansudvalg den 1. februar  

 1995 bredere.
 Sådan har jeg imidlertid ikke opfattet Statsministeriets forslag.
Statsministeriet foreslog, at sidste sætning i følgende afsnit blev  

 slettet: »Ud over undersøgelser af denne karakter lægges der nu fra  

 regeringens side op til en undersøgelse med et væsentligt bredere sigte.  

 Regeringen ønsker således, at man også ser på, om andre faktorer end den  

 radioaktive stråling kan have haft betydning.
Ikke mindst den psykologiske  

 faktor bør indgå, således at vi får klarlagt en eventuel effekt af det  

 psykiske pres, denne sag har medført for Thule-arbejderne.« Den sidste sætning i afsnittet fremhæver den psykologiske faktor som en af  

 de »andre faktorer«, der kan have haft betydning for  

 Thule-arbejdernes helbredsforhold.
 Jeg synes derfor ikke, at talen var blevet bredere, såfremt den sidste  

 sætning i afsnittet var blevet slettet. Ændringen havde kun ført til, at en  

 fremhævning af den psykologiske faktor gik tabt.
 Jeg var imidlertid af den opfattelse, som det også senere kom frem på den  

 offentlige høring om Thule-ulykkens sundhedsmæssige aspekter, at den  

 psykologiske faktor kan have haft stor betydning.
