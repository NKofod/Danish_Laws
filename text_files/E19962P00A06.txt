A.F.1 Generelle fradrag for lønmodtagere A.F.2 Fradrag for specielle grupper A.F.3 Befordringsfradrag A.F.4 Underholdsydelser A.F.5 Gaver til visse foreninger LL § 8 A A.F.1 Generelle fradrag for lønmodtagere Under dette punkt behandles en række fradrag, som kan foretages af alle  

 lønmodtagere eller i hvert fald større (ikke afgrænsede) grupper af  

 lønmodtagere.
 Lønmodtagere kan fradrage deres udgifter i forbindelse med det  

 indtægtsgivende arbejde i den skattepligtige indkomst (ligningsmæssige  

 fradrag).
Hovedreglen er, at disse udgifter kun kan fradrages med det beløb, hvormed  

 udgifterne sammenlagt overstiger 3.900 kr. i 1996, jf.
LL § 9, stk. 1.
 Fradrag i forbindelse med visse indtægter rammes dog ikke af bundgrænsen,  

 selv om indtægten ikke hidrører fra selvstændig virksomhed, se herom A.F.2.3  

 og 2.10.
 Bundgrænsen på 3.900 kr. gælder dog ikke lønmodtageres fradrag for  

 udgifter til befordring mellem bopæl og arbejdssted, befordringsudgifter  

 efter § 9 B, stk. 3, kontingenter til A-kasser eller fagforeninger og de  

 under A.F.4 og 5 nævnte former for fradrag.
Den skattepligtige skal godtgøre berettigelsen af de enkelte fradrag.
Hvor  

 der er fastsat standardsatser for det pågældende fradrag, er det  

 tilstrækkeligt, at den pågældende dokumenterer berettigelsen til fradraget.
 Derimod må den skattepligtige i de tilfælde, hvor der ikke er fastsat  

 standardsatser, normalt godtgøre såvel berettigelsen til som størrelsen af  

 fradraget.
 Om der i almindelighed må kræves en egentlig dokumentation for en påstået  

 udgift eller retten til et bestemt fradrag, eller en evt. sandsynliggørelse  

 heraf vil være tilstrækkelig, må afhænge af den enkelte situation.
 Skattepligtige, der arbejder for et selskab, hvori de selv besidder aktier  

 eller anparter, behandles som andre lønmodtagere med hensyn til fradrag for  

 udgifter i forbindelse med arbejdet.
A.F.1.1 Rejseudgifter Rejseudgifter kan ikke fradrages ved indkomstopgørelsen i det omfang, de  

 er dækket af en skattefri godtgørelse, jf.
LL § 9, stk. 5, eller en ydelse  

 omfattet af SL § 5 d, se afsnit A.B.1.7.1 og 2.
Hvis der ikke udbetales skattefri rejsegodtgørelse efter LL § 9, stk. 5,  

 men betingelserne herfor er opfyldt, jf.
TSS-cirk. 1995-19, vil der dog kunne  

 foretages et tilsvarende fradrag i den skattepligtige indkomst.
Er udbetaling  

 af skattefri godtgørelse sket med lavere beløb end muligt, kan der foretages  

 fradrag med et beløb svarende til differencen.
Dette gælder dog ikke, hvor  

 der er udbetalt ydelse efter SL § 5 d.
Lønmodtagere, der som følge af deres arbejdes og fags karakter har  

 skiftende og for dem midlertidige arbejdssteder, er berettiget til en  

 skattefri godtgørelse efter Ligningsrådets satser eller et tilsvarende  

 fradrag, når arbejdet har været forbundet med overnatning, jf.
HRD af 30.  

 aug. 1996, TfS 1996, 653 og TSS-cirk. 1996-26.
 Ved opgørelsen af fradraget for rejser med/uden overnatning i Danmark samt  

 rejse uden overnatning i udlandet har Ligningsrådet vedtaget, at der skal  

 anvendes følgende satser for indkomståret 1996:
 Logi: 139,50 kr.
 Fortæring: 251,70 kr.
 Tilsluttede rejsedage og rejse uden overnatning 10,50 kr. pr. time.
 Ved opgørelsen af fradraget for rejser med overnatning i udlandet anvendes  

 de af Ligningsrådet vedtagne satser, der svarer til satserne fastsat for  

 Statens ansatte ved rejse i udlandet, se A.B.1.7.2.
Når der på rejser/møder modtages fri fortæring, kan der ikke foretages  

 fradrag for fortæringsudgifter i den skattepligtige indkomst.
Hvis der  

 modtages delvis fri fortæring, skal fradraget for udgifter til fortæring  

 reduceres.
Ved rejse i Danmark med/uden overnatning og ved rejse uden  

 overnatning i udlandet sker der reduktion for morgenmad, frokost og middag  

 med henholdsvis 37,76 kr., 75,51 kr. og 75,51 kr.
Ved rejse i udlandet med  

 overnatning reduceres satsen i det pågældende land med 15 %, 30 % og 30 %.
Øvrige rejseudgifter, for hvilke der ikke er udbetalt en godtgørelse efter Ligningsrådets satser eller taget et tilsvarende fradrag, kan fradrages i  

 den skattepligtige indkomst i det omfang udgifterne er fradragsberettigede  

 efter de almindelige regler.
Fradraget er begrænset af 3.900 kr.'s-grænsen, jf.
LL § 9, stk. 1.
A.F.1.2 Dagpenge til offentligt ansatte - bortset fra § 5 d-ydelser Dagpenge til tjenestemænd og offentlig ansatte, herunder diæter, time- og  

 sejlpenge, der udbetales under tjeneste, der ikke medfører ophold uden for  

 hjemstedskommunen, er ikke omfattet af SL § 5 d.
Dagpengene mv. er herefter  

 kun skattefri, hvis udbetalingen er omfattet af LL § 9, stk. 5, jf.  

 betingelserne i TSS-cirk. 1995-19. Er dette tilfældet, er der adgang til  

 differencefradrag i forbindelse med rejsegodtgørelse, såfremt udbetaling er  

 sket med beløb, der er mindre end Ligningsrådets satser.
Hvis dagpengene mv. er skattepligtig indkomst, f.eks fordi udbetalingen er  

 sket med beløb, der overstiger Ligningsrådets satser, kan der foretages  

 fradrag hvis cirkulærets betingelser om rejse iøvrigt er opfyldt jf.
A.F.1.1.  

 Hvis de udbetalte beløb er skattepligtigtige, fordi cirkulærets betingelser  

 om rejse ikke er opfyldt, er der heller ikke fradrag efter LL § 9, stk. 5.  

 Som eksempel kan nævnes en rejse, der ikke strækker sig udover 8 km. fra  

 arbejdsstedet.
 Fradrag kan herefter kun indrømmes, hvis det dokumenteres, at arbejdets  

 udførelse har gjort det nødvendigt at afholde udgifter, og når størrelsen af  

 merudgifterne dokumenteres.
A.F.1.3 Dobbelt husførelse Udgifter, der anvendes til skatteyderens egen eller familiens underhold,  

 f.eks. udgifter til kost og logi, er normalt ikke fradragsberettigede.  

 Sådanne udgifter er typisk private udgifter, der er indkomstopgørelsen  

 uvedkommende.
I visse tilfælde har disse private udgifter dog en så direkte  

 forbindelse til indkomsterhvervelsen, at de i medfør af SL § 6, stk. 1, litra  

 a og LL § 9, stk. 1, kan betragtes som fradragsberettigede  

 driftsomkostninger.
På den baggrund har Ligningsrådet vedtaget, at der kan gives fradrag i den skattepligtige  

 indkomst for merudgift til kost og bolig til enlige forsørgere, der har børn  

 under 18 år ved indkomstårets begyndelse, ugifte samlevende (papirløse par),  

 herunder samlevende af samme køn, og gifte, hvis de pågældende på grund af  

 erhverv midlertidigt opretholder dobbelt husførelse.
 Fradraget kan uden videre gives, såfremt samlivet har varet i et år eller  

 mere.
Som dokumentation for varigheden kan man bl.a. lægge vægt på  

 folkeregisteroplysningerne.
Hvor der er tale om samliv under et år, kan  

 fradrag gives efter en konkret vurdering.
For ægtefæller er det ikke nogen  

 betingelse, at der har været etableret fælles husholdning efter ægteskabets  

 indgåelse, jf. lsr. 1967.136. Det følger af KSL § 4, stk. 1, at ægtefæller  

 hver beskattes af deres indkomst og formue.
Den dobbelte husførelse skal  

 derfor ikke vurderes ud fra ægtefællernes fælles situation.
Det er således  

 kun den ægtefælle, der afholder udgifter ved opretholdelsen af den dobbelte  

 husførelse på grund af erhvervet, der kan indrømmes fradrag for dobbelt  

 husførelse, jf.
TfS 1996,84, (VLD) Hvor skatteyderen bor ved arbejdsstedet under pensionatsforhold eller ved  

 privat indkvartering eller under tilsvarende forhold, kan der uden  

 dokumentation for merudgifternes størrelse fradrages 400 kr. pr. uge. Ønskes  

 fradrag ud over dette beløb, må berettigelsen hertil godtgøres af den  

 pågældende skatteyder.
 Der kan ikke foretages fradrag for dobbelt husførelse, hvis skatteyderen i  

 forbindelse med opholdet modtager § 5d-ydelse eller skattefri  

 rejsegodtgørelse.
A.F.1.3.1 På grund af erhverv Det er en betingelse, at opretholdelsen af dobbelt husførelse skyldes  

 erhvervsmæssige forhold.
 Der gives således ikke fradrag, hvis adskillelsen er begrundet i andre  

 årsager end rent erhvervsmæssige årsager.
 Er der således tale om, at adskillelsen skyldes eksempelvis hensynet til  

 børnenes skolegang, ægtefællernes personlige forhold og lignende, gives der  

 ikke fradrag for udgifter ved dobbelt husførelse.
 Fra praksis kan nævnes:
TfS 1996,84 (VLD): To ægtefæller, der var lønmodtagere, havde begge  

 foretaget fradrag for dobbelt husførelse i forbindelse med mandens  

 tiltrædelse af ny stilling i Kolding. Ægtefællerne besluttede sig meget  

 tidligt, efter at manden var påbegyndt jobbet i Kolding, at flytte til  

 Kolding, så snart dette var muligt.
Landsretten fandt, at opretholdelsen af  

 familiens bolig i Hjørring efter udløbet af prøvetiden, ikke var begrundet i  

 mandens erhvervsmæssige forhold men i private forhold, da hustruen ikke havde  

 kunnet finde arbejde i Kolding-området og ønskede at beholde sin stilling hos  

 Hjørring kommune.
Der kunne derfor ikke indrømmes manden fradrag for dobbelt  

 husførelse udover fradraget i prøvetidsperioden.
Hustruen, der var blevet  

 boende hjemme i boligen i Hjørring, kunne heller ikke indrømmes et fradrag  

 for dobbelt husførelse, allerede fordi den dobbelte husførelse ikke var  

 begrundet i hendes erhvervsmæssige forhold.
 TfS 1995.258 (ØLD): En skatteyder og dennes ægtefælle var pr. 1. jan. 1988  

 tilmeldt en ejerboligadresse i Faaborg og fra den 26. jan. 1988 og den 3.  

 aug. 1988 en ejerboligadresse i København (ejerboligen i København var  

 anskaffet den 1. okt. 1987).
Skatteyderen var fra den 14. dec. 1987 til den 31. mar. 1988 ansat i en  

 virksomhed i Odense ifølge en tidsbegrænset ansættelsesaftale.
I resten af  

 perioden (den 1. apr. 1988 til den 5. aug. 1988) var skatteyderen arbejdsløs,  

 bortset fra een dag.
Skatteyderens ægtefælle var hele tiden ansat ved  

 socialforvaltningen i København.
Det var skatteyderens plan at flytte til København allerede i efteråret 1987, men han blev i Faaborg bl.a. af  

 hensyn til datterens skolegang.
Landsretten fandt, at opretholdelsen af den  

 dobbelte husførelse ikke kunne anses for erhvervsmæssigt begrundet.
Der kunne  

 derfor ikke indrømmes skatteyderen fradrag for dobbelt husførelse.
TOLD-SKAT Nyt 1993.22.1015 (ØLD)(TfS 1993,194): En lærer fik stilling i  

 Ribe, men familien blev boende i Ballerup.
Det var tanken, at hustruen og  

 børnene skulle flytte med til Ribe, men det blev opgivet på grund af de  

 usikre beskæftigelsesforhold i Ribe for hustruen, og fordi børnene skulle  

 skifte skole.
Landsretten lagde her til grund, at hustruen havde valgt at  

 blive boende med børnene i Ballerup på grund af sine erhvervsforhold.
Da  

 udgifterne til dobbelt husførelse således ikke var begrundet i skatteyderens  

 erhverv, var han ikke berettiget til fradrag for dobbelt husførelse.
TOLD-SKAT Nyt 1991.23.1332 (ØLD)(TfS 1991,524): En direktør og hans hustru  

 havde hidtil være beskæftiget i Jylland. Ægtefællerne fik job i København, hvor de boede i en lejlighed, men de var fortsat tilmeldt den  

 hidtidige adresse i Brabrand.
Huset i Brabrand kunne ikke sælges uden tab og  

 blev benyttet af datteren som bopæl, indtil hun blev færdig med sin  

 skolegang.
 Landsretten fandt, at den hidtidige bopæl ikke blev opretholdt af  

 erhvervsmæssige, men af private hensyn.
 Skat 1990.8.624 (TfS 1990,358): En ansat ved politiet var blevet  

 forflyttet.
Arbejdsgiveren havde i denne forbindelse udbetalt en godtgørelse, der bla.  

 omfattede udgifter til et hotelophold i 142 dage.
Da også klagerens familie  

 havde boet på hotellet, kunne der ikke gives fradrag for dobbelt husførelse,  

 og da hotelopholdet i øvrigt var foranlediget af, at klageren ønskede at  

 bygge hus til egen beboelse, blev den pågældende ydelse ikke anset for at  

 være af fradragsberettiget karakter.
 Der kan ikke gives fradrag for dobbelt husførelse, hvis samlivet mellem  

 ægtefællerne er ophævet som følge af uoverensstemmelser, jf. lsr. 1985.109.
Se endvidere lsr. 1984.114, hvor en skatteyder i to vinterperioder måtte  

 overnatte i nærheden af sin arbejdsplads som følge af trafiksammenbrud på  

 grund af snestorm.
Der kunne ikke gives fradrag for udgifterne herved, da den  

 dobbelte husførelse ikke var begrundet i hans erhverv, men skyldtes hans  

 personlige transportforhold.
I lsr. 1970.154 er fradrag indrømmet i et  

 tilfælde, hvor begge ægtefæller var under uddannelse og ægtemanden uden  

 erhvervsindtægt.
 Fradrag for dobbelt husførelse under kursusophold afgøres ud fra en  

 vurdering af, om kursusudgifterne i øvrigt er fradragsberettigede som  

 driftsudgifter, lsr. 1981.23 og Skat 1987.6.435 (TfS 1987,338). Fradrag for  

 dobbelt husførelse blev nægtet en lærer under et kursusophold uden for hendes  

 fagområde, lsr. 1976.39.
 Værnepligtige, herunder værnepligtige befalingsmænd, der under  

 indkaldelsen bor på en kaserne, men samtidigt opretholder deres hidtidige  

 bopæl, anses ikke for berettigede til fradrag for dobbelt husførelse, idet  

 den dobbelte husførelse ikke skyldes erhvervsmæssige forhold, og de  

 værnepligtige har frit logi og billig kost på kasernen.
A.F.1.3.2 Midlertidig Det er endvidere en betingelse, at adskillelsen er midlertidig.
Afgørelsen af, om husførelsen er midlertidig - og dermed giver adgang til  

 fradrag - skal bedømmes i relation til det arbejde, som husførelsen knytter  

 sig til.
Er arbejdet et permanent arbejde, antages den dobbelte husførelse at  

 skyldes private - og ikke erhvervsmæssige - årsager.
For at et ansættelsesforhold betragtes som midlertidigt, kræves det, at  

 midlertidigheden er aftalt eller står klart allerede ved  

 ansættelsesforholdets tiltrædelse, jf.
TOLD-SKAT Nyt 1991.23.1332 (TfS  

 1991,524), se nedenfor.
Fast stilling Er den stilling, der tiltrædes, en fast stilling, vil  

 midlertidighedsbetingelsen normalt ikke være opfyldt.
En stilling må betegnes  

 som fast, hvis stillingen ifølge ansættelseskontrakten ikke er tidsbegrænset,  

 eller hvis der er tale om en stilling med prøvetid, når prøvetiden er  

 udløbet.
Om prøvetid se nærmere nedenfor.
Fra praksis, se TfS 1994,228 (VLD): En ingeniør, der med sin familie boede  

 i Åbenrå, arbejdede i perioden 1. jan. - 1. juni 1988 i Århus i en stilling,  

 han havde tiltrådt i september 1986. I denne periode boede han i egen ejendom  

 i Bjerringbro, idet han anvendte den til ophold og overnatning i ugens løb  

 og tog hjem til familien i weekenderne.
I juni 1988 flyttede familien til  

 Bjerringbro.
Landsretten fandt det ikke godtgjort, at der havde været tale om  

 en midlertidig ansættelse i Århus, og da adskillelsen af husstanden derfor  

 ikke skyldtes ansættelsesforholdets midlertidige karakter, var skatteyderen  

 ikke berettiget til fradrag for dobbelt husførelse.
Se endvidere TOLD-SKAT Nyt 1993.22.1018 (ØLD) (TfS 1993,283): En  

 professor, der var tjenestemandsansat i Århus, havde i indkomstårene 1984 og  

 1985 bevaret sin bopæl på Frederiksberg, idet han udførte andre  

 arbejdsopgaver i København.
Landsretten fandt, at der ikke kunne gives  

 fradrag for dobbelt husførelse, da der var tale om en fast,  

 ikke-tidsbegrænset tjenestemandsstilling.
Således også TOLD-SKAT Nyt  

 1991.23.1332 (ØLD) (TfS 1991,524), hvor et ægtepar havde opgivet deres  

 hidtidige arbejde i Århus og fået ansættelse i Københavns-området, uden at  

 det på forhånd var aftalt, at ægtefællerne kunne vende tilbage til Århus.  

 Ægtefællerne fik ikke fradrag for dobbelt husførelse, der endvidere var  

 begrundet i private forhold, jf. ovenfor.
Se også Lsr. 1973.46, hvor fradrag for dobbelt husførelse blev nægtet en  

 driftsleder, der efter at have købt et savværk i Y, tog ophold dér og  

 boede i et lejet værelse, og kun i weekender, og når arbejdet i savværket i  

 øvrigt tillod det, opholdt sig i hjemmet hos hustruen, der af hensyn til sit  

 erhverv stadig boede i X.
Landsskatteretten fandt ikke, at der forelå en  

 midlertidig adskillelse, heller ikke selv om familiens eksistens efter det  

 oplyste var betinget af hustruens arbejde, og at det ikke havde været muligt  

 at skaffe hende tilsvarende indtægtsmulighed i Y.
Der kunne derfor ikke  

 indrømmes fradrag for dobbelt husførelse hverken for manden eller hustruen.
Prøvetid Er der tale om en stilling med en fastsat prøvetid, vil fradrag for  

 dobbelt husførelse kunne gives i perioden indtil prøvetidens udløb.
Dette  

 gælder dog kun, hvis der er tale om en reel prøvetid, hvormed forstås, at  

 stillinger først efter prøvetidens udløb bliver en fast stilling.
Se TfS  

 1996,538, hvor Landsskatteretten fandt, at fradrag for dobbelt husførelse for en  

 tjenestemandsansat på prøve i 2 år, var betinget af, at det i  

 prøvetidsperioden fortsat var usikkert, om den pågældende kunne opnå  

 fastansættelse efter prøvetidens udløb.
Landsskatteretten lagde således vægt  

 på, at fastansættelse bl.a. var betinget af, at de under uddannelsen indlagte  

 eksaminer blev bestået.
Da klageren ikke på forhånd kunne være sikker på, at  

 bestå de i uddannelsen indlagte eksaminer, indrømmedes der fradrag for  

 dobbelt husførelse i prøvetidsperioden.
 Se også TfS 1996,84 (refereret ovenfor), hvor Landsretten alene indrømmede  

 fradrag for dobbelt husførelse i prøvetidsperioden på 13 uger.
Forflyttelse Hvor der er tale om, at en ansat i en fast stilling bliver forflyttet,  

 således at den ansatte i en periode må opretholde dobbelt husførelse, vil der  

 kunne indrømmes fradrag herfor i forflyttelsesperioden, idet adskillelsen er  

 begrundet i den ansattes erhverv.
Der gives dog kun fradrag, såfremt  

 adskillelsen er midlertidig.
Se TfS 1995,724, hvor Landsretten ikke fandt en  

 oberst berettiget til fradrag for dobbelt husførselse i forbindelse med en  

 forflyttelse til varig tjeneste i Viborg.
Se om en trafikassistent i DSB,  

 lsr. 1973.47 og endvidere lsr. 1974.154 og 1981.24, hvor henholdsvis en  

 kaptajn og en premierløjtnant fik godkendt fradrag for dobbelt husførelse i  

 forbindelse med forflyttelser.
I lsr. 1971.60 blev fradrag nægtet en  

 lokomotivfører ved DSB, der var udstationeret i X-by, hvor han undertiden  

 måtte overnatte, idet han ikke kunne anses midlertidigt at opretholde dobbelt  

 husførelse.
Efter skattemyndighedernes faste praksis er det en forudsætning for  

 fradrag for dobbelt husførelse, at den midlertidige adskillelse ikke varer  

 mere end ca. 2 år, idet adskillelsen herefter må formodes ikke alene at være  

 begrundet i erhvervsmæssige forhold, men tillige også i private forhold, jf.  

 om 2-års grænsen også VLD af 20.4.1979 (skd. 56.90). I TfS 1994.251  

 opretholdte Østre Landsret 2-års grænsen, idet der ikke i den konkrete sag fandtes at  

 foreligge særlige omstændigheder, der kunne begrunde en fravigelse af den af  

 skattemyndighederne gennem en årrække praktiserede 2-års grænse. Østre Landsrets dom er stadfæstet af Højesteret, jf.
TfS 1995,194. Højesteret  

 udtalte i sagen, at man ikke fandt det hverken uforeneligt med SL § 6, stk.  

 1, litra a, og LL § 9, stk. 1, eller med almindelige forvaltningsretlige  

 forudsætninger, at skattemyndighederne praksiserer fradraget for dobbelt  

 husførelse således, at der ikke gives fradrag for en længere periode end 2  

 år, medmindre der foreligger særlige omstændigheder.
Afstanden mellem bopælene Det må endvidere være en forudsætning for, at der kan opnås fradrag for  

 dobbelt husførelse, at afstanden mellem ægtefællernes boliger er så stor, at  

 skatteyderen ikke med rimelighed kan henvises til dagligt at rejse frem og  

 tilbage.
I modsat fald kan der kun foretages sædvanligt befordringsfradrag.  

 Se Skat 1989.5.399 (TfS 1989,322) hvor en direktør fik fradrag for dobbelt  

 husførelse som følge af ansættelse i en anden by, der lå 90 km fra bopælen.
Særlige afgørelser Det er forudsat, at der er tale om merudgifter i anledning af den dobbelte  

 husførelse.
 I lsr. 1966.138 har Landsskatteretten statueret, at en skatteyder, der  

 under en udstationering havde frit logi, og som kunne købe tre daglige  

 måltider for 7,80 kr. pr. dag, ikke kunne antages at have haft merudgifter  

 som følge af dobbelt husførelse.
En oberstløjtnant, som var midlertidigt udstationeret i Skive oplyste, at  

 han under hele sin tjeneste i Skive havde bevaret bopæl i Århus, at han havde  

 beboet et lejet værelse på tjenestestedet, når han ikke har kunnet opholde  

 sig i sit hjem, samt at han havde købt sine måltider på kasernens cafeteria.  

 I VLD af 2. juni 1982 (skd. 64.97) fik han medhold i sin påstand om fradrag  

 efter de fastsatte standardsatser, idet landsretten bl.a. anfører, at der i  

 Ligningsrådets anvisning er fastsat en fælles fradragssats, omfattende både  

 kost og bolig, og denne sats finder anvendelse, når skatteyderen bor under  

 pensionatsforhold eller ved privat indkvartering eller under tilsvarende  

 forhold.
Det må antages, at denne fælles fradragssats i første række er tænkt  

 anvendt i tilfælde, hvor skatteyderen betaler samlet for kost og bolig, og  

 derfor er afskåret fra at dokumentere merudgiften til hver af de to poster,  

 men efter bestemmelsens formulering findes den også at måtte finde anvendelse  

 i tilfælde, hvor skatteyderen vel betaler særskilt for kost og bolig, når den  

 pågældende indkvarteringsform typisk vil være forbundet med merudgifter både  

 til kost og til bolig, og der findes ikke i bestemmelsen noget grundlag for i  

 disse tilfælde at kræve særskilt dokumentation for merudgifter til kost og  

 til bolig.« Da skatteyderen har boet »under tilsvarende  

 forhold,« der typisk medfører merudgifter til både kost og bolig, findes  

 han at opfylde betingelserne for fradrag efter den fælles standardsats.
 Fradrag for befordring til hjemrejse i weekenderne kan gives samtidig med  

 fradrag for dobbelt husførelse efter LL § 9 C, jf. lsr. 1974.57.
 En oversætter ansat ved EF fik ikke fradrag for udgifter til dobbelt  

 husførelse under hensyn til, at indtægterne fra EF var indkomstskattefrie,  

 Skat 1987.12.883 (TfS 1987,612).
 En salgschef, der havde hele landet som rejsedistrikt, blev anset som  

 berettiget til fradrag for både dobbelt husførelse (hustruen boede i Jylland,  

 han på Sjælland) og som handelsrejsende Skat 1987.2.131 (TfS 1987,63).
 En plejehjemsassistent, der var under uddannelse, fik godkendt fradrag for  

 dobbelt husførelse og for befordringsudgifter efter LL § 9 C for de perioder,  

 hvor hun gjorde praktiktjeneste og fik overenskomstmæssigt vederlag for  

 arbejdet Skat 1987.4.290 (TfS 1987,225).
En arbejdsmand, der boede på Fyn, arbejdede på en boreplatform i Nordsøen.
Under hensyn til, at der under opholdet på boreplatformen blev  

 ydet fri forplejning, kunne der bl.a. ikke gives fradrag for dobbelt  

 husførelse mv., lsr. 1985.55.
A.F.1.3.3 Gifte gæstearbejdere Gifte personer, der har midlertidig bolig og arbejde her i landet, men som  

 samtidig opretholder bolig for familien i hjemlandet, er berettiget til  

 fradrag for dobbelt husførelse.
Der gives fradrag efter reglerne for dobbelt husførelse for en periode  

 svarende til de første 24 måneders ophold her i landet. 24 måneders perioden  

 regnes fra tidspunktet for tilflytning til Danmark, uanset om den pågældende  

 forud har haft et tilsvarende ophold i et andet land.
Det er ikke nogen  

 betingelse for fradragsret, at den pågældende ægtefælle er skattepligtig her  

 i landet.
Der gives ikke fradrag for en periode, hvor den pågældende ikke har været  

 gift.
Det er derimod en forudsætning for indrømmelse af fradrag, at den  

 skattepligtige ved forevisning af vielsesattest eller lignende dokumenterer,  

 at han er gift, samt at han sandsynliggør, at han opretholder forbindelsen  

 med ægtefællen.
Det er endvidere en forudsætning, at den pågældende ægtefælle opretholder  

 selvstændig husførelse i hjemlandet.
Det forhold, at ægtefællen bor sammen  

 med f.eks. mandens forældre, udelukker ikke, at hustruen kan anses for at  

 opretholde selvstændig husførelse, idet forholdet ofte er det, at forældrene  

 forsørges af den erhvervsaktive generation.
 Der kan ikke foretages fradrag for dobbelt husførelse, hvis begge  

 ægtefæller opholder sig her i landet, medens f.eks. børnene opholder sig i  

 hjemlandet, medmindre det klart godtgøres, at opholdet her i landet er  

 midlertidigt, og ægtefællerne dokumenterer, at have udgifter til  

 opretholdelse af den bolig i hjemlandet, som de fraflyttede.
 Der gives heller ikke fradrag for dobbelt husførelse, hvis den pågældende  

 - i overensstemmelse med hjemlandets lovgivning - har flere hustruer og den  

 ene hustru opholder sig her, medens den anden opholder sig i hjemlandet.
 Opholder begge hustruer sig i hjemlandet, kan fradrag foretages, men der  

 gives kun et fradrag.
Personer fra den her omhandlede persongruppe opholder sig ofte i  

 hjemlandet i kortere eller længere perioder på grund af ferie og lignende.  

 Der skal ikke ske reduktion af fradraget, såfremt opholdet i hjemlandet ikke  

 har varet over 2 måneder.
Overstiger opholdet 2 måneder, må den midlertidige  

 opretholdelse af dobbelt husførelse på grund af erhverv i almindelighed anses  

 for afbrudt i den pågældende periode.
 A.F.1.4 Fradrag for merudgifter ved lønarbejde i udlandet Se afsnit D.B.2.
A.F.1.5 Kongres og studierejser - Kursusudgifter Udgifter til kongres- og studierejser vil i almindelighed være relativt  

 sjældent forekommende hos lønmodtagere.
Specielt vedrørende kongresrejser indicerer en højesteretsdom, refereret i UfR 1970.51, at fradrag herfor i almindelighed ikke kan indrømmes  

 lønmodtagere.
Fradrag for lønmodtagere indrømmes kun, når det er godtgjort,  

 at udgiftens afholdelse har været nødvendig.
Et sådant bevis vil praktisk  

 taget kun foreligge, når arbejdsgiveren ud fra objektive kriterier har betalt  

 rejseudgifterne, som herefter ikke vil blive beskattet hos lønmodtageren.  

 Hvis deltagelse i kongressen har været nødvendig for stillingens forsvarlige  

 bestridelse, må det være arbejdsgiverens sag at holde skatteyderen skadesløs.
 Retten har herved bragt det synspunkt i forgrunden, at det ikke skal være  

 skattemyndighedernes sag at bedømme rejsens nødvendighed.
 Af landsskatteretskendelser, hvor fradrag blev nægtet, kan nævnes lsr.  

 1970.157, 158, 159 og 1973.51 (tandlæge, der efter opfordring deltog som  

 foredragsholder i international mikrobiologikongres i Mexico City), og lsr.  

 1976.56. (En lønansat tandlæge nægtet fradrag for udgift til deltagelse i  

 verdenskongres for tandlæger i Mexico). Ligeledes er en overlæge (der havde  

 fået tilskud til og løn under opholdet) samt en øjenlæge og professor nægtet  

 fradrag, idet der ikke fandtes at være en sådan direkte forbindelse mellem  

 udgiften til kongres mv. og den årlige indtægtserhvervelse, at fradrag var  

 berettiget.
 Om selvstændige erhvervsdrivende, se E.B.3.2 og E.B.3.4.
Studierejser Afgørelsen af, hvorvidt der kan indrømmes en skatteyder fradrag for  

 efteruddannelsesudgifter, må træffes ud fra en konkret vurdering, hvori som  

 væsentlige elementer indgår, om kurset i sig selv er fagligt relevant uden  

 turistmæssige islæt, om det er tilstrækkeligt relevant i forhold til  

 skatteyderens arbejde, og om der er opnået godkendelse eller økonomisk  

 understøttelse fra det offentlige.
Endvidere må udgifterne til kurset  

 selvsagt ikke være afholdt ud fra et videreuddannelsesformål.
For så vidt  

 angår gymnasielærere kan det af praksis udledes, at det offentliges  

 "blåstempling" - i form af godkendelse, økonomisk understøttelse  

 eller på anden vis tilkendegivet accept - anses som en nødvendig men ikke  

 tikstrækkelig betingelse for fradrag, jf.
TfS 1992,384.
 Se også senest TfS 1995,747 (gymnasielærers studietur til Senegal).  

 Afgørelsen er refereret nedenfor.
Fra praksis kan nævnes: Vestre Landsrets dom af 8. okt. 1984, om rejse til  

 Grækenland, gengivet i Skd. 72.127. Fradrag indrømmet, pga. tilskud til rejsen og ingen  

 turistmæssige islæt.
Vestre Landsrets dom af 5. maj 1987, om rejse til  

 Ægypten (TfS 1987,290). Fradrag nægtet, fordi der ikke var en sådan nødvendig  

 forbindelse til skatteyderens undervisning, at fradrag kunne indrømmes.  

 Stadfæstet af Højesteret Skat 1989.4.311 (TfS 1989,196).
En adjunkt , der underviste i geografi i gymnasiet, og som deltog i en af Geografiforbundet arrangeret rejse til Færøerne, fik ikke fradrag for  

 udgifterne hertil, da landsretten tillagde det afgørende betydning, at rejsen  

 ikke havde været godkendt eller understøttet som studierejse af Direktoratet  

 for Guymnasieskolen og HF eller nogen anden myndighed med besluttende eller  

 godkendende beføjelser inden for disse skoler.
Rejsen havde herefter karakter  

 af en privat rejse i ferietiden, tilrettelagt med henblikpå at tilgodese  

 deltagernes i hovedtræk fælles fagmæssige interesser, jf.
TfS 1989,121  

 (dissens).
En gymnasielærer med fransk og spansk som fag deltog i et tværfgligt  

 kursus med efterfølgende studierejse til Senegal med henblik på erhvervelse  

 af indsigt i den senegalesiske identitet, herunder kultur, religion, politik  

 og industri.
Skatteyderens udgifter til kursus- og rejseforløb udgjorde 8.500  

 kr., som blev fratrukket i den skattepligtige indkomst.
I modsætning til  

 Landsskatteretten godkendte landsretten fradraget, idet man fandt, at  

 udgifterne udelukkende var afholdt for at kunne opfylde de krav, som blev  

 stillet til skatteyderens undervisning og dermed for at sikre og vedligeholde  

 skatteyderens indtægt.
Landsretten lagde herved vægt på bl.a., at  

 efteruddannelsen var godkendt og understøttet af det offentlige, at der af  

 amtskommunen var bevilget tjenestefrihed med løn og fri vikar, og at  

 deltagelsen i efteruddannelsen - uanset emnernes generelle karakter - ikke  

 havde noget turistmæssigt eller rekreativt islæt, fordi skatteyderen skulle  

 undervise i landets kultur i bred betydning, jf.
TfS 1995,747.
 En etnografs (kandidatstipendiat) rejse til Sardinien for at fremskaffe  

 undervisningsmateriale var ikke fradragsberettiget, lsr. 1972.61. Fradrag er  

 ligeledes nægtet ved lsr. 1974.52 (studie- og messerejse til USA) og 1974.  

 148 (kgl. kapelmusikus).
 En lærer på et gymnasium opnåede heller ikke fradrag for udgifterne til to  

 rejser, han havde foretaget som forberedelse til ekskursioner med eleverne,  

 lsr. 1985.58.
Læge, der med henblik på fortsat ansættelse (forlængelse af vikariat) på Rigshospitalets hjertekirurgiske afdeling efter opfordring af  

 arbejdsgiveren, men for egen regning og i opsparet fritid deltog som  

 observatør ved nogle operationer i USA, blev nægtet fradrag, lsr.1977.167.
En børnehavelærerinde på statens kostskole for blinde og svagtseende fik  

 ikke godkendt fradrag for en rejse til England for at studere pædagogiske  

 metoder til optræning og udvikling af åndssvage blinde børn.
Rejsen blev  

 betragtet som en studierejse af generel karakter, lsr. 1975.164.
Efter at en lokal turistforening ikke længere havde set sig i stand til at  

 betale en turistchefs rejser til Japan til de af Danmarks Turistråd  

 arrangerede »workshops« (en afløsning for de tidligere traditionelle  

 udstillinger), men kun ydede et tilskud, havde skatteyderen selv betalt og  

 fratrukket differencen.
 Udgiften kunne ikke anses som en driftsudgift i forbindelse med  

 indtægtserhvervelsen, lsr.1977.69.
Efter at have gennemgået en 3-årig landbrugsuddannelse tog en skatteyder  

 på et 6 måneders praktik- og arbejdsophold i Canada, arrangeret af  

 International Agricultural Exchange Association.
Under opholdet oppebar  

 skatteyderen en lønindtægt på 14.036 kr. fra den canadiske arbejdsgiver.  

 Opholdet i Canada blev anset for foretaget i studiemæssigt øjemed og fradrag  

 for rejseudgifter blev nægtet, lsr.1982.180.
En adjunkt havde deltaget i en studierejse til Italien, arrangeret af en  

 lærerkreds.
Deltagerne i rejsen havde været lærere i fagene historie, latin  

 og italiensk, oldtidskundskab, fysik, religion og formning.
Rejsens pris var  

 3.095 kr.
Han havde oppebåret et tilskud fra amtet på 1.750 kr. og mente, at  

 de udækkede udgifter var fradragsberettigede.
Landsskatteretten lagde til  

 grund, at der havde været tale om en tværfaglig studierejse, der således ikke  

 fuldt ud havde haft en specifik tilknytning til den enkelte rejsedeltagers  

 faglige område.
 Den havde for en del haft karakter af en studierejse af mere generel  

 karakter, for hvilken rejseandel udgiften ikke kunne anses som  

 fradragsberettiget.
Retten fandt, at den del af rejseudgiften, der lå udover det opnåede  

 offentlige tilskud, passende kunne henføres til den sidstnævnte  

 ikke-fradragsberettigede rejseandel, jf.
Skat 1986.10.605.(TfS 1986,543).
En universitetslektor i teoretisk fysik og kemi havde under henvisning til  

 LL § 8 B fradraget udgifterne til tre forskningsrejser, som universitetet på  

 grund af budgetnedskæring ikke havde bevilget penge til.
I henhold til sin  

 ansættelseskontrakt var skatteyderen forpligtet til at udføre forsøg og  

 forskningsvirksomhed.
Efter bl.a. bemærkningerne i lovforslaget til LL § 8 B  

 om bestemmelsens anvendelsesområde, fandt Landsskatteretten ikke, at § 8 B  

 gav hjemmel til fradrag for udgifter til forskning, der skulle sikre en varig  

 lønnet stilling, ligesom retten ikke fandt, at udgifterne kunne anses for  

 fradragsberettigede i henhold til SL § 6 a, lsr. 1983.98.
En kontraktansat lektor ved Geologisk Centralinstitut under Københavns Universitet havde gennemført forskningsrejser i en række lande.
Hans  

 arbejsområder i de pågældende år var læren om bjergarter med særlig henblik  

 på hårde bjergarter, der kun i meget begrænset omfang findes i Danmark.
Han  

 havde modtaget tilskud til dækning af de med rejserne forbundne udgifter fra  

 arbejdsgiveren og selv afholdt rejseudgifter i øvrigt.
Landsretten fandt det  

 ikke godtgjort, at udgifterne havde været nødvendige for at bestride  

 lektorstillingen.
Højesteret fandt derimod, at udgifterne var  

 fradragsberettigede efter SL § 6, litra a.
Det var ubestridt, at  

 skatteyderens rejser var fagligt relevante og ikke havde noget turistmæssigt  

 islæt, ligesom skatteyderens arbejdsområde forudsatte udlandsrejser.  

 Derudover var der som følge af skatteyderens ansættelsesforhold mv. ikke  

 grundlag for at antage, at rejseudgifterne var afholdt med et egentligt  

 virdereuddannelsesformål.
Forskning var endvidere en del af skatteyderens  

 arbejdsforpligtigelse, og han havde modtaget tilskud fra det offentlige til  

 rejserne.
På baggrund heraf fandt Højesteret derfor, at rejseudgifterne var  

 afholdt for at ajourføre hans faglige viden, og at der var en direkte  

 forbindelse mellem sådan ajourføring og hans arbejde, jf.
TfS 1994,878.
 Skatteministeriet har efterfølgende indgået forlig i to lignende sager  

 (lektor og adjunkt - begge universitetsansatte). Se hertil departementets  

 kommentar i TfS 1996,107.
 Om beskatning af rejser betalt af arbejdsgiveren og om studierejselegater,  

 se A.B.1.9.18 og A.B.6.5.
Kursus Kursusudgifter: Udgifter ved deltagelse i faglige kurser er  

 fradragsberettigede i den skattepligtige indkomst, når der er tale om kurser,  

 der har til formål at vedligeholde og ajourføre den pågældendes faglige viden  

 og uddannelse.
Der kan derimod ikke foretages fradrag for udgifter til kurser  

 med videreuddannelsesformål, jf.
UfR 1976.401 VLD, der drejede sig om en  

 skatteyder, der var uddannet flyvemekaniker og som deltog i et 18 uger langt  

 flyvemekanikerkursus i Tyskland, hvilket var en betingelse for hans senere  

 autorisation som mekaniker (og varige ansættelse i flyselskabet). Retten  

 fandt, at hans deltagelse i kurset ikke alene havde haft til formål at  

 genopfriske og ajourføre hans tidligere uddannelse, men tillige at skabe  

 grundlag for, at han senere kunne opnå autorisation som mekaniker, hvorfor  

 udgifterne til deltagelse i kurset ikke kunne fradrages som en  

 driftsomkostning.
Modsat VLD af 29. april 1982 (skd. 64.92): En adjunkt var ansat ved et  

 seminarium, hvor han underviste i fagene idræt, pædagogik og  

 undervisningslære.
I forbindelse med dette arbejde havde han deltaget i  

 kurser i henholdsvis Vejle, Skjern og København, ligesom han med et af sine  

 hold havde været på ekskursion til Østrig, hvor der var afholdt kursus i  

 vinteridræt - skisport.
Om kurserne anførte han, at faget idræt er i fortsat  

 udvikling, og at formålet med de afholdte kurser har været indføring af et  

 nyere syn på idrætten, dens motivation, idrætten set ud fra pædagogiske  

 synsvinkler samt nyere metoder for udførelse af idræt samt legemsøvelser.  

 Efter bevisførelsen lagde landsretten til grund, at den pågældendes  

 deltagelse i kurserne alene eller i hvert fald i langt overvejende grad har  

 haft til formål at vedligeholde og ajourføre hans faglige viden.
Udgifterne  

 til deltagelse i kurserne må derfor anses for fradragsberettigede efter SL §  

 6 a.
En adjunkts udgifter til deltagelse i et kursus i Grækenland blev anset  

 for fradragsberettiget under hensyn til rejsemålets sammenhæng med kursets  

 faglige formål, jf.
VLD af 8. okt. 1984 (skd. 72.127) En cand.oecon., der var ansat som økonomichef, kunne ikke fradrage  

 udgiften til et MBA-kursus i Lausanne (Master of Business Administration),  

 idet lsr. fandt, at deltagelse i et etårigt kursus måtte anses for at have  

 karakter af videreuddannelse, der bl.a. kunne virke fremmende på klagerens  

 senere muligheder inden for erhvervslivet, lsr. 1984.122.
Læger og tandlæger, der deltager i de af henholdsvis Den almindelige Danske Lægeforening og Dansk Tandlægeforening afholdte årlige  

 fortsættelseskurser, kan fratrække de med deltagelsen forbundne udgifter.
Det  

 samme gælder tandlægers udgifter for deltagelse i kursus om universel  

 analgesi.
 En øjenlæges udgift til det årlige møde i Det danske Øjenlægeselskab blev  

 anset fradragsberettiget.
 I lsr. 1970.158 nægtes en skolelæge fradrag for udgifter ved  

 videre-uddannelseskursus for skolelæger i skolehygiejne.
En reservelæge på en medicinsk hospitalsafdeling havde frivilligt deltaget  

 i et kursus i samtaleterapi.
Formålet var at give indblik i, hvorvidt man  

 kunne helbrede patienter ved samtaleterapi frem for ordinering af medicin.  

 Hans deltagelse i kurset »måtte antages at gå ud over en ajourføring af  

 tidligere erhvervet viden« og fradrag blev derfor nægtet, lsr. 1982.80.
En læge, der i 1981 havde påbegyndt en specialuddannelse inden for  

 psykiatri, fik ikke fradrag for udgiften afholdt i 1984 til faglitteratur  

 samt til kurser arrangeret af Dansk Psykiatrisk Selskab.
De omhandlede  

 udgifter blev anset for afholdt som led i hans videreuddannelse, Skat  

 1987.6.438 (TfS 1987,307). En færdiguddannet socialpædagog deltog i et  

 3-årigt træningsprogram i familieterapi, bestående af 12 ugekurser og 18  

 weekendkurser.
Lsr. nægtede hende fradrag for udgifterne hertil efter SL § 6,  

 stk. 1 a.
Uanset at træningsprogrammet til familieterapeut var fagligt  

 relevant for klageren, måtte hendes deltagelse i kurset anses for at være et  

 led i et længerevarende uddannelsesforhold, der gik ud over rammerne for  

 ajourføring og vedligeholdelse af hendes tidligere erhvervede uddannelse som  

 socialpædagog.
TfS 1994,135.
Fysioterapeuter kan få fradrag for dokumenterede eller sandsynliggjorte  

 udgifter som afholdes i forbindelse med deltagelse i de af Den almindelige Danske Lægeforening og Danske Fysioterapeuter afholdte kurser i  

 afspænding.
 Udgifter ved deltagelse i kurser på Lærerhøjskolen og Den Sociale Højskole  

 kan fradrages, hvis kurset overvejende har til formål at vedligeholde og  

 ajourføre den faglige viden, Skat 1990.3.211 (TfS 1990,136). I andre tilfælde  

 kan udgifterne ikke fradrages, jf. lsr. 1955.162, 1961.140 og 1963.146.
 En lektor, der deltog i et kursus i Frankrig, og som havde modtaget  

 tilskud til deltagelsen, fik fradrag for egne udgifter ved kursusdeltagelsen,  

 lsr. 1968.60, men ellers vises der stor tilbageholdenhed med at indrømme  

 fradrag for kursusdeltagelse for lærere, lsr. 1956.114 og 1963.146.
En lærer, som havde afsluttet sin seminarieuddannelse i 1971, kunne ikke  

 få fradragsret for kursusudgifter i 1972 for et »Refresher Course for  

 Teachers of English« i Oxford.
Udgifterne antoges ikke at have været nødvendige  

 for at vedligeholde den i 1971 afsluttede seminarieuddannelse, men ansås for  

 afholdt med videreuddannelse for øje, lsr. 1975.163. Se også lsr. 1975.70.
 En psykolog, der kort tid efter sin embedseksamen (1-1« år) deltog i  

 nogle terapikurser i udlandet, fik ikke fradrag for kursusudgiften, da  

 kurserne blev anset for videreuddannelse, Skat 1986.7.476 (TfS 1986,382).
Kursusdeltagelse kort tid efter færdiguddannelsen, må i almindelighed  

 betragtes som videreuddannelse.
En overlærer, der i mange år havde været sløjdlærer, deltog i et kursus,  

 der svarede til den sløjduddannelse (herunder metalsløjd) man i dag får på  

 seminariet.
Efter det oplyste, herunder navnlig, at der var tale om et fag,  

 han havde haft som liniefag under sin seminarieuddannelse, fandt lsr. at der  

 alene forelå en ajourføring af hans viden og at han derfor kunne fratrække  

 kursusudgifterne, lsr. 1981.201.
 Cand. pharm. fik godkendt fradrag for udgift ved deltagelse i  

 farmakologikursus, lsr. 1973.136. Exam.pharm. fik godkendt fradrag for udgift  

 ved deltagelse i kurser i biofarmaci og veterinære lægemidler, da disse  

 kurser udelukkende var efteruddannelseskurser og ikke  

 videreuddannelseskurser, lsr. 1974.50.
Premierløjtnant ved flyvevåbnet blev nægtet fradrag for udgift til  

 deltagelse i kursus til erhvervelse af C/D-certifikat (trafikflyvercertifikat  

 af II og I klasse) - anset som videreuddannelse, lsr. 1973.50. Se senest Landsskatterettens  

 kendelse i TfS 1996,555, hvor en pilots udgifter til konvertering af  

 amerikansk flycertifikat til dansk certifikat ansås for  

 ikke-fradragsberettigede etableringsudgifter.
En sognepræst fik ikke fradrag for udgifter ved at deltage i et kursus,  

 arrangeret af Almindeligt Dansk Præstekonvent.
Der var ikke den fornødne  

 forbindelse mellem afholdelsen af kursusudgiften og klagerens  

 indtægtserhvervelse, lsr. 1979.95.
 Deltagelse i et kursus til uddannelse af beskæftigelsesvejledere blev  

 anset for videreuddannelse, da der var tale om omskoling af allerede ansat  

 personale uden relevant uddannelsesbaggrund, lsr. 1981.202.
 Såfremt deltagelse i et kursus efter reglerne herom anses for en  

 fradragsberettiget driftsudgift, kan der også indrømmes fradrag for dobbelt  

 husførelse under kursusopholdet, lsr. 1981.23 dog forudsat, at den fratrukne  

 kursusudgift ikke omfatter betaling for opholdsudgifter under kurset.
En smedesvends befordringsudgifter til et kursus i offshore-svejsning blev  

 anset fradragsberettigede, jf.
Skat 1985.10.285 TfS 1985,713).
En udfaglært ansat på en produktionsvirksomhed ansås for berettiget til  

 befordringsfradrag efter LL § 9 C for kørsel mellem sædvanlig bopæl og  

 kursussted.
Den pågældende skatetyder deltog i et 25-dages-kursus i betjening  

 af værktøjsmaskiner på et AMU-center.
Skatteyderen deltog på arbejdsgiverens  

 foranledning og deltog kun i det enkelte modul med fuld løn under kurset, jf.  

 TfS 1996,566 og 576.
 Om kursusudgifter for selvstændige erhvervsdrivende, se E.B.3.4.
A.F.1.6 Flytteudgifter Bestemmelsen i SL § 6 a om fradrag for driftsudgifter omfatter efter  

 gældende praksis også flytteudgifter.
For at være fradragsberettigede skal flytteudgifter - som andre  

 driftsomkostninger - være afholdt for »at erhverve, sikre og  

 vedligeholde indkomsten«.
Det er desuden en betingelse, at flytningen  

 sker i tilknytning til tjenesteskiftet, se TOLD-SKAT Nyt 1993.21.996 (TfS 1993,487).
I modsætning hertil står udgifter til etablering af nye indtægtkilder.
Er  

 udgifterne således alene afholdt for at opnå nye indtægter, vil de som regel  

 ikke kunne fradrages som driftsudgifter.
A.F.1.6.1 Offentligt og privat ansatte Reglerne om ansattes fradrag for flytteudgifter fremgår af TSS-cirk.  

 1992-13.
 Ansatte, der forflyttes under samme arbejdsgiver kan foretage fradrag i  

 den skattepligtige indkomst for en række udgifter i forbindelse med  

 flytningen.
Eventuel modtaget flyttegodtgørelse skal indtægtsføres som personlig  

 indkomst.
Fra og med 1994 er flyttegodtgørelse A-indkomst.
Godtgørelsen er  

 også AM-bidragspligtig.
 Følgende udgifter kan fratrækkes:
a.
Flytning af bohave.
b.
Rejseudgifter for husstanden.
c.
Udgifter til nødvendige installationer.
d.
Huslejetab.
 Udgifter til fast ejendom, herunder renteudgifter, anses ikke for  

 huslejetab.
Disse udgifter kan derfor ikke trækkes fra som en flytteudgift.
Udgifterne  

 kan heller ikke dækkes af arbejdsgiveren som udlæg efter regning.
Udgifter til advokat- og mæglersalær i forbindelse med køb og salg af fast  

 ejendom kan efter praksis ikke fradrages.
Denne praksis er stadfæstet af  

 Vestre Landsret, se TOLD-SKAT Nyt 1993.15.712 (TfS 1993,345).
Hvis arbejdsgiveren godtgør de under a-d nævnte fradragsberettigede  

 flytteudgifter mod dokumentation ved eksterne udgiftsbilag, skal både  

 godtgørelsen og de pågældende udgifter holdes udenfor den ansattes indkomst  

 og påvirker derfor ikke skatteberegningen.
Ved ovenfor nævnte VLD slås det  

 fast, at en supplerende flyttegodtgørelse, hvis størrelse er uden sammenhæng  

 med hvilke udgifter, der rent faktisk afholdes, ikke kan betegnes som udlæg  

 for arbejdsgiveren.
 De ansatte kan dog fortsat foretage et skønsmæssigt fradrag for  

 supplerende flytteudgifter på kr. 3. - 6.000 afhængig af bohavets og  

 husstandens størrelse.
Tjenesteskift fra én statslig institution til en anden anses for  

 flytning under samme arbejdsgiver.
Tilsvarende gælder tjenesteskift fra  

 statsligt til kommunalt civilforsvar.
Flytteudgifter afholdt i forbindelse  

 hermed er derfor fradragsberettiget, se f.eks Skat 1988.11.687 (TfS  

 1988,611).
Flytteudgifterne skal afholdes i forbindelse med tjenesteskiftet.
Se  

 Landsskatterettens afgørelse i TOLD-SKAT Nyt 1993.21.996 (TfS 1993,487), hvor  

 der ikke blev indrømmet fradrag for flytteudgifter, fordi flytningen først  

 fandt sted 15 måneder efter stillingskiftet, og fordi afstanden til den ny  

 arbejdsplads var 35 km.
I lsr. 1983.110 nægtes fradrag for ikke godtgjorte  

 udgifter til en efterfølgende flytning af bohave fra et sommerhus, der blev  

 solgt efter, at skatteyderen var flyttet i forbindelse med et  

 stillingsskifte.
Der godkendes heller ikke fradrag for investering i  

 forbedringer i den fraflyttede lejlighed, se lsr.1975.170. Se tillige Skat  

 1987.6.439 (TfS 1987,323) hvor udgifter til opmagasinering af møbler ikke  

 blev anset for fradragsberettiget, da udgiften hertil ikke direkte vedrørte  

 flytningen.
A.F.1.6.2 Læger Landsskatteretten har for medicinske kandidater og reservelæger med  

 kortvarige, tidsbegrænsede ansættelsesforhold anlagt en praksis, hvorefter  

 udgifter i forbindelse med flytning til ny kommune på grund af  

 stillingsskifte er fradragsberettigede.
Ved stillingsskifte forstås kun  

 flytning fra en tidsbegrænset stilling til en anden tidsbegrænset stilling,  

 men ikke flytning fra en tidsbegrænset stilling til f.eks. en  

 overlægestilling eller en privat lægepraksis, hvor anlægssbetragtningen  

 hindrer fradrag, se TOLD-SKAT Nyt 1993.24.1136 (TfS 1993,597).  

 Praksisændringen har virkning fra indkomståret 1994.
 Det er dog en forudsætning, at der er tale om flytning fra et dansk  

 sygehus.
 Der vil derfor ikke kunne fratrækkes flytteudgifter i de tilfælde, hvor en  

 skatteyder flytter fra en tidsbegrænset stilling på et udenlandsk sygehus til  

 en dansk sygehusstilling, se lsr. 1970.63 (flytning fra U.S.A) og lsr.  

 1972.64 (flytning fra Sverige).
 Udgift til flytning inden for samme kommune er kun fradragsberettiget i  

 det omfang, flytningen skyldes overtagelse af eller flytning fra en tvungen  

 tjenestebolig (cfr. lejebolig), jf. bl.a. lsr. 1985.40 og 129.
A.F.1.7 Arbejde ude Udgifter til fortæring anses som hovedregel for private.
For at kunne opnå  

 fradrag for udgifter hertil skal det dokumenteres, at udgiften har været  

 nødvendig for indtægtens erhvervelse, og merudgiftens størrelse skal  

 dokumenteres.
 Det forekommer, at lønmodtagere anmoder om fradrag for udgifter til  

 fortæring som følge af, at arbejdet medfører, at der må indtages et måltid  

 ude.
Landsskatteretten har i en kendelse, offentliggjort i TOLD-SKAT Nyt,  

 1993.5.211 (TfS 1993,82) fundet, at en skorstensfejers arbejde generelt var  

 af en sådan karakter, at det var forbundet med merudgifter til fortæring.
Det  

 ansås dog ikke for godtgjort, at merudgiften oversteg bundfradraget i LL § 9,  

 stk. 1. Se desuden TOLD-SKAT Nyt 1992.24.852 (TfS 1992,548), hvor en  

 taxachauffør, der ikke havde spiselokale til rådighed, og som ikke måtte  

 spise i bilen fik fradrag for merudgifter til kost.
Der var afholdt udgifter  

 på ca. 10.400 kr, og der blev indrømmet fradrag for en daglig skønnet  

 merudgift på 20 kr.
I TfS 1995,298, der vedrørte indkomstårene 1982-87, kom  

 landsretten til det resultat, at buschauffører ikke var berettigede til  

 fradrag for merudgifter til fortæring efter den dagældende anvisning, da  

 opholdslokaler i de skure, der er opstillet ved endestationerne, ikke var  

 uegnede som spiselokaler.
A.F.1.8 Overarbejde Fradrag for dokumenterede merudgifter i forbindelse med overarbejde kan  

 kun foretages, når overarbejdet har varet mindst 3 timer ud over daglig  

 normal arbejdstid og er udført i tilslutning til denne.
Overarbejdet skal  

 endvidere være udført uden varsel, og det skal have været nødvendigt at  

 indtage et måltid uden for hjemmet og arbejdsstedet.
Fradrag kan ikke  

 foretages, når lønmodtageren selv har mulighed for at tilrettelægge sit  

 arbejde, eller overarbejdet er en følge af rådighedspligt eller  

 rådighedstjeneste eller på anden måde er led i den pågældendes normale  

 arbejdsmønster.
Ved ØLD af 24. jan. 1989, Skat 1989.4.291 (TfS 1989,132), fik en læge ikke  

 fradrag for overarbejde under rådighedstjeneste.
Retten lagde vægt på, at der  

 ikke havde været tale om længere ophold på arbejdsstedet end forudsat.
Der kan endvidere ikke foretages fradrag, hvis arbejdsgiver yder gratis  

 måltid bortset fra kaffe, te mv. i forbindelse med overarbejdet.
Om fri kost  

 se A.B.1.9.11.
A.F.1.9 Værktøj Værktøjspenge skal medregnes til den personlige indkomst, og  

 værktøjsudgifter kan fradrages i den skattepligtige indkomst efter AL § 3,  

 men kun i det omfang udgifterne kan dokumenteres.
Se E.C.1.1.7.
 Også ufaglærte kan opnå fradrag for dokumenterede værktøjsudgifter, lsr.  

 1982.175.
A.F.1.10 Opmåling Opmålerpenge kan fratrækkes i håndværkeres skattepligtige indkomst ved  

 akkordarbejde med det beløb, som de faktisk har afholdt, lsr. 1954.131.
 For malere, som i henhold til deres overenskomst får opmålingen foretaget  

 af et opmålingskontor, anses opmålingsudgifterne at være betalt af mestrene,  

 således at de ikke vedrører malersvendenes løn.
 Det bemærkes, at fradrag for opmåling kun må anerkendes, hvis skatteyderen  

 kan dokumentere udgiften hertil i form af en kvittering lydende på eget navn.  

 Påstande om såkaldt fælles opmåling med en samlet kvittering o.lign. kan ikke  

 anerkendes som grundlag for den enkelte skatteyders fradrag (i givet fald må  

 en evt. »fælles kvittering« ændres).
A.F.1.11 Faglitteratur Udgifter til faglige tidsskrifter og håndbøger samt videnskabelige værker,  

 der er nødvendige til stillingens varetagelse, kan fradrages i den  

 skattepligtige indkomst for det år, hvori udgiften er afholdt.  

 Populærvidenskabelige værker anses i den henseende ikke som egentlig  

 faglitteratur.
Derimod vil udgifter til faglitteratur, som må anses afholdt med henblik  

 på videreuddannelse og dermed en mulighed for opnåelse af en fremtidig  

 stilling, ikke kunne anses fradragsberettigede efter SL § 6 a og b, jf.  

 højesteretsdom af 27. juni 1968 (UfR 1968 s. 605). Dommen er kommenteret af  

 højesteretsdommer P.
Spleth i UfR 1968 B s. 354.
Hvis en skatteyder foretager en større samlet anskaffelse af  

 faglitteratur, således at det får karakter af anlæg af bibliotek, gives der  

 normalt ikke fradrag for denne udgift, men efter praksis kan der fradrages et  

 skønsmæssigt beløb svarende til normal årlig anskaffelse af faglitteratur,  

 jf. bl.a. lsr. 1980.161 og ØLD af 16. feb. 1981 (Skd. 58.283).
 Der gives normalt heller ikke fradrag, når den fornødne faglitteratur er  

 tilgængelig på den pågældendes arbejdsplads. Østre Landsret har dog ved dom  

 af 17. marts 1986 åbnet mulighed herfor, se Skat 1986.4.253 (TfS 1986,175) og  

 1987.5.346 (TfS 1987,274).
Herefter kan fradrag for udgifter til faglitteratur ikke længere nægtes  

 alene med en henvisning til, at faglitteraturen er til rådighed på  

 arbejdspladsen.
Et eventuelt fradrag er imidlertid fortsat betinget af, at  

 anskaffelsen må anses for at være nødvendig for den pågældende skatteyder,  

 herunder at han er nødt til at udføre arbejde hjemme i et omfang, der  

 nødvendiggør en privat anskaffelse af faglitteratur, der i øvrigt forefindes  

 på arbejdspladsen.
A.F.1.12 Arbejdsværelse - kontorhold Der kan i almindelighed ikke gives fradrag for udgifter til et  

 arbejdsværelse i lønmodtagerens hjem eller til et værelse, som han lejer uden  

 for sit hjem, selv om lønmodtageren benytter værelset til hjemmearbejde mv.,  

 da udgiften hertil må anses som en privat udgift, som ikke kan anses  

 nødvendig for at erhverve, sikre og vedligeholde indkomsten.
 Det gælder, uanset om den pågældende har hjemmearbejde eller  

 ekstra-arbejde eller bijob, som angives udført fra et særligt værelse i  

 hjemmet.
 I de ganske særlige tilfælde, hvor der i retspraksis er givet fradrag, er  

 der i afgørelserne lagt vægt på, at det pågældende værelse har skiftet  

 karakter, således at det ikke længere kan anses anvendeligt som opholdsrum,  

 men gennem møblering, udstyr og adgangsforhold mv. er blevet et værksted, et  

 laboratorium eller en tegnestue, eller at værelset i væsentlig grad er blevet  

 benyttet til arbejde om dagen, således at værelset, f.eks. for en  

 videnskabsmand træder i stedet for arbejdsværelse, som den pågældende ellers  

 måtte have på ansættelsesstedet.
Den foreliggende praksis viser, at betingelserne for fradrag kun ganske  

 undtagelsesvis kan anses opfyldt.
Det beror blandt andet på, at uanset, at et  

 værelse er møbleret med kontormøbler eller udstyret med omfattende bogreoler  

 mv., kan værelset ikke af den grund anses for uanvendeligt til opholdsrum i  

 øvrigt for den pågældende og hans familie.
Den ledende dom er HD af 14.dec. 1960, UfR 1961.107H.
Sagen angik en  

 gymnasielektor, der foruden sin hovedstilling havde erhverv som lærer ved  

 officersskolen, og som derudover havde en ret stor indtægt ved  

 skribentvirksomhed, ved udgivelse og oversættelse af bøger og som medarbejder  

 ved forskellige værker.
Skatteyderen havde påstået sig berettiget til fradrag  

 under henvisning til, at det i forbindelse med ekstraindtægterne var  

 nødvendigt at opretholde et arbejdsværelse.
Det var oplyst, at det omhandlede  

 værelse var udstyret med bogreoler langs væggene fra gulv til loft og i  

 øvrigt møbleret med et stort skrivebord, tilhørende stol, en sofa, to mindre  

 træstole og et tidsskriftbord.
Højesteret bemærkede, at skatteyderens  

 udførelse af hjemmearbejdet i arbejdsværelset efter arbejdets art og omfang  

 ikke bevirkede, at værelset kunne anses som et særskilt arbejdsværelse, der  

 ikke hørte med til boligens almindelige opholdsrum.
 Se desuden ØLD af 30. sept. 1963 (UfR 1963.1061), ØLD af 11. nov. 1966  

 (UfR 1967.221), ØLD af 13. april 1981, skd. 59.371 og VLD af 11. sept. 1984,  

 (TfS 1984,446).
Østre Landsret har i en konkret sag begrundet fradrag for udgifter til  

 arbejdsværelse med, at arbejdet som fagkonsulent ved Undervisningsministeriet nødvendiggjorde opbevaring af et betydeligt materiale, delvis af fortrolig  

 karakter.
Der var derfor tale om et særligt arbejdsværelse, der ikke kunne  

 anses for et almindeligt opholdsrum, jf.
TfS 1994,663. Dommen er stadfæstet  

 af Højesteret, jf. (TfS 1996,219). Se også TfS 1996,553, hvor en musiklærer  

 havde indrettet 2 arbejds- og musiklokaler i hjemmet.
Landsretten fandt, at  

 det ene værelse havde været sådan indrettet og benyttet, at han var  

 berettiget til et fradrag herfor.
Den meget omfattende landsskatteretspraksis er i overensstemmelse med det  

 anførte.
Fradrag for arbejdsværelse for lønmodtagere inden for alle erhverv  

 nægtes næsten altid.
Et betydeligt antal kendelser har nægtet skolelærere  

 fradrag for arbejdsværelse, som f.eks. er blevet angivet benyttet til  

 udarbejdelse og retning af stile og hjemmeopgaver mv.
Hvor der ganske undtagelsesvis godkendes fradrag for arbejdsværelse i egen  

 ejendom, må fradraget beregnes på grundlag af lejeværdien, inkl. el og varme,  

 og der gives ikke fradrag for de faktiske udgifter.
Fradrag for den del af  

 ejendomsskatterne, der kan henføres til ejendommens erhvervsmæssige  

 anvendelse, kan dog indrømmes, hvis arbejdsværelset udgør 10 pct. eller  

 derover af den pågældende ejendom, se E.K.2.2.
Arbejdsværelse i eget hus berettiger ikke til nedsættelse af lejeværdien  

 efter LL § 15 G.
Kontorhold Fradrag for udgifter til kontorhold.
 Udgifter til kontorhold omfatter udgifter til skrivemateriale, porto og  

 lign.
Evt. modtagen kontorholdsgodtgørelse medregnes til den personlige  

 indkomst, medens dokumenterede eller sandsynliggjorte udgifter kan fratrækkes  

 i den skattepligtige indkomst, jf. lsr. 1966.50. Se også TfS 1996,68, hvo  

 skatteyderen ikke kunne dokumentere, at den modtagne kontorholdsgodtgørelse  

 var medgået til formålet.
Der kunne derfor ikke fradrages et beløb svarende  

 til den udbetalte godtgørelse, men alene et af ligningsmyndigheden  

 skønmæssigt fastsat mindre beløb.
A.F.1.13 Telefon En lønmodtageres udgift til telefon må normalt anses som en privat udgift,  

 som kun ganske undtagelsesvis kan anses nødvendig for at erhverve, sikre og  

 vedligeholde indtægten.
 Dette gælder også, selv om arbejdsgiveren stiller krav om telefon, f.eks.  

 for at kunne tilkalde den ansatte til vagttjeneste og lign.
Fradrag kan kun foretages, hvis det har været nødvendigt, at foretage  

 erhvervsmæssige opkald fra telefonen jf.
LL § 16, stk. 2.
 I den forbindelse sondres der mellem abonnementsudgifter og  

 samtaleudgifter.
 Abonnementsudgifter anses efter LL § 16, stk. 2, 1. pkt., for private,  

 hvorimod samtaleudgifter kan være erhvervsmæssige.
Abonnementsudgiften kan ikke fradrages som erhvervsmæssig udgift, idet  

 abonnementsudgiften anses for en privat udgift.
Baggrunden for denne  

 antagelse er det normale i, at ansatte mv. har telefon i hjemmet.
Den ansatte  

 antages således selv at ville holde telefon, selv om firmaet ikke yder  

 tilskud hertil jf. pkt. 12.4.4. i skm. cirk. nr. 72 af 17. apr. 1996 om  

 beskatning af personalegoder.
Det er den ansatte, der skal sandsynliggøre størrelsen af de  

 erhvervsmæssige samtaler.
Efter LL § 16, stk. 2, 2. pkt., anses  

 telefontilskud fortrinsvis at dække abonnementsudgiften.
Et telefontilskuds  

 størrelse kan således ikke tages som et direkte udtryk for størrelsen af den  

 ansattes erhvervsmæssige samtaleudgifter, uanset om firmaet har  

 "øremærket" tilskuddet til at dække samtaleudgifter.
Se ligeledes  

 afsnit A.B.1.9.3.
 Fradrag for de erhvervsmæssige samtaler kan ske i henhold til LL § 9, stk.  

 1. Ved fastlæggelsen af det beløb, der vedrører den private benyttelse af  

 telefonen, kan der tages udgangspunkt i Ligningsrådets satser for værdien af  

 fri telefon til rådighed, jf. afsnit A.B.1.9.4.
A.F.1.14 Repræsentationsudgifter Lønmodtagere kan i den skattepligtige indkomst fratrække nødvendige  

 udgifter til repræsentation i det omfang, de er anvendt til indtægtens  

 erhvervelse.
 Repræsentationsudgifter kan kun fradrages med 25 pct. af de afholdte  

 udgifter, se LL § 9, stk. 3.
For lønmodtagere gælder, at fradrag for repræsentationsudgifter som regel  

 nægtes, da der normalt ikke er den fornødne sammenhæng mellem udgifternes  

 afholdelse og indkomstens erhvervelse.
Se ØLD i TOLD-SKAT Nyt 1993.14.658,  

 (TfS 1993,303) hvor en ministerråd ikke fik fradrag for udgifter til  

 repræsentation, der var afholdt udover de fra udenrigsministeriet modtagne  

 repræsentationstillæg.
Dommen er stadfæstet af Højesteret, jf.
TfS 1996,315.
En lønmodtager kan imidlertid på grund af sin aflønningsform, f.eks.  

 provision af omsætningen, have en selvstændig indkomstmæssig interesse i at  

 afholde repræsentationsudgifter.
Det drejer sig typisk om repræsentanter,  

 handelsrejsende og salgschauffører mv.
Disse grupper kan få anerkendt det  

 begrænsede fradrag for afholdte repræsentationsudgifter.
Ligningsrådet har  

 for handelsrejsende fastsat standardsatser for en række fradragsberettigede  

 udgifter, hvori udgifter til repræsentation indgår.
De pågældende  

 lønmodtagere kan uden dokumentation for udgifternes størrelse fortsat  

 foretage fuldt fradrag efter disse satser, der fastsættes under hensyn til  

 den begrænsede fradragsret.
 I visse tilfælde kan der opstå tvivl om, hvorvidt afholdte  

 repræsentationsudgifter skal henregnes til arbejdsgiverens eller til  

 lønmodtagerens repræsentationsudgifter.
 Hvor der til en lønmodtager udbetales repræsentationstillæg og lignende,  

 eller arbejdsgiveren udbetaler en godtgørelse for de af lønmodtageren  

 afholdte repræsentationsudgifter eller når udgifterne godtgøres lønmodtageren  

 uden nærmere specifikation og dokumentation, har lønmodtageren begrænset  

 fradragsret for repræsentationsudgifterne, hvis udgifterne har den fornødne  

 forbindelse med udførelsen af det indtægtsgivende arbejde.
Dokumentation Det vil normalt være et vilkår for adgangen til at fratrække disse  

 udgifter, at de kan dokumenteres ved fremlæggelse af bilag.
Der må stilles  

 visse krav til sådanne bilag, for at de kan anses for fyldestgørende.
 Det må normalt kræves, at et sådant bilag er dateret og angiver udstederen  

 samt (når dette er sædvanligt) tillige modtageren, at det af bilaget fremgår,  

 hvilke ydelser det vedrører, og endelig at det (når dette er sædvanligt) er  

 forsynet med kvitteringspåtegning (kasseapparatafstempling). Specielt med  

 hensyn til restaurationsbilag som dokumentation for repræsentationsudgifter  

 bør yderligere fordres, at det på bilaget er noteret, hvem der har deltaget i  

 sammenkomsten og årsagen til denne.
 Selv om specifikationskravet er opfyldt og dokumentation for udgifternes  

 afholdelse foreligger, er skattemyndighederne berettiget til at skønne over,  

 om de afholdte udgifter kan anses for fradragsberettigede driftsudgifter, jf.  

 nævnte bekendtgørelse.
 Hvor der ikke foreligger fornøden specifikation og dokumentation, må  

 fradrag for repræsentationsudgifter fastsættes efter et skøn.
Der vil næppe altid kunne foreligge et fuldt ud fyldestgørende regnskab,  

 men der bør altid lægges vægt på et på bilag støttet regnskabsmateriale  

 vedrørende repræsentationsudgifter.
 En fagforeningskasserer fik ikke fradrag for udgifter svarende til en  

 modtaget repræsentationsgodtgørelse på 2.400 kr., da han ikke i fornødent  

 omfang kunne godtgøre afholdelsen af fradragsberettigede  

 repræsentationsudgifter, lsr. 1981.79.
Repræsentation i hjemmet Foretages der fradrag for udgifter til repræsentation i hjemmet, må der  

 stilles strenge krav med hensyn til dokumentation for såvel udgifternes  

 størrelse som anledningen til repræsentationen.
 Eksempelvis fik en aktieselskabsdirektør ikke godkendt fradrag for  

 udokumenterede udgifter til repræsentation i hjemmet, lsr. 1975.70.
A.F.1.15 Dækning af tab, herunder tab ved fejltælling Godtgør lønmodtageren arbejdsgiveren et tab, som denne er påført ved  

 lønmodtagerens disposition, er der ikke fradragsret herfor, jf. således lsr.  

 1955.137. Arbejdsgiveren må normalt selv bære risikoen for udfaldet af de  

 dispositioner, en lønansat foretager i virksomhedens interesse, og når  

 arbejdstageren frivilligt inddækker tabet, kan det kun være ud fra ønsket om at bevare  

 stillingen og dermed indtægtskilden.
 I lsr. 1978.44 nægtes en fastlønnet regnskabskonsulent, ansat i en  

 landboforenings regnskabskreds, fradragsret for kontrollovstillæg, han havde  

 betalt for to klienter, hvis selvangivelser ikke var indgivet rettidig.  

 Skulle foreningen have betalt tillæggene, var konsulenten blevet afskediget.
En brugsuddeler, der var delvis provisionslønnet og skulle stille kaution  

 for tab, fik ikke fradrag for tabet ved indløsningen af en falsk check, selv  

 om han frivilligt havde dækket tabet over for brugsforeningen.
Tabet måtte  

 anses for påført arbejdsgiveren, og for uddeleren var der herefter tale om et  

 ikke-fradragsberettiget formuetab, Skat 1987.4.290 (TfS 1987,207).
 Påhviler der arbejdstageren en pligt til at inddække et evt. tab ved  

 dispositioner i arbejdsgiverens tjeneste, f.eks. hvor der ydes  

 fejltællingspenge (til kasserere), er der derimod mulighed for fradrag i den  

 skattepligtige indkomst.
 En billettør ved en færgeoverfart, der ikke modtog  

 fejltællingsgodtgørelse, blev nægtet fradrag for fejltælling og tab på ialt  

 284 kr., da han ikke på betryggende måde var i stand til at dokumentere det  

 lidte tab, jf. lsr. 1967.126.
Tilsvarende gælder principielt også for f.eks. buschaufførers tab ved  

 fejltælling.
Det har været praksis at de af HT udbetalte  

 fejltællingspenge/billetgodtgørelser anses for fuldtud at medgå til  

 fejltællingsudgifter, hvorfor der godkendes fradrag i den skattepligtige  

 indkomst svarende til den modtagne godtgørelse.
 En fagforeningskasserer, der havde modtaget fejltællingspenge med 2.227  

 kr., blev ikke anset for berettiget til fradrag for ikke dokumenterede  

 fejltællingsudgifter, lsr. 1981.79.
 Hvis der til imødegåelse af lønmodtagerens erstatningspligt er tegnet en  

 kautionsforsikring, kan præmien hertil fradrages (typisk for kasserere  

 o.lign.).
A.F.1.16 Fagforeningskontingent og arbejdsløshedsforsikring LL § 13 og SKL  

 § 8 T og 8 U Faglige foreninger skal hvert år foretage indberetning til  

 skattemyndighederne om de indbetalinger, de har modtaget fra hvert enkelt  

 medlem det foregående kalenderår.
Det indberettede beløb vil blive fortrykt  

 på det enkelte medlems selvangivelse, jf.
A.L.2.5.
Alle foreninger, hvortil kontingent kan trækkes fra efter LL § 13 er  

 indberetningspligtige, jf.
SKL § 8 T.
Det enkelte foreningsmedlem kan inden  

 kalenderårets udgang pålægge foreningen ikke at foretage indberetning efter 1. pkt. i SKL § 8 T.
Fradrag efter LL § 13, stk. 1, er betinget af, at der  

 sker indberetning af medlemmernes kontingentbetalinger, jf.
LL § 13, stk. 2.
Ifølge LL § 13, stk.1, kan den skattepligtige foretage fradrag for  

 udgifter afholdt til kontingenter for medlemsskab af arbejdsgiverforeninger,  

 fagforeninger og andre faglige sammenslutninger, der har til hovedformål at  

 varetage de økonomiske interesser for den erhvervsgruppe, hvortil den  

 skattepligtige hører.
Se hertil TfS 1994,348.
LL § 13 omfatter for det første arbejdsmarkedssammenslutninger.
Hertil  

 regnes:
 Arbejdsgiverforeninger og fagforeninger, der har til hovedformål, at  

 indgå, faktisk indgår eller medvirker til at indgå såvel kollektive som  

 enkeltstående aftaler om løn og arbejdsvilkår.
 Endvidere anses for omfattet, foreninger og faglige sammenslutninger  

 såfremt de besidder kapital bestemt til ydelse af understøttelse ved faglig  

 konflikt, selvom foreningerne ikke forhandler eller medvirker til eller  

 koordinerer ved forhandlinger om løn- og arbejdsvilkår.
Endelig omfattes andre foreninger der varetager medlemmernes faglige,  

 økonomiske interesser, men som hverken forhandler overenskomster eller  

 besidder konfliktfonde.
Der er tale om brancheforeninger,  

 erhvervsorganisationer, handelsstandsforeninger, handelsforeninger og  

 landbo-, husmands-og kvæg-avlerforeninger mv.
 Kontingent til "Foreningen af danske lægestuderende" er  

 fradragsberettiget, idet foreningens formål er at varetage de studerendes  

 "økonomiske og faglige interesser".
Kontingent til Dansk Merkonomforening anses ifølge lsr. 1984.157 for  

 fradragsberettiget.
Ved afgørelsen blev bl.a. lagt vægt på, at et af  

 foreningens formål var at støtte det enkelte medlem i forhandlinger om  

 ansættelses- og arbejdsvilkår og på anmodning overtage forhandlingsretten om  

 løn- og arbejdsforhold.
 Kontingent til Danmarks Frie Fagforeninger er fradragsberettiget, Skat  

 1990.4.301 (TfS 1990,156).
Kontingent til Foreningen af Yngre Revisorer blev ikke anset for  

 fradragsberettiget som fagforeningskontingent, men kunne istedet fradrages  

 (som en lønmodtagerudgift) under hensyn til at kontingentet i alt overvejende  

 grad antoges at medgå til udgivelse af faglitteratur, lsr. 1983.108 og  

 tilsvarende VLD af 17. april 1985 (Skat 1985.5.125 (TfS 1985,730)) vedrørende en  

 gymnasielærer.
 Hvis der betales kontingent til en forening, der varetager såvel faglige,  

 økonomiske som erhvervsmæssige interesser, skal kontingentbetalingen  

 fordeles, idet det kun er den del af kontingentet, der går til dækning af  

 faglige økonomiske interesser, der berettiger til fradrag efter LL § 13. Den  

 kontingentdel, der går til varetagelse af erhvervsmæssige interesser er  

 fradragsberettiget efter LL § 9, stk. 1. Fordelingen af kontingentet  

 foretages af den pågældende forening, se mere herom under E.B.3.15. Se  

 endvidere SD-cirk. 1989.2.
 En dagplejemor kunne samtidig med standardfradraget på 1/3 af indtægten  

 foretage fradrag for fagforeningskontingent, lsr. 1979.181. Registrerede  

 erhvervsfiskere er udelukket fra at tage fradrag for fagforeningskontingent  

 efter LL § 13, når den pågældende benytter den særlige fradragshjemmel i LL §  

 9 G, jf. § 9 G, stk. 2.
Bestemmelsen udelukker imidlertid ikke, at der kan tages fradrag for  

 fagforeningskontingent i den periode, hvor den pågældende ikke er registreret  

 som erhvervsfisker - enten fordi vedkommende er ophørt hermed eller fordi  

 vedkommende først efterfølgende påbegynder en beskæftigelse som registreret  

 erhvervsfisker.
Et eventuelt fradrag beror dog på en konkret ligningsmæssig  

 bedømmelse, jf.
TfS 1996,105.
En ansat i forsvaret fik fra 1. sept. 1981 bevilget 1 års orlov, hvorunder  

 han arbejdede i Grønland.
Skatterådet havde beskåret hans fradrag for  

 fagforeningskontingent med den del af kontingentet, der vedrørte perioden 1.  

 sept. - 31. dec. 1981. Lsr. gav skatteyderen fradrag for hele årets  

 kontingent betalinger under henvisning til, at han havde været fuldt  

 skattepligtig til Danmark i hele indkomståret, at hans økonomiske og faglige interesse i  

 fortsat medlemsskab ikke kunne anses for ophørt med den midlertidige adresse  

 i Grønland, og at kontingentbetalingen var uden forbindelse med den i Grønland erhvervede indtægt, lsr. 1984.159.
 Ekstra strejkekontingenter, der af fagforeningen pålægges medlemmerne, er  

 fradragsberettigede i lighed med det almindelige fagforeningskontingent.
 Derimod kan eventuelt frivillige bidrag ikke fradrages.
Arbejdsløshedsforsikring Udgifter til arbejdsløshedsforsikring kan ligeledes fradrages i den  

 skattepligtige indkomst i medfør af PBL § 49, stk. 1.
Det skal bemærkes, at en lønmodtagers udgifter til  

 fagforeningskontingenter - for den dels vedkommende som medgår til varetagelse af medlemmernes  

 faglige, økonomiske interesser - og arbejdsløshedsforsikring ikke er omfattet  

 af den bundgrænse på 3.900 kr. i 1996 som gælder for fradrag af en  

 lønmodtagers øvrige udgifter ved indtægtserhvervelsen.
Ikke i erhverv At en skatteyder ikke er aktivt erhvervsbeskæftiget, afskærer ham ikke fra  

 retten til at fradrage fagforeningskontingent, jf. lsr. 1959.67, hvorved en  

 tandlæges kontingent til Dansk Tandlægeforening blev anerkendt  

 fradragsberettiget, uanset at den pågældende for tiden ikke var i erhverv.  

 Fradraget blev anerkendt med den motivering, at den pågældendes faglige  

 organisation måtte antages at varetage samtlige sine medlemmers økonomiske  

 interesser som erhvervsgruppe, hvadenten de var aktuelt i erhverv eller ikke.
En skatteyder, hvis indtægt udelukkende består i  

 arbejdsløshedsunderstøttelse, anses berettiget til at fratrække  

 fagforeningskontingent.
Skatteydere, der modtager »efterløn«, kan  

 fratrække fagligt kontingent og kontingent til arbejdsløshedskasse.  

 Pensionerede tjenestemænd i staten, Folkeskolen og Folkekirken kan ligeledes foretage fradrag for fagforeningskontingent,  

 idet den faglige organisation er forhandlingsberettiget vedrørende pensionen.
Klubkontingenter Arbejderes »Klubkontingenter« må anses for at falde ind under  

 bestemmelsen i LL § 13, hvis klubbens formål er at varetage de pågældendes  

 faglige, økonomiske interesser.
 Er formålet derimod at sikre medlemmerne dagpenge under sygdom, må  

 kontingentet betragtes som en ikke-fradragsberettiget forsikringsudgift.
 Beløb, som de ansatte i et selskab indbetaler til en såkaldt arbejderklub  

 oprettet med det formål at erhverve aktier i selskabet, kan ikke fradrages,  

 skd. 32.93.
 Visse fagforeninger yder et tilskud til medlemmer, der oppebærer  

 folkepension (»overbygning til folkepensionen«). Midlerne  

 tilvejebringes ved særlige bidrag, som fagforeningsmedlemmerne betaler ved  

 siden af de sædvanlige kontingenter til forening og arbejdsløshedskassen.  

 Bidraget er fradragsberettiget i den skattepligtige indkomst.
A.F.1.17 Tab ved tyveri For at en lønmodtagers tab ved tyveri kan fradrages i den skattepligtige  

 indkomst, er det en absolut betingelse, at det lidte tab står i nøje  

 forbindelse med erhvervsudøvelsen.
 Påstand om fradragsret vil hovedsagelig opstå i to tilfælde, dels ved  

 tyveri af arbejdsgivers kassebeholdning og dels ved tyveri af egen løn.
Arbejdsgiverens midler Hvor en lønmodtager har påtaget sig risikoen og ansvaret for opbevaringen  

 af arbejdsgiverens kassebeholdning, hvilket kan forekomme dels hvor kontante  

 pengemidler opbevares i lønmodtagerens hjem el.lign., og dels ved at den  

 pågældende som led i sit arbejde har til opgave at opkræve og opbevare  

 pengemidler for principalen (salgschauffører, incassatorer o.lign.), vil et  

 tab, opstået ved at lønmodtageren skal erstatte et tyveri heraf, kunne  

 fradrages i den skattepligtige indkomst.
Det må dog antages, at det, hvor det  

 drejer sig om opbevaring af kassebeholdning hjemme el.lign. er en  

 forudsætning for fradragsret, at der er en erhvervsmæssig årsag til denne  

 opbevaringsform, f.eks. at det er et led i ansættelsesforholdet og/eller at  

 der ikke er tilstrækkeligt betryggende opbevaringsmulighed hos  

 arbejdsgiveren, eller på anden vis, f.eks. ved indsættelse i bank, hvorved  

 også størrelsen af de opbevarede midler må tages i betragtning.
Det er en  

 betingelse, at der ikke kan opstå tvivl om beholdningens erhvervsmæssige  

 tilknytning.
Det må tillige være en forudsætning for fradrag, at opbevaringen ikke er sket på uforsvarlig vis, jf. lsr.  

 1958.114. En funktionær, der modtog indbetalinger på arbejdsgiverens kontor,  

 tog disse med hjem til opbevaring, da indbetalingerne var sket efter  

 bankernes lukketid, og der ikke fandtes pengeskab eller andet forsvarligt  

 opbevaringssted på kontoret.
Midlerne opbevaredes i et aflåset skab i den  

 pågældendes soveværelse, hvorfra de blev stjålet under skatteyderens fravær i  

 nogle timer.
Den pågældende fik anerkendt fradrag, da det lidte tab fandtes  

 at have så nær tilknytning til erhvervet, at betingelserne herfor var til  

 stede, og opbevaringen ikke kunne betegnes som uforsvarlig.
 Fradraget placeres i det år, hvor tyveriet konstateres, selvom  

 lønmodtageren evt. først erstatter beløbet det efterfølgende år, jf. den  

 nævnte kendelse.
En hotelbestyrer, der skulle afregne huslejeindbetalinger (3.500 kr.) med  

 arbejdsgiveren, opbevarede på afregningsdagen beløbet i sin tegnebog i en  

 jakkelomme.
Under en større indflytning hængte han jakken på sit kontor,  

 hvorfra tegnebogen blev stjålet.
Han kunne ikke bevise, at døren havde været  

 låst, og i politirapporten betegnedes tyveriet som simpelt tyveri, da døren  

 ikke havde lidt overlast, hvorfor forsikringsselskabet nægtede at betale  

 erstatning.
 Bestyreren, der herefter selv måtte udrede beløbet, blev nægtet fradrag,  

 da omstændighederne ved tabet, herunder opbevaringsmåden, var af en sådan  

 karakter, at tabet ikke kunne anses som udslag af en normal arbejdsrisiko.
Tyveri af løn Som hovedregel er der ikke fradragsret for tab ved tyveri af løn.
Dog  

 gives der i visse tilfælde fradrag, når lønnen på selve udbetalingsdagen  

 stjæles på arbejdsstedet fra et aflåset opbevaringssted, og den endnu kan  

 individualiseres.
Herudover vil der ikke være mulighed for at fradrage et tab ved tyveri af  

 løn, jf. lsr. 1960.127, hvor skatteyderen på vej for at indsætte lønnen i  

 banken blev frastjålet denne under et ophold i en forretning.
Der er heller  

 ikke mulighed for fradrag, hvor tyveri på arbejdspladsen sker dagen efter  

 lønudbetalingen.
Såfremt arbejdstageren som led i arbejdsforholdet har bopæl på  

 arbejdsstedet, må det tillige kræves, at tyveriet finder sted i umiddelbar tilknytning  

 til lønudbetalingen, jf. lsr. 1960.39.
 Hvor der begæres fradrag for påstået tab ved tyveri, må det som  

 dokumentation eller sandsynliggørelse kunne kræves, at der er indgivet  

 politianmeldelse.
 Ud over fradrag for tab ved tyveri af kontante midler o.lign. som  

 beskrevet i det foregående, vil der være mulighed for fradrag i forbindelse  

 med tyveri af driftsmidler.
 Udgift til tyveriforsikring af privat indbo o.lign. kan ikke fradrages.
A.F.1.18 Afskrivning på driftsmidler, herunder PC'ere De generelle bestemmelser om afskrivning efter Afskrivningsloven er  

 nærmere beskrevet i afsnit E.C.
 Nærværende afsnit behandler kun lønmodtageres mulighed for fradrag for  

 afskrivning af driftsmidler efter AL afsnit I og II, jf. også afsnit E.C.1 og  

 2.
 Reglerne om afskrivning i afskrivningsloven finder principielt også  

 anvendelse på lønmodtagere og deres driftsmidler.
 Et af de driftsmidler, som lønmodtagere typisk afskriver på, er PC'ere.
 Problemerne om lønmodtageres afskrivning på PC'ere kan deles i to.
Dels er der spørgsmålet om baggrunden for anskaffelsen af PC'eren.
Denne  

 kan være helt privat og afskrivningsret være afskåret af denne grund.
På  

 linje hermed er de tilfælde, hvor PC'eren anskaffes af studiemæssige årsager.  

 Her nægtes der også ret til afskrivning, fordi der ikke tilgodeses nogen  

 umiddelbar indkomsterhvervelse, men derimod en sikring af fremtidig  

 indkomsterhvervelse dvs. en etableringsudgift.
Når det er fastslået, at PC'eren er erhvervet med henblik på at erhverve,  

 sikre og vedligeholde indkomsten, skal der ved vurderingen af  

 afskrivningsretten tages i betragtning, at en PC'er i vidt omfang kan  

 anvendes privat.
Det gælder, selvom det er klart, at der har fundet  

 erhvervsmæssig anvendelse sted af den.
Opgaven bliver herefter at fastslå omfanget af den private anvendelse og  

 dermed begrænsningen af afskrivningsretten.
Ved en sådan delvis  

 afskrivningsret skal afskrivningslovens afsnit II anvendes.
 Se TfS 1996,359, hvor Landsskatteretten indrømmede en gymnasielærer  

 fradrag for afskrivning på edb-udstyr med 75% af de afholdte udgifter.
Skatteankenævnet havde ikke godkendt et fradrag under henvisning til, at  

 der var pc´ere opstillet på skolen, og at der fra arbejdsgiverens side ikke  

 var stillet krav om anskaffelse af edb-udstyr.
Den pågældende lærer  

 underviste i fysik, kemi og naturfag, men anvendelsen af edb skulle på linie  

 med andre hjælpemidler integreres i undervisningen, hvor det gav en  

 pædagogisk fordel.
 Computerudstyret var derfor anskaffet til forberedelse af undervisningen i  

 hjemme.
 Den afskrivningsret, der her gives skatteyderne, er altså begrundet i, at  

 der er en særlig eller direkte og umiddelbar forbindelse med  

 indtægtserhvervelsen.
 Om afskrivning på musikinstrumenter, se afsnit A.F.2.9.
Fradraget er begrænset af 3.900 kr.'s grænsen, jf.
LL § 9, stk. 1.
Eksempler på adgang til at foretage afskrivning I lsr. 1980.8 ansås en gymnasielektor i matematik og fysik for berettiget  

 til at foretage skattemæssig afskrivning på en elektronisk regnemaskine med  

 indbyggede matematiske funktioner.
Undervisningsministeriet havde på  

 forespørgsel om, hvorvidt regnemaskinen kunne anses som en nødvendig  

 anskaffelse for at bestride stillingen, udtalt, at lærere i gymnasieskolerne  

 normalt ikke fik undervisningsmateriel som regnemaskine stillet til rådighed,  

 men at dens nødvendighed som et led i undervisningen var til stede, hvorfor  

 en privat anskaffelse måtte anses for nødvendig, for at arbejdet kunne  

 bestrides.
Se tilsvarende lsr. 1982.68.
I ØLD af 18. nov. 1988 blev en ingeniørs udgift til køb af en PC'er efter  

 sin art anset for fradragsberettiget.
Arbejdsgiveren stillede ikke en PC'er  

 til rådighed for ingeniøren.
Denne anskaffede imidlertid PC'eren, idet  

 arbejdsgiveren tillagde det afgørende betydning, at ingeniøren blev i stand til at udføre  

 flere og hurtigere beregninger.
Sagen blev herefter hjemvist til  

 skattemyndighederne til fastlæggelse af, på hvilken skatteteknisk måde  

 fradrag eller afskrivning nærmere skulle ske, Skat 1989.2.120 (TfS 1988,695).
 En gymnasielærer, der ud over at undervise i fysik og kemi også underviste  

 andre gymnasielærere i datalære på kurser betalt af Direktoratet for  

 Gymnasieskolerne, var berettiget til fradrag for afskrivning på en  

 mikrodatamat.
Uanset privat benyttelse blev mikrodatamaten ikke anset som et blandet  

 driftsmiddel, VLD (Skat 1990.6.438) (TfS 1990,229).
I kendelse truffet af lsr. 22. nov. 1991 blev en lærer, der underviste i  

 musik, anset for berettiget til fradrag for afskrivning på 50% af udgiften  

 til anskaffelse af et el-piano, idet anskaffelsen heraf blev anset for at  

 have en umiddelbar forbindelse med det indtægtsgivende erhverv.
Retten lagde  

 til grund, at det havde været nødvendigt for klageren at have adgang til et  

 piano for at forberede sig til undervisningen, og at han ikke havde haft  

 praktisk mulighed for at benytte skolens piano.
Se TOLD-SKAT Nyt 1992.3.92.  

 En folkeskolelærer, der tillige underviste i datalære på en ungdomsskole,  

 kunne afskrive på den erhvervsmæssige del af udgiften til et dataanlæg.  

 Landsretten lagde til grund, at det var nødvendigt for læreren at have adgang  

 til et dataanlæg og, at han ikke havde nogen praktisk mulighed for at benytte  

 andre dataanlæg.TOLD-SKAT Nyt 1991.7.361 (ØLD) (TfS 1991,003) og  

 1991.7.392-kommentar (TfS 1991,165).
Afskrivning nægtet En lærer ved voksenundervisningen, der underviste i faget  

 informatik/datalære 21 timer om ugen, hvortil krævedes ca. 12 timers  

 forberedelse, kunne ikke afskrive udgiften til anskaffelse af et dataanlæg  

 til ca. 15.000 kr.
Det var oplyst, at der ikke blev stillet anlæg til rådighed til  

 hjemmeforberedelse, men skolens dataanlæg var til rådighed i kursets lokaler,  

 hvor forberedelsen måtte foregå i weekenderne af hensyn til skolens daglige  

 brug af anlægget.
Der var ikke stillet krav om, at lærerne selv anskaffede  

 dataudstyr, jf.
Skat 1985.10.292 (TfS 1985,627).
En handelsskolelærer, der bl.a. underviste i tekstbehandling og  

 kommunikation kunne ikke afskrive på en PC'er.
Landsskatteretten lagde vægt  

 på, at skolen ikke havde pålagt klageren nogen pligt til selv at anskaffe  

 PC'eren.
Retten fandt det overvejende betænkeligt, at indrømme fradrag over den  

 skattepligtige indkomst for teknisk apparatur, der opstilles i hjemmet under  

 henvisning til, at brug af arbejdsgiverens tilsvarende udstyr var umulig  

 eller dog ubekvem, Skat 1989.2.142 (TfS 1989,126). En læge, der var ansat på  

 forskellige hospitaler havde anskaffet en PC'er, som han anvendte til arbejde  

 med doktordisputats, endvidere til ansøgninger til forskellige fonde om  

 støtte, til artikler mv., var afskåret fra at fradrage skattemæssige  

 afskrivninger, idet Landsretten lagde til grund, at PC'eren ikke havde været anvendt i den  

 løbende indkomsterhvervelse, se TfS 1995,259.
 Se derimod TfS 1996,841 hvor en læge ansat på et universitetshospital med  

 hertil knyttede forskningsopgaver, kunne afskrive med 50% på edb-anlæg  

 placeret i hjemmet, da anlægget sås at have en direkte forbindelse med den  

 løbende indtægtserhvervelse.
A.F.1.19 Arbejdstøj Det er undtagelsen, at der kan foretages fradrag for udgifter til  

 fortæring og beklædning.
Disse udgifter er som hovedregel private udgifter,  

 selv om de afholdes i tilknytning til arbejdet.
Særligt arbejdstøj som kittel, uniform, smoking m.m. giver heller ikke  

 grundlag for fradrag, idet merudgiften opvejes af en tilsvarende besparelse i  

 den almindelige påklædning.
Se dog TOLD-SKAT Nyt 1993.5.211 (TfS 1993,82)  

 vedrørende en skorstensfejer.
 Ved bedømmelsen af om der undtagelsesvis foreligger en merudgift ved  

 anvendelse af specielt arbejdstøj, skal der derfor ikke blot ses på, om  

 udgiften er afholdt, men også på om denne udgift medfører en større samlet  

 beklædningsudgift end den, der gælder for områder, hvor almindelig påklædning  

 anvendes under arbejdet.
A.F.2 Fradrag for specielle grupper Dette punkt behandler visse fradragsforhold for specielle indkomstgrupper.
Disse grupper kan som andre foretage fradrag for udgifter, som er  

 nødvendige for at sikre og erhverve indkomsten, jf.
SL § 6 a.
 Når der ikke er fastsat standardfradrag, skal der kun gives fradrag, når  

 skatteyderen har dokumenteret, dels at udgiften har været nødvendig for  

 indtægtens erhvervelse, dels merudgiftens størrelse, se TOLD-SKAT Nyt 1991.8.  

 422 (TfS 1991,187) og 1991.10.554 (kommentar til kendelsen).
Det er undtagelsen, at der kan foretages fradrag for udgifter til  

 fortæring og beklædning.
Disse udgifter er som hovedregel private udgifter,  

 selv om de afholdes i tilknytning til arbejdet.
Særligt arbejdstøj som kittel, uniform, smoking m.m. giver heller ikke  

 grundlag for fradrag, idet merudgiften opvejes af en tilsvarende besparelse i  

 den almindelige påklædning.
Se dog TOLD-SKAT Nyt 1993.5.211 (TfS 1993,82)  

 vedrørende en skorstensfejer.
 Ved bedømmelsen af om der undtagelsesvis foreligger en merudgift ved  

 anvendelse af specielt arbejdstøj, skal der derfor ikke blot ses på, om  

 udgiften er afholdt, men også på om denne udgift medfører en større samlet  

 beklædningsudgift end den, der gælder for områder, hvor almindelig påklædning  

 anvendes under arbejdet.
 Ligningsrådet har afslået anmodninger fra en række af de berørte  

 orga-nisationer og personalegrupper om at genindføre de ophævede  

 standardfradrag, da det ikke med tilstrækkelig sikkerhed kunne anses for  

 dokumenteret, i hvilken udstrækning de pågældende grupper af skattepligtige  

 havde fradragsberettigede merudgifter i forbindelse med arbejdet.
A.F.2.1 Avisbude Avisbude kan reducere deres indkomst med dokumenterede udgifter til  

 aflønning af hjælpebude, idet forholdet betragtes som en deling af indkomst,  

 ligesom befordringsudgifter i forbindelse med udbringningen kan fratrækkes se  

 nærmere A.F.3.
 Avisuddelere, der som hjælpebude anvender egne børn såvel over som under  

 15 år, kan fradrage løn til disse børn sammen med eventuel løn til fremmede  

 hjælpebude, og børnene beskattes af denne lønindtægt, selv om de er under 15  

 år, skd. 14.149.
A.F.2.2 Børnedagpleje Dagplejere kan vælge, enten at fratrække faktiske udgifter forbundet med  

 erhvervelsen af indkomsten, eller at fratrække en fast del af den  

 skattepligtige del af det modtagne vederlag for dagplejen, jf.
LL § 9 H.  

 Fradraget udgør for 1996 38% af den skattepligtige del af det vederlag, der  

 modtages for dagplejen.
Bidrag til ATP og indbetalinger til  

 pensionsordninger, hvor arbejdsgiveren kan fratrækker indbetalingen i  

 vederlaget, før der beregnes skat (arbejdsgiverordninger med bortseelsesret)  

 indgår således ikke i beregningsgrundlaget.
 Dagpenge eller løn under barsel anses ikke for omfattet af  

 beregningsgrundlaget.
Ved sammenhængende sygeperioder på mere end tre måneder inden for et  

 indkomstår, beregnes der kun standardfradrag af vederlag, der er modtaget i  

 de første 90 dage af sygeperioden.
Det vil sige, der kun skal ses på det år,  

 der lignes, når sygeperioden opgøres.
 Bestemmelsen om standardfradrag efter LL § 9 H gælder for dagplejere med  

 op til 5 børn, når der er tale om en person, og op til 10 børn når dagplejen  

 varetages af flere personer jf. bistandslovens kap. 14. Derimod antages  

 bestemmelsen ikke at gælde for gårdpleje, som ikke anses for dagpleje jf.
VLD, TfS 1994,551, og ikke for dagplejere der varetager dagplejen som  

 selvstændig erhvervsdrivende.
Sidstnævnte fordi de kan fratrække udgifterne i den  

 personlige indkomst, og har mulighed for, at bruge virksomhedsskattelovens  

 regler.
Fradrag efter LL § 9 H er ikke omfattet af begrænsningen på 3.900 kr i LL § 9, stk. 1.
Fradraget skal dække udgifterne til børnenes kost, sanitære forhold og  

 slitage på dagplejerens hjem.
Derfor kan udgifter til fagforeningskontingent,  

 befordring og dokumenterede udgifter til personer, der hjælper med plejen,  

 fratrækkes ved siden af procentfradraget.
Vedrørende døgnplejevederlag se  

 A.B.4.6.
A.F.2.3 Fagforeningsfunktionærer Til fagforbundenes funktionærer og tillidsmænd (fagforbundenes ansatte og  

 formænd, kasserere og andre bestyrelsesmedlemmer, sikkerhedsrepræsentanter og  

 tillidsmænd på de enkelte arbejdspladser) kan der udbetales skattefri rejse-  

 og befordringsgodtgørelse efter LL § 9, stk. 5, 2. pkt., jf.
TSS-cirk 1995-19  

 , hvis betingelserne herfor er opfyldt, se herom afsnit A.B.1.7.2 og A.B.2.5.
Hvis de pågældende ikke får udbetalt godtgørelse, men betingelserne herfor  

 er opfyldt, vil de i stedet kunne foretage fradrag i den skattepligtige  

 indkomst med de gældende satser.
Er udbetaling af skattefri godtgørelse sket  

 med lavere beløb end muligt, kan der foretages fradrag med et beløb svarende  

 til differencen.
Rejse med overnatning Se afsnit A.F.1.1.
Rejse uden overnatning Skattepligtige, der ikke er ansat i fagforening/fagforbund (f.eks.  

 tillidsmænd på virksomheder) kan foretage fradrag uden hensyn til bundgrænsen  

 på 3.900 kr i LL § 9 stk. 1.
 Der kan ikke foretages fradrag i forbindelse med delegationsrejser mv. i  

 udlandet, hvor de udenlandske værtsfolk afholder udgifterne til ophold og  

 forplejning, således at rejsedeltagerne ikke selv har fradragsberettigede  

 merudgifter i forbindelse med sådanne rejser.
A.F.2.4 Folketinget Ligningsrådet har i 1969 vedtaget, at ministre, der ikke er medlemmer af  

 Folketinget, i den skattepligtige indkomst kan fratrække et beløb, der svarer  

 til det skattefri omkostningstillæg for folketingsmedlemmer.
 Om folketingsmedlemmers m.fl. befordringsfradrag, se afsnit A.F.3.1.6.
 De udgifter til annoncering mv., som et folketingsmedlem afholder i  

 forbindelse med opstilling til et folketingsvalg, kan ikke fratrækkes ved  

 opgørelsen af den skattepligtige indkomst, lsr. 1985.24.
A.F.2.5 Handelsrejsende Personer med udelukkende salgsopsøgende arbejde, som erhvervsmæssigt har  

 mindst 100 rejsedage årligt med mindst 100 km daglig kørsel kan foretage  

 standardfradrag, se TSS-cirk 1995-19 .
 Ved tiltræden eller ophør af stilling i løbet af året reduceres kravet om  

 100 rejsedage forholdsmæssigt.
Personer, der er ansat til at demonstrere varer med evt. samtidig salg  

 samt personer, der medbringer varer til samtidig salg, omfattes ikke af  

 reglerne.
En skattepligtig kunne ikke få handelsrejsendefradrag, allerede  

 fordi han kun havde 70 rejsedage med over 100 km's kørsel, se TOLD-SKAT Nyt  

 1992.10.297 (TfS 1992,293).
 En konsulent, hvis arbejdsgiver havde afholdt udgiften til installation af  

 biltelefon i klagerens bil, blev ikke anset for berettiget til specielt  

 fradrag for samtaleudgifter for biltelefonen, idet udgifterne blev anset for  

 omfattet af standardfradraget for handelsrejsende, som klageren havde  

 foretaget, Skat 1990.5.374 (TfS 1990,221).
Udelukkende salgsopsøgende arbejde Dyrlæger ansat i landbrugets veterinære konsulenttjeneste kan ifølge en  

 bindende forhåndsbesked fra Ligningsrådet ikke anvende reglerne, idet de ikke  

 har udelukkende salgsopsøgende arbejde.
Rejsedage uden overnatning Personer, der opfylder samtlige betingelser, og som ikke under rejsen  

 modtager hel eller delvis fri fortæring eller godtgørelse af udgiften, kan  

 foretage fradrag med 50 kr. i den skattepligtige indkomst.
Rejse med overnatning Se afsnit A.F.1.1.
A.F.2.6 Klasselotterikollektører Klasselotterikollektører kan i den skattepligtige indkomst fradrage  

 udgifter til brevpapir, konvolutter, porto og protokoller samt en anpart af  

 eventuelle udgifter til telefon.
Som udgift til husleje kan fradrages et  

 skønsmæssigt beløb, fastsat under hensyn til den samlede lejeudgift, herunder  

 udgiften til rengøring, lys og varme for hele lejligheden.
Hvis der lejes  

 erhvervslokaler, kan der foretages fradrag for de med lejemålet forbundne  

 udgifter.
Der er kun fradrag for den del, der overstiger 3.900 kr.
A.F.2.7 Lastbilchauffører Lastbilchauffører, der er lønmodtagere og kører i udlandet  

 (eksportchauffører) og chauffører, der kører indenlandske langture, som under  

 hensyn til turenes varighed kan sidestilles med udlandskørsel, kan foretage  

 et fradrag i den skattepligtige indkomst på 150 kr. for rejsedage med en  

 rejsetid på mindst 20 timer uden dokumentation for udgifter til overnatning.  

 Der er tale om en døgnsats, således at fradrag for f.eks. to rejsedage  

 forudsætter en rejsetid på mindst 44 timer.
Det er dog en betingelse for  

 fradraget, at der ikke tilsvarende er udbetalt skattefri godtgørelse, se  

 afsnit A.B.1.7.2 og A.B.2.11.
 Selvstændige vognmænd må dokumentere deres fradragsberettigede  

 merudgifter.
 Er udbetaling af skattefri godtgørelse sket med lavere beløb end muligt,  

 jf. ovenfor, kan skatteyderen foretage fradrag i den skattepligtige indkomst  

 med et beløb svarende til differencen.
 En tankvognschauffør var ikke berettiget til standardfradrag for  

 langturschauffører, da hans to eller tre ture - selv om de var udført i  

 fortsættelse af hinanden - måtte betragtes som særskilte ture hver af en  

 varighed på ca. 10-11 timer, VLD af 10. april 1989 (Skat 1989.6.449) (TfS  

 1989,345).
 Fradrag efter foran nævnte regler blev anerkendt for en chauffør, der  

 kørte lastvogn fra Viborg til København og retur, og hvor hver enkelt tur  

 varede ca. 33 timer, lsr. 1977.176.
A.F.2.8 Militær - FN- og EU-observatører Personel udstationeret til tjeneste under FN kan ikke foretage fradrag af FN-tillægget, da samtlige meromkostninger dækkes af Forsvarsministeriet.
Under udstationeringen som FN-soldat på Cypern var udover fri kost og logi  

 samt et efter LL § 7 r skattefrit beløb på ca. 1.000 kr. pr. måned blevet  

 udbetalt et FN-tillæg på 7.622 kr.
Dette tillæg blev ikke anset for  

 fradragsberettiget, da den pågældende ikke var ansat direkte under FN, Skat  

 1989.11.871 (TfS 1989,620).
Officerer, der af Forsvarsministeriet stilles til rådighed for FN til  

 tjeneste som FN-observatører, får, udover den af den danske stat udbetalte  

 løn med tillæg, dagpenge (per diem-ydelse) fra FN til dækning af personlige  

 merudgifter som følge af tjenesten i udlandet.
De fra FN oppebårne ydelser  

 omfattes af LL § 7 r, hvorfor de pågældende ikke er berettiget til standardfradrag for  

 merudgifter ved lønarbejde i udlandet, se også D.B.2.
Observatørerne kan derimod i den skattepligtige indkomst fradrage den del  

 af de nødvendige merudgifter ved tjenesten i udlandet, der overstiger  

 ydelserne fra FN.
Til merudgifterne kan bl.a. medregnes den del af familiens  

 opholds- og forplejningsudgifter, som overstiger, hvad opholdet efter  

 familiens forhold ville have andraget her i landet, samt udgifter til  

 børnenes undervisning, lægehjælp mv., der ikke ville have påhvilet de  

 pågældende i Danmark.
 EU-observatører vil i lighed med FN-observatører sædvanligvis få udbetalt  

 skattefri ydelser efter LL § 7r og SL § 5d i forbindelse med  

 udstationeringen.
Når der udbetales sådanne skattefri ydelser, vil der ikke kunne foretages  

 fradrag for dobbelt husførelse, standardfradrag for arbejde i udlandet eller  

 fradrag for rejse- og befordringsudgifter, jf.
T&S Nyt 1991.14.791.
A.F.2.9 Musikere Instrumenter Der er ikke fastsat generelle fradrag for vedligeholdelsesudgifter  

 vedrørende musikinstrumenter, men der kan i den skattepligtige indkomst  

 foretages fradrag for faktiske dokumenterede udgifter.
 Afskrivning på strygeinstrumenter er udelukket, da sådanne instrumenter  

 ikke kan antages at undergå forringelse ved brugen, lsr. 1976.140. Der kan  

 derimod afskrives på harper, lsr. 1970.140, og violinbuer.
 Der kan afskrives på flygler, lsr. 1975.172. Flygler opstillet i hjemmet  

 må i almindelighed betragtes som delvis private indbogenstande og dermed som  

 blandede driftsmidler, der afskrives efter afsnit II i AL, se ØLD af 7. juni  

 1993, TOLD-SKAT Nyt 1993.16.770 (TfS 1993,342).
I VLD af 5. april 1982 (skd. 63.388) fik en koncertpianist og musikpædagog  

 dog medhold i, at det af ham anskaffede flygel kunne anses for udelukkende  

 erhvervsmæssigt anvendt.
Landsretten lagde herved vægt på, at flyglet var  

 anbragt i en tilbygning, der var adskilt fra beboelsesrummene, og som kun  

 anvendtes til undervisning af elever og til erhvervsmæssige formål.
I  

 tilbygningen var der anbragt endnu et flygel, mens der i beboelsesrummene var  

 anbragt et klaver til brug for datteren.
I ØLD af 12. aug. 1983 (skd. 68.48) fik en pianist, der tillige var ansat  

 som docent ved et musikkonservatorium, medhold i, at han kunne afskrive et  

 flygel, der var opstillet i hans hjem, fuldt ud som et udelukkende  

 erhvervsmæssigt anvendt driftsmiddel.
Retten lagde navnlig vægt på, at  

 flyglet var anbragt i et rum, der var indrettet som særligt musikværelse med  

 selvstændig indgang, hvortil kom, at der var indrettet venteværelse for  

 eleverne.
Underskud ved koncert Underskud ved en koncert, afholdt med henblik på at blive placeret inden  

 for musikverdenen, kunne ikke fradrages ifølge lsr. 1975.173, men i  

 modsætning hertil blev underskuddet ved en koncert anset fradragsberettiget  

 ved ØLD af 22. nov. 1977, da koncerten i det konkrete tilfælde i ikke  

 ubetydeligt omfang måtte antages at have bidraget til opretholdelse af den  

 skattepligtiges løbende indtægt som pædagog.
En violinist, som udover at være ansat i et byorkester var lærer på et  

 musikkonservatorium, havde afholdt en koncert, der gav et underskud på 5.800  

 kr.
Fra konservatoriet forelå en udtalelse om, at det forudsættes, at en  

 lærer foruden de nødvendige pædagogiske færdigheder også er i besiddelse af  

 de kvalifikationer, som alene et udstrakt virke som aktiv koncerterende  

 kunstner kan give.
På denne baggrund gav lsr. fradrag for det nævnte  

 underskud, lsr.1984.27.
A.F.2.10 Nævninge og domsmænd Den særlige overnatningsgodtgørelse, der udbetales nævninge og domsmænd  

 for hver nat, de er borte fra hjemmet, anses omfattet af bestemmelsen i SL §  

 5 d og er derfor skattefri.
Nævninge og domsmænd har fradrag for andre  

 udgifter, når det kan dokumenteres at udgiften har været nøvendig for  

 indtægtens erhvervelse, samt når merudgiftens størrelse kan dokumenteres.
 Fradraget er ikke omfattet af bundgrænsen på 3.900 kr. i LL § 9, stk. 1.
A.F.2.11 Piloter og stewardesser Til flyveselskabernes flyvende personel (piloter, stewardesser og  

 stewarder) kan der udbetales skattefri rejsegodtgørelse, se nærmere herom  

 A.B.1.7.2 og A.B.2.14.
 Hvis der ikke udbetales skattefri rejsegodtgørelse, eller udbetaling sker  

 med lavere beløb end de gældende satser, kan de pågældende i den  

 skattepligtige indkomst foretage fradrag med de gældende satser eller med  

 differencen mellem det udbetalte og de gældende satser.
 For udlandet, herunder ved udstationering, kan der dog kun foretages  

 fradrag med Ligningsrådets satser eller differencen mellem det udbetalte  

 beløb og Ligningsrådets satser uden tillæg af 30 %.
 Fradraget for rejse til udlandet (herunder Færøerne og Grønland) beregnes  

 pr. påbegyndt time af rejsens varighed.
A.F.2.12 Skuespillere kunstnere og artister Skuespillere, kunstnere og artister arbejder på forskellige vilkår.
Nogle  

 engagementer er længerevarende således, at der bliver tale om et  

 lønmodtagerforhold, medens andre er kortvarige og nærmest minder om  

 selvstændig erhvervsvirksomhed.
Selvstændige erhvervsdrivende artister mv. kan opnå fradrag for  

 driftsudgifter i den personlige indkomst, og der sker ikke reduktion med  

 noget bundfradrag.
Fradraget følger af SL § 6 a.
Selvstændige erhvervsdrivende artister mv. har fradrag for udgifter i det  

 omfang, det kan dokumenteres, at udgifterne har været afholdt for at  

 erhverve, sikre og vedligeholde indtægten.
Desuden skal udgiftens størrelse  

 dokumenteres.
Skuespillere mv., der er lønmodtagere, og afholder udgifter i forbindelse  

 med udførelsen af deres arbejde, kan trække disse udgifter fra i den  

 skattepligtige indkomst.
Fradrag indrømmes dog kun for udgifter, der  

 overstiger en bundgrænse på 3.900 kr., jf.
LL § 9, stk. 1.
 Lønmodtagere skal lige som selvstændige erhvervsdrivende dokumentere, at  

 det har været nødvendigt at afholde udgiften for at erhverve, sikre og  

 vedligeholde indkomsten.Se således TfS 1995,235 (lsr) hvor en operasanger,  

 der var lønmodtager og arbejdede freelance, kunne fradrage dokumenterede  

 rejseudgifter til foresyngninger, da denne aktivitet var en nødvendig følge  

 af selve arbejdets karakter.
 Lønmodtageres udgifter falder typisk i to kategorier, -  

 "driftsomkostninger" og rejse- og fortæringsudgifter mv.
For skuespillere mv. vil "driftsomkostningerne" typisk være  

 udgifter til påklædning, make-up, musikanlæg, redskaber mv.
En del af disse  

 udgifter vil ofte være helt eller delvis private.
 Det er ikke muligt generelt at beskrive, hvilke udgiftstyper, der er  

 fradragsberettigede, idet det i hvert eneste tilfælde er nødvendigt at  

 foretage en vurdering af den pågældendes baggrund for at afholde udgiften.  

 Almindeligvis kan der gives fradrag, hvis det i forbindelse med et engagement  

 er nødvendigt at afholde udgifter til rekvisitter og påklædning, der ikke er  

 dagligdags og ikke kan anvendes privat, f.eks. stylter, balletsko og særlig  

 teatermake-up.
Skuespillere mv., der er lønmodtagere, kan opnå standardfradrag for rejse-  

 og fortæringsudgifter efter reglerne om standardfradrag for rejseudgifter som  

 beskrevet i afsnit A.F. 1.1, jf.
A.B.1.7.2..
 Hvis der er tale om et længerevarende engagement, der medfører, at  

 skuespilleren mv. må tage ophold ved arbejdsstedet, er der mulighed for  

 fradrag efter reglerne om dobbelt husførelse, i det omfang betingelserne  

 herfor iøvrigt er opfyldt.
A.F.2.13 Tilsynsværger For tilsynsværger ved børne- og ungdomsforsorgen kan fradrag i mangel af  

 dokumentation kun godkendes efter et skøn over udgifternes størrelse.  

 Landsskatteretten har givet en tilsynsværge, der havde oppebåret et honorar  

 på 16.000 kr. (svarende til tilsyn med 10-12 børn), et skønsmæssigt fradrag  

 på 1.000 kr.
I overensstemmelse hermed kan der i den skattepligtige indkomst  

 foretages et skønsmæssigt fastsat fradrag, varieret efter antallet af  

 tilsynsværgemål.
A.F.2.14 Turistchauffører Til turistchauffører, der er lønmodtagere, kan der udbetales skattefri  

 rejsegodtgørelse pr. døgn med overnatning med følgende satser, se nærmere herom i afsnit  

 A.B.2.15:
 Udbetaling kan alene ske pr. fulde døgn af rejsens varighed.
 Hvis der ikke udbetales skattefri godtgørelse, eller der udbetales  

 godtgørelse med lavere beløb end de nævnte satser, kan de pågældende i den  

 skattepligtige indkomst foretage fradrag med de nævnte satser eller  

 differencen mellem disse og den udbetalte godtgørelse.
A.F.2.15 Videnskabsmænd Forudsætningen for, at der i den skattepligtige indkomst kan foretages  

 fradrag for udgifter i forbindelse med videnskabeligt arbejde er, at dette  

 drives erhvervsmæssigt (evt. som en naturlig forudsætning for skatteyderes  

 indtægtsgivende stilling, f.eks. som universitetsprofessor). Fradrag er  

 derfor udelukket, hvis det videnskabelige arbejde er af studie- eller uddannelsesmæssig  

 karakter (lsr. 1954.45) eller drives som ren hobby.
 Lsr. har i nogle tilfælde anerkendt fradrag for videnskabsmænds udgift til  

 arbejdsværelse m.m., se A.F.1.12.
A.F.2.16 Fiskere Fiskere, der i løbet af indkomståret har været registreret som  

 erhvervsfiskere, efter saltvandsfiskeriloven, har efter LL § 9 G adgang til  

 et særligt havfradrag.
Fradraget er på 190 kr. pr. påbegyndt havdag ved fangstture af mindst 12  

 timers varighed.
Fradraget vælges for hele indkomståret og udgør maksimalt  

 41.800 kr. årligt.
Fradraget træder istedet for:
 - fradrag for befordringsudgifter efter LL § 9 B-D, for den kørsel der er  

 i forbindelse med erhvervelse af indkomsten som erhvervsfisker.
 - fradrag for udgifter til faglige kontingenter efter LL § 13 eller for  

 bidrag til arbejdsløshedskasse efter pensionsbeskatningslovens § 49, hvis  

 medlemsskabet har tilknytning til beskæftigelsen som erhvervsfisker.
 - fradrag efter LL § 9, stk. 1 for lønmodtagerudgifter afholdt i  

 forbindelse med fiskeriet.
 For selvstændige fiskere, der vælger havfradraget, kan der ikke samtidig  

 ske fradrag for driftsudgifter, der relaterer sig til fiskeriet, og som kan  

 sidestilles med lønmodtagerudgifter.
Ved en havdag forstås 24 timer.
Ved længerevarende fangstture vil der  

 kunne opnås fradrag for 2 havdage, når turen har varet over 24 timer.
Varer  

 turen udover 48 timer opnås fradrag for 3 havdage.
 Fradraget er ikke omfattet af bundgrænsen i LL § 9, stk. 1.
Fiskere, der ikke anvender havfradraget, og som har afholdt merudgifter  

 til kost på grund af arbejdet, kan fratrække merudgiften, VLD af 12. aug.  

 1994, TfS 1994.132. Ved bedømmelsen af merudgiftens størrelse må der tages  

 udgangspunkt i de dokumenterede udgifter til kost for den pågældende med  

 fradrag af et skønnet normalforbrug, der må antages at overstige  

 Ligningsrådets satser.
Der kan endvidere lægges vægt på, at Ligningsrådet i  

 forbindelse med det genoptagelsescirkulære, TTS-cirk. 1994-11, der blev  

 udsendt i anledning af landsretsdommen vedtog at fiskere, der havde opholdt  

 sig på havet i mere end et døgn, kunne opnå fradrag for merudgiften til kost  

 på 20 kr. pr. døgn.
A.F.2.17 Journalister En journalist, der bl.a. arbejdede ved Danmarks Radio, fik godkendt fuldt  

 fradrag for udgifter til en båndoptager, idet den blev anset for et naturligt  

 og sædvanligt arbejdsredskab, se TOLD-SKAT Nyt 1993.20.908 (TfS 1993,458).
A.F.2.18 Hundeførere Lønmodtagere, der som følge af et ansættelsesforhold som hundefører har  

 udgifter til hundehold, kan fradrage disse udgifter som et ligningsmæssigt  

 fradrag, i det omfang beløbet overstiger bundfradraget i LL § 9, stk. 1.
Modtager hundeføreren et tillæg fra arbejdsgiveren er tillægget i lighed  

 med andre løntillæg skattepligtigt, men hundeføreren har fradrag for sine  

 udgifter vedrørende hunden (mad, dyrlæge., slitage på bolig og bil,  

 hundepension m.v.) TfS 1995,254. Ved udøvelse af skønnet over fradragets størrelse kan  

 ligningsmyndighederne hense til den fra arbejdsgiveren udbetalte godtgørelse  

 og det til politiets hundeførere udbetalte godtgørelsesbeløb, jf.
TfS  

 1995,150 og TfS 1995,157. Fradraget kan dog ikke overstige det fra  

 arbejdsgiveren modtagne tillæg, jf.
TfS 1995,147.
A.F.3 Befordringsfradrag Lovhjemmelen til fradrag for befordringsudgifter findes i LL §§ 9 B, 9 C  

 og 9 D.
Hertil knytter sig bek. nr. 873 af 17. okt. 1994 (kap. 2) og skm.  

 cirk. nr. 72 af 17. april 1996.
Fradragene, herunder de af Ligningsrådet fastsatte kilometersatser, er  

 fastsat ud fra lovgivningens skelnen mellem erhvervsmæssig kørsel (LL § 9 B)  

 og privat kørsel (LL § 9 C og D). Kørsel mellem hjem og indtægtsgivende  

 arbejdsplads anses i den henseende som privat kørsel bortset fra de første 60  

 dage, se A.F.3.2 Afsnit A.F.3.2, erhvervsmæssig befordring, skal ses i sammenhæng med  

 afsnit A.B.1.7.1 og 2, befordringsgodtgørelser, da en eventuel udbetalt  

 skattefri godtgørelse vil få indvirkning på befordringsfradraget.
Dette  

 gælder såvel egentlig befordringsgodtgørelse som andre godtgørelser, der  

 antages at indeholde kompensation for udgifter til befordring.
A.F.3.1 Befordring mellem bopæl og arbejdsplads - privat kørsel Normalfradraget beregnes udelukkende på grundlag af den normale  

 transportvej ved bilkørsel mellem sædvanlig bopæl og arbejdsplads, se nærmere herom  

 under afsnit A.F.3.1.3. Det er således uden betydning, hvorledes befordringen  

 sker (egen bil, offentlig transportmiddel, cykel etc.) samt hvilken faktisk  

 strækning, der tilbagelægges.
A.F.3.1.1 Normalfradraget, LL § 9 C, stk. 1-3 Fradraget foretages i den skattepligtige indkomst, og er ikke begrænset af  

 3.900 kr's-grænsen, jf.
LL § 9, stk. 1.
Når den samlede daglige befordring er opgjort, fratrækkes 24 km, og  

 befordringsfradraget beregnes for de resterende kilometer.
Ved kørsel i  

 weekends foretages der kun et bundfradrag i den samlede kørsel, bopæl  

 arbejdsplads tur/retur, jf.
Skat 1988.10.610 (TfS 1988,563).
 Normalfradragssatsen, der fastsættes af Ligningsrådet, tilsigter at dække  

 de variable omkostninger ved at holde bil.
 For indkomståret 1996 anvendes ved fradragets beregning følgende satser:
Eksempel Det forudsættes, at afstanden mellem bopælen og arbejdspladsen er 52 km,  

 således at den samlede daglige befordring frem og tilbage er 104 km.
Antallet  

 af arbejdsdage forudsættes at være 220.
A.F.3.1.2 Overgangsregel vedrørende kørsel i egen bil Særreglen for kørsel i egen bil, som havde sigte på skatteydere som har  

 langt mellem bopæl og arbejdsplads er ophævet i 1993. Ophævelsen skal ses i  

 sammenhæng med, at kilometergrænsen for reduktion af satsen ved  

 normalfradraget er hævet fra 54 til 100 km.
Der er imidlertid gennemført en  

 overgangsregel, der betyder at fradraget principielt bevares, men aftrappes  

 over 4 år.
 Således er særreglen helt afskaffet med udgangen af 1997.
 For at kunne benytte overgangsordningen i 1996 kræves for det første, at  

 de hidtidige betingelser for at anvende særreglen er opfyldt, d.v.s:
A. den daglige befordring overstiger 54 km B. offentlig befordring kan ikke anvendes.
Dette gælder også, hvor en  

 sådan befordring kun kan anvendes den ene vej, og C. der anvendes egen bil til befordringen.   

 og derudover stilles 3 yderligere betingelser:
1. Den skattepligtige skal være anset berettiget til at foretage fradrag  

 efter særreglen i § 9 C, stk. 4 i 1993, 2. fradrag kan alene foretages for den strækning mellem hjem og  

 arbejdsplads, som berettiger til fradrag efter § 9 C, stk. 4 i 1993, og 3. fradraget kan maksimalt udgøre et beløb, der svarer til det fradrag,  

 der er foretaget efter § 9 C, stk. 4, i 1993.
Disse betingelser medfører, at fradrag alene kan foretages for befordring  

 efter overgangsreglen, hvis den ansattes sædvanlige bopæl og arbejdsplads er  

 uændrede i forhold til 1993. Skiftes der således bopæl eller arbejdsplads,  

 bortfalder fradrag efter overgangsordningen.
Fradraget kan også bortfalde,  

 såfremt muligheden for at anvende offentlig befordring bedres så meget, at  

 betingelserne for at foretage fradrag for kørsel i egen bil ikke længere er  

 opfyldt.
Det er ligeledes ikke muligt at bevæge sig ind i overgangsordningen.
 Det beløb, der fradrages i 1993 efter særreglen, udgør overgrænsen for  

 fradraget efter overgangsordningen i årene 1994-1997.
Fradraget efter overgangsreglen kan kombineres med normalfradraget.
Det  

 betyder, at normalfradraget fortsat anvendes de dage, hvor offentlig  

 befordring kan anvendes, samtidig med at overgangsreglen anvendes de øvrige  

 arbejdsdage.
Kombinationsmuligheden indebærer også, at normalfradraget kan  

 anvendes, når fradraget efter overgangsreglen har nået maksimumbeløbet.
 Hvis betingelserne er opfyldt opgøres det daglige befordringsfradrag efter  

 overgangsreglen i 1996 på følgende måde:
 Eksempel på anvendelse af overgangsreglen i 1996:
Den skattepligtige har en daglig transport på 170 km (2 x 85 km) Fradraget  

 for 1993 udgør 24.000 kr.
 Fradrag efter overgangsreglen kan således foretages for 163 arbejdsdage i  

 1996. Derefter kan foretages fradrag efter normalfradraget.
 For den praksis der havde udviklet sig i forbindelse med særreglen  

 henvises til ligningsvejledningen 1993 afsnit A.F.3.1.2.1-5 samt skm. cirk.  

 nr. 96 af 22. juni 1993 pkt. 14.1.2.
Der henvises i øvrigt til skm. cirk. nr. 72 af 17. april 1996 pkt. 17.2.2.  

 samt svar på spørgsmål 152 fra Folketingets Skatteudvalg i TfS 1994, 396. Se  

 også TfS 1995.463.
A.F.3.1.3 Generelle regler om privat befordring Fradrag efter LL § 9 C gives som sagt for befordring mellem den sædvanlige  

 bopæl og arbejdspladsen.
Om disse forhold skal følgende anføres:
A.F.3.1.3.1 Sædvanlig bopæl I langt størsteparten af tilfældene volder fastlæggelsen af den sædvanlige  

 bopæl ikke problemer.
I tvivlstilfælde foretages fastlæggelsen af den  

 sædvanlige bopæl efter praksis ud fra en vurdering af, hvor personen har  

 centrum for sine livsinteresser.
Fastsættelsen kan ikke ske ud fra et enkelt  

 kriterium, heller ikke tilmelding til folkeregistreret.
 I vurderingen indgår forhold som personlig, social, familie- og  

 boligmæssig tilknytning til stedet, opholdenes hyppighed og tilmelding til  

 folkeregistreret.
En skatteyder havde dels en lejlighed på Frederiksberg og et havehus i Skovlunde.
Landsretten fandt, at lejligheden måtte anses som skatteyderens  

 sædvanlige bopæl, og at havehuset måtte sidestilles med et sommerhus.
 Havehuset kunne således ikke danne grundlag for fradrag efter LL § 9 C,  

 ØLD i TfS 1995.745.
Sommerbolig Befordring fra og til sommerbolig berettiger ikke til fradrag i det  

 omfang, fradraget vil overstige fradraget for befordring mellem sædvanlig  

 bopæl og arbejdsplads.
Sædvanlig bopæl ved militærtjeneste Værnepligtige er berettigede til fradrag for befordring mellem den  

 sædvanlige bopæl og kasernen, jf. dog A.F.3.1.5 om fri befordring.
 Værnepligtige anses at have sædvanlig bopæl på det sted, hvor de boede  

 inden indkaldelsen, såfremt denne bopæl opretholdes.
 Bevaret bopæl hos forældrene antages i almindelighed at foreligge, når den  

 værnepligtige boede hos forældrene umiddelbart før indkaldesen, og han under  

 indkaldelsen fortsat har værelse til disposition der.
Det må såvel for værnepligtige som for kontraktansatte i hvert enkelt  

 tilfælde afgøres, om den pågældendes fortsatte tilknytning til hjemmet er af  

 en sådan karakter, at forældrenes hjem må anses for den faste bopæl.
Ved  

 denne afgørelse må der bl.a. lægges vægt på, hvor ofte der køres hjem, og om  

 afstanden gør dette muligt, om der ud over værelset hos forældrene er anden  

 familiemæssig tilknytning (f.eks. en ægtefælle) eller eventuelt  

 erhvervsmæssig tilknytning til hjembyen, ligesom der også må tages hensyn til  

 karakteren af det på tjenestestedet lejede eller til rådighed stillede  

 kvarter. (Enmands- eller flermandsrum), jf. bl.a. lsr. 1980.127, 1984.9, 10  

 og 11 samt Skat 1986.9.551 (TfS 1986,471) og Skat 1986.10.601 (TfS 1986,537)  

 og VLD af 18. april 1983.
 Civile værnepligtige er ikke berettigede til fradrag for befordring mellem  

 hjem og tjenestested, idet aftjening af civil værnepligt ikke kan sidestilles  

 med et indtægtsgivende erhverv, lsr. 1980.21.
Afgørelser Til illustration af de i praksis forekommende problemer kan nævnes  

 følgende afgørelser:
ØLD af 30. april 1987 (Skat 1987.6.425)(TfS 1987,291) angik et tilfælde,  

 hvor en skatteyder fik arbejde i Holstebro og i den forbindelse tog ophold  

 hos sin moder i Skals.
Han beholdt samtidig sin hidtidige bolig i Sorø for  

 her i weekends at kunne møde sine børn, der ikke længere boede i huset til  

 daglig.
 Landsretten mente ikke, at ejendommen i Sorø kunne anses for sædvanlig  

 bopæl, hvorfor han ikke fik fradrag for befordring mellem Holstebro og Sorø.
 I t&s nyt 1991.5.272 (TfS 1991,131), er refereret en  

 landsskatteretskendelse, hvorefter en konstabel blev anset for at have bolig  

 i sin oprindelige hjemby, hvor han havde opretholdt en bolig, uanset at  

 kommunen, hvor kasernen var beliggende, og hvor han havde lejet kvarter,  

 havde forlangt, at han skulle tilmelde sig folkeregistreret der.
A.F.3.1.3.2 Arbejdsplads Afgørende for, om der foreligger en arbejdsplads, der berettiger til  

 befordringsfradrag, er, om den pågældende udfører arbejde til nytte for sin  

 arbejdsgiver.
En kaserne anses i den henseende for en arbejdsplads.
Uden for bestemmelsen falder derimod f.eks. uddannelsessøgende under  

 skoleophold og arbejdsledige, der modtager uddannelsestilbud som alternativ  

 til jobtilbud, jf.
Højesterets domme af 28. nov. 1990 (sygehjælperelev) -  

 t&s nyt 1991.2.67 (TfS 1991,8) og (Efg-elev) - t&s nyt 1991.2.66 (TfS  

 1991,7).
Jf.
TOLD-SKAT Nyt 1993.15.753. (TfS 1993,397) Se også TfS 1995,594.
 Kurser mv.
 Lønmodtagere kan ikke foretage fradrag for befordring ud fra  

 driftsomkostningssynspunkter med hjemmel i SL § 6, litra a.
 Om der kan opnås fradrag for befordring til kursus mv. beror på, om det  

 pågældende sted kan betragtes som en arbejdsplads.
Et uddannelsessted anses således ikke for et arbejdssted, selv om der ydes  

 løn under uddannelsen, jf. ovenfor.
Hvorimod steder, hvor den pågældende  

 modtager undervisning i efteruddannelsesøjemed som led i arbejdet, betragtes  

 som en arbejdsplads.
 Det er således fortsat af betydning, om der er tale om efteruddannelse som  

 led i arbejdet, eller der er tale om en videreuddannelse.
 Om begrebet arbejdsplads se endvidere skm. cirk. nr. 72 af 17. april 1996  

 pkt. 17.2.1.2.
En lærers deltagelse i et årskursus på Danmarks Lærerhøjskole, måtte anses  

 for at have karakter af efteruddannelse og ikke videreuddannelse.
Udgifterne  

 til befordring i forbindelse hermed blev anset for fradragsberettigede, jf.  

 Skat 1987.6.435 (TfS 1987,338), samt Skat 1990.3.211 ( TfS 1990,138).
En socialrådgivers deltagelse i et årskursus på Den Sociale Højskole blev  

 anset for videreuddannelse, og fradrag for befordringsudgifter kunne ikke  

 godkendes.
TOLD-SKAT Nyt, 1993.12. 592(TfS 1993,286). En gymnasielærerinde  

 ansås for berettiget til fradrag efter LL § 9 B og C for kørsel til et  

 gymnasium, hvor hun modtog pædagogikumuddannelse, da klageren ved kurset rent  

 faktisk deltog i og efterhånden forestod undervisningen på det gymnasium,  

 hvor pædagogikum fandt sted, LSR-kendelse i TfS 1995,224.
En smedesvends befordringsudgifter til et kursus i offshoresvejsning  

 (efteruddannelse) blev anset for fradragsberettigede, jf.
Skat. 1985.10.285.  

 Se også TfS 1995,337, samt TfS 1996.576 med kommentar TfS 1996, A.F.3.1.3.3 Transportvejen I skm. bek. nr. 873 af 17. okt. 1994, er normal transportvej ved bilkørsel  

 defineret som den strækning, der skal tilbagelægges med bil under hensyntagen  

 til 1) de givne geografiske forhold, 2) tidsmæssig forbrug og 3) økonomisk  

 rimelighed.
Der kan fortsat opstå spørgsmål om benyttelse af motorveje, omfartsveje,  

 hovedveje o.lign. frem for en måske kortere strækning ad mindre veje.  

 Skattemyndighederne skal i disse tilfælde lægge betydelig vægt på den  

 skattepligtiges eget valg af transportvej, men må i øvrigt ud fra en samlet  

 vurdering tage hensyn til de geografiske forhold, tidsmæssigt forbrug og  

 økonomisk rimelighed, jf. skm. cirk. nr. 72 af 17. april 1996 , pkt. 17. 2.1.3.
Spørgsmålet giver i de fleste tilfælde ikke anledning til problemer, se  

 dog Landsskatterettens kendelse i t&s nyt 1991.5.272 (TfS 1991,130), hvor  

 fradrag blev indrømmet på grundlag af en af skatteyderen valgt transportvej,  

 selv om denne var 18 km længere end den vej, myndighederne havde lagt til  

 grund.
Hvis færgetransport indgår Hvor transportvejen nødvendiggør, at der delvis benyttes færge, beregnes  

 fradraget på grundlag af den normale transportvej i bil.
Færgetransporten kan  

 ikke medregnes ved opgørelsen af transportvejens længde, men udgiften til  

 færge kan fradrages.
Se A.F.3.1.3.6.
Ekstraordinært lange afstande § 9 C-fradraget er ubegrænset.
Det betyder, at der er adgang til fradr ag  

 for f.eks. befordring København-Århus-København eller Madrid-København - Madrid.
Fradraget beregnes også i disse tilfælde som udgangspunkt på  

 grundlag af den normale transportvej ved bilkørsel, jf. bl.a.
VLD af 7. maj  

 1984 (Skd. 70.588).
A.F.3.1.3.4 Antal arbejdsdage Fradrag gives kun for det faktiske antal arbejdsdage, hvor befordring til  

 og fra arbejde har fundet sted.
Der kan således ikke beregnes  

 befordringsfradrag for fridage, feriedage, helligdage og sygedage.
A.F.3.1.3.5 Flere daglige befordringer Fradrag kan foretages for det faktiske antal befordringer, idet der også  

 er mulighed for at foretage fradrag for flere daglige befordringer til og fra  

 arbejdspladsen.
Det bemærkes, at bundfradraget kun foretages en gang pr.  

 arbejdsdag, jf.
Skat 1988.10.610 (TfS 1988,563).
Ved vurderingen af, om flere daglige befordringer berettiger til fradrag,  

 lægges der vægt på længden af intervallerne mellem arbejdsperioderne og på  

 mulighederne for at indtage måltider på arbejdspladsen.
Eksempelvis vil der  

 normalt ikke kunne gives fradrag for befordring til bopælen i frokostpausen,  

 hvis der er kantine eller lignende til rådighed på arbejdspladsen, jf. lsr.  

 1982.18.
A.F.3.1.3.6 Færgetransport og lignende Udover normalfradrag eller fradrag efter overgangsreglen vedrørende kørsel  

 i egen bil kan der gives fradrag for dokumenterede udgifter til  

 færgetransport o.lign. hvis denne indgår i den normale transportvej.
Denne betingelse kan dels være opfyldt for øboere, der arbejder på  

 fastlandet, dels for andre, for hvem færgetransport indgår i den normale  

 transportvej under hensyn til tidsmæssigt forbrug, økonomisk rimelighed og  

 geografiske forhold, f.eks. skatteydere, der skal krydse en fjord.
Se i  

 øvrigt Skm.cirk. nr. 72 af 17. april 1996 , pkt. 17. 2.1.6 samt §§ 4-6 i  

 bekg. nr. 873 af 17. okt. 1994.
 Der kan dog ikke foretages fradrag for udgifter til flytransport.
 Der gives:
 1. fradrag for personens færgeudgift.
 2. fradrag for færgeudgift til eventuelt transportmiddel (bil, motorcykel,  

 cykel mv.), til brug for den yderligere befordring udover færgetransporten.
 Fradraget beregnes uden hensyn til det antal kilometer, som færgen  

 tilbagelægger, men fradraget skal altid reduceres med et beløb svarende til  

 det beregnede fradrag for 24 km daglig befordring.
 Hvis der er tale om yderligere transport - udover færgetransporten -  

 foretages 24 km's-reduktionen dog fortrinsvis i fradraget for den yderligere  

 transport.
En skatteyder, bosat i Svendborg og ansat ved DSB med arbejde på  

 Storebæltsoverfarten og mødested i Korsør, kunne ikke fradrage udgiften til  

 færgetransport, da han havde frikort og således ikke havde haft udgifter til  

 færgetransporten, jf.
Skat 1986.5.347 (TfS 1986,295) og Skat 1988.2.84 (TfS  

 1998,55).
A.F.3.1.3.7 Samkørsel Eventuel betaling fra medkørerne til bilejeren medfører ingen ændring med  

 hensyn til beregningen af de pågældendes befordringsfradrag.
 Modtager bilejeren udgiftsgodtgørelse fra de medkørende, er han ikke  

 skattepligtig heraf, og de medkørende har ikke fradragsret for betalingen.
 Betaler arbejdsgiveren befordringen se A.F.3.1.5.
A.F.3.1.4 Invaliders og kroniske syges befordringsfradrag, LL § 9 D Godtgør en skatteyder, at han/hun som følge af invaliditet eller kronisk  

 sygdom har særlige udgifter til befordring mellem hjem og arbejdsplads, kan  

 skatteyderen i stedet fratrække sine befordringsudgifter efter reglerne i LL  

 § 9 D.
Invalider og kronisk syge kan efter denne bestemmelse fratrække de  

 faktiske udgifter, efter reduktion med bundfradraget, jf.
Skat 1987.3.228  

 (TfS 1987,249).
 Bundfradraget udgør 2.000 kr., bortset fra de tilfælde hvor:
De faktiske udgifter opgøres enten efter dokumentation eller på grundlag  

 af Ligningsrådets satser for erhvervsmæssig kørsel i egen bil.
Eksempel 1 Skatteyderen kører i alt 6.000 km mellem hjem og arbejdsplads.
De faktiske  

 udgifter herved udgør 12.000 kr.
Offentlig befordring kan ikke anvendes.
 Den normale udgift er (6.000 x 1,25 kr.) = 7.500 kr.
 Da den normale udgift overstiger det faste bundfradrag, er fradraget  

 herefter 12.000 kr. ö 2.000 kr. = 10.000 kr.
Eksempel 2 Som ovenfor, men offentlig befordring kan anvendes og udgiften hertil er  

 1.800 kr.
 Fradraget er herefter: 12.000 kr. ö 1.800 kr. = 10.200 kr.
I sygdomstilfælde er det en betingelse for at anvende reglen, at sygdommen  

 er kronisk, hvilket i praksis forstås således, at der skal være tale om en  

 uhelbredelig eller i det mindste en langvarig sygdom, der nødvendiggør en  

 dyrere transportform, hvorimod øgede transportudgifter som følge af sygdom af  

 ikke-varig karakter ikke berettiger til omhandlede fradrag.
Se i øvrigt lsr.  

 1965.135, hvor en kvinde, der led af agorafobi (pladsangst), fik fradrag for  

 befordringsudgifter efter LL § 9 D.
 Folketingets ombudsmand har i et svar til en skatteyder (der havde  

 sukkersyge) præciseret, at konkrete landsskatteretskendelser ikke kan danne  

 grundlag for at imødekomme generelle anmodninger om at få genoptaget  

 tidligere års skatteansættelser.
 Det skal i den forbindelse understreges, at det fortsat er en konkret  

 ligningsmæssig afgørelse, om en sukkersygepatient overhovedet er berettiget  

 til fradrag efter Ligningslovens § 9 D.
En kronisk syg, der brugte egen bil til befordringen, var berettiget til  

 fradrag efter § 9 D, uden hensyntagen til, om hun havde haft merudgifter i  

 forhold til den øvrige lokalbefolkning.
TOLD-SKAT Nyt 1992.6.180 (TfS  

 1992,142).
 Reglens anvendelse er ikke betinget af, at der foreligger tilladelse til  

 invalidebil.
Det er ikke en forudsætning, at der er tale om befordring mellem den  

 invalides sædvanlige bopæl og arbejdspladsen.
Der kan f.eks. også gives  

 fradrag for befordringsudgifter mellem sommerhus og arbejdsplads.
 Fradraget efter LL § 9 D opgjordes i et tilfælde, hvor en mand kørte sin  

 invalide hustru til hendes arbejdsplads og hentede hende igen om  

 eftermiddagen, efter udgiften til to dobbeltture mellem bopælen og hustruens  

 arbejdsplads, lsr. 1969.148.
Fradragsretten må anses som en udvidelse af reglen om fradrag for udgifter  

 ved befordring mellem bopæl og arbejdsplads, således at der principielt er  

 tale om fradrag for udgifter ved privat benyttelse af automobil.  

 Afskrivningen foretages med 15 pct. p.a. af anskaffelsessummen, også hvor der  

 ved køb af bilen er ydet offentligt lån, som eftergives successivt.
Eventuel  

 avance eller tab i forhold til den nedskrevne værdi påvirker ikke  

 indkomstopgørelsen.
 Se også Skm.cirk.nr. 72 af 17. april 1996 , pkt. 17. 2.4.
A.F.3.1.5 Fri befordring Se til dette afsnit skm. cirk. nr. 72 af 17. april 1996 , pkt. 17.2.3.
 Har en skatteyder adgang til en af arbejdsgiveren betalt befordring,  

 bliver denne befordring omfattet af LL § 9 C, stk. 6.
Efter LL § 9 C, stk. 6 skal den skattepligtige (til den personlige  

 indkomst) medregne værdien af den fri befordring på den pågældende strækning  

 til et beløb, der modsvarer fradraget efter § 9 C.
Undlader den pågældende at  

 foretage fradrag for befordring efter § 9 C, beskattes den fri befordring i  

 realiteten ved bortfald af fradragsretten.
Arbejdsgiverbetalt befordring kan f.eks. være fri bil, frikort eller  

 frirejse, herunder fri flyrejse, til offentlige eller private  

 befordringsmidler.
Ligeledes er fri befordring i firmabus, fri kørsel i  

 mandskabsvogn, fællesbefordring i privat bil og arbejdsgiverbetalt taxa alle  

 eksempler på, hvad bestemmelsen omfatter.
Som arbejdsgiverbetalt befordring anses også kørsel for en anden  

 arbejdsgiver end den som har betalt for befordringen.
Har en skatteyder  

 således fri bil stillet til rådighed af arbejdgiver A til privat brug, vil  

 enhver kørsel i denne bil, herunder privat og erhvervsmæssig kørsel i  

 forbindelse med et bijob for arbejdgiver B, være omfattet.
Det er adgangen til den arbejdsgiverbetalte befordring mellem de relevante  

 geografiske punkter, der beskattes.
Det er således uden betydning om den  

 pågældende rent faktisk udnytter adgangen.
Der tages ikke hensyn til, om den  

 arbejdsgiverbetalte befordring medfører ventetider, omveje mv. jf. dog  

 nedenfor.
 Der er redegjort for reglerne for beskatning af frikort o.l. hos  

 DSB-ansatte og deres mulighed for at fratrække kørselsudgifter for kørsel til  

 arbejdspladsen, se TfS 1994,68.
Er den skattepligtige faktisk afskåret fra at benytte den  

 arbejdsgiverbetalte befordring, f.eks. fordi de pågældende transportmidler  

 ikke betjenes på det pågældende tidspunkt fordi det er det første eller det  

 sidste tog, som den ansatte skal gøre eller har gjort tjeneste på, skal denne  

 strækning ikke anses for omfattet af LL § 9 C, stk. 6. I sådanne situationer  

 kan der tages befordringsfradrag uden tilsvarende beskatning både for ud- og  

 hjemtransporten, selv om det kun er transporten den ene vej, der er  

 udelukket, jf.
TfS 1994,695.
 Den skattepligtige har dog mulighed for at fraskrive sig retten til at  

 benytte den fribefordring, der stilles til rådighed.
Beskatningen sker, uanset om der er tale om helt eller delvis fri  

 befordring, dvs. uanset om den ansatte betaler en del af befordringen selv.  

 Derimod vil der i en situation, hvor arbejdsgiveren betaler for en del af en  

 samlet strækning, alene ske beskatning efter LL § 9 C, stk. 6 for den  

 arbejdsgiverbetalte delstrækning.
Der vil således være mulighed for (uden  

 tilsvarende indtægtsføring) at tage fradrag efter de almindelige regler for en ikke arbejdsgiverbetalt  

 strækning, efter reduktion med 24 km.-grænsen.
 Eksempel:
Den skattepligtige har en daglig befordring på 80 km.
Arbejdsgiveren  

 stiller frikort til rådighed til det lokale trafikselskab.
Således at den  

 skattepligtige har mulighed for at anvende den arbejdsgiverbetalte transport  

 på 2·25 km. af den daglige befordring.
Den skattepligtige vælger at afstå fra  

 at tage et ligningsmæssigt fradrag for den arbejdsgiverbetalte transport og  

 slipper dermed for at skulle indtægtsføre det tilsvarende beløb som personlig  

 indkomst.
Den skattepligtige har derudover mulighed for at foretage fradrag  

 efter LL § 9 C, stk. 1-3 for de resterende 30 km., dvs. der kan tages fradrag  

 med 30 km. minus 24 km. dvs. 6 km.
Se også TfS 1995,439.
Værnepligtiges frirejseordning er omfattet af skattepligten efter LL § 9  

 C, stk. 6, jf.
TfS 1994.,567.
A.F.3.1.6 Særregel for folketingsmedlemmer m.fl., LL § 9 C, stk. 7 Medlemmer af Folketinget, ministre og danske medlemmer af Europa-- Parlamentet kan ikke foretage fradrag for befordring i forbindelse med  

 folketingshvervet mv.
 Det samme gælder i forbindelse med andre hverv eller andet arbejde, hvis  

 de pågældende anvender et frikort eller frirejse til offentlige  

 transportmidler.
 Fradragsretten bortfalder også, selv om frikortet eller frirejsen kun  

 anvendes til en del af denne befordring, se også skm.cirk. nr. 72 af 17.  

 april 1996 , pkt. 17.2.3.2.
A.F.3.2 Erhvervsmæssig befordring LL § 9 B fastlægger gennem objektive kriterier, hvilken befordring der  

 anses for erhvervsmæssig.
Reglerne gør, at det ikke som tidligere er  

 nødvendigt at vurdere, om og hvorfor en person har flere forskellige  

 arbejdspladser, om der er tale om hovedjob eller bijob, eller om der er tale  

 om den såkaldte trekantskørsel.
 Erhvervsmæssig befordring er defineret i LL § 9 B, som:
a) Befordring mellem sædvanlig bopæl og arbejdsplads i indtil 60  

 arbejdsdage, b) befordring mellem arbejdspladser, og c) befordring indenfor samme arbejdsplads Al anden befordring er privat befordring.
En selvstændig gartner drev sin  

 virksomhed fra sin bopæl.
For udgifter til drift af en varevogn, der  

 benyttedes ca 210 dage årligt bl.a. til kørsel til Københavns Grønttorv, hvor han solgte sine produkter, gav Landsretten ham  

 ret til fradrag efter SL § 6 A, da hans erhvervsudøvelse måtte anses som en  

 samlet aktivitet, og da salget af varer på Grønttorvet ikke kunne udskilles  

 som en beskæftigelse med fast arbejdssted.
Denne kørsel måtte anerkendes som  

 erhvervsmæssig bildrift, TfS 1996.663.
Befordring mellem arbejdspladser anses altid for erhvervsmæssig.
For  

 lønmodtagere er det dog en forudsætning, at befordring mellem flere  

 arbejdspladser udføres for samme arbejdsgiver.
Befordring indenfor samme  

 arbejdsplads, f.eks. en lufthavn eller et skovområde anses ligeledes for  

 erhvervsmæssig.
Befordring mellem sædvanlig bopæl og arbejdsplads i indtil 60 dage er  

 erhvervsmæssig.
Overstiger antallet af arbejdsdage på samme sted 60 dage,  

 anses arbejdspladsen for fast og befordringen dermed for privat.
 Perioden på 60 arbejdsdage gælder for befordring direkte mellem sædvanlig  

 bopæl og arbejdspladsen, hvorimod kørsel til en arbejdsplads i løbet af dagen  

 som følge af kørsel mellem arbejdspladser ikke tæller med.
 Hvis der køres til én arbejdsplads ved arbejdstids begyndelse og  

 fra en anden arbejdsplads ved arbejdstids ophør tæller en 60 dages periode  

 for både dagens første og sidste tur.
De 60 dage på én arbejdsplads kan ligge i forlængelse af hinanden  

 eller ligge spredt.
Enhver arbejdsdag medregnes uanset længde.
Til gengæld  

 medregnes weekender, feriedage, sygedage mv. ikke, men de afbryder heller  

 ikke perioden.
 Ved afgørelse af, om befordring mellem sædvanlig bopæl har fundet sted i  

 indtil 60 arbejdsdage, tages også arbejdsdage i de sidste tre måneder af  

 indkomståret 1993 i betragtning.
Der kan påbegyndes en ny 60 dages periode, såfremt der er forløbet 60 på  

 hinanden følgende arbejdsdage, siden den pågældende sidst har taget turen  

 direkte mellem sædvanlig bopæl og arbejdspladsen.
Det er således uden  

 betydning om der har været fremmøde på arbejdspladsen midt på dagen efter fremmøde  

 på en anden arbejdsplads og før fremmøde på den arbejdsplads hvorfra der  

 køres til bopælen. 60 dages perioden gælder for det konkrete  

 ansættelsesforhold.
Således påbegyndes en ny 60 dages periode når et  

 ansættelsesforhold afbrydes.
Eller når et nyt ansættelsesforhold påbegyndes.
 Vedrørende anvendelsen af 60-dages-reglen kan henvises til skm. cirk. nr.  

 72 af 17. april 1996 pkt. 17.3.1.2.
A.F.3.3 Godtgørelse eller fradrag for erhvervsmæssig befordring Fradrag for erhvervsmæssige befordringsudgifter kan som udgangspunkt ikke  

 tages af lønmodtagere jf.
LL § 9, stk. 1, 3. pkt.
For lønmodtagere er LL § 9 B herefter som udgangspunkt en  

 godtgørelsesregel.
Der er med hjemmel i LL § 9, stk. 5 mulighed for at  

 arbejdsgiveren skattefrit kan godtgøre lønmodtagerens erhvervsmæssige  

 befordringsudgifter jf. herom A.B.1.7.
Bliver kørsel omfattet af LL § 9 B ikke godtgjort af arbejdsgiveren kan  

 der i stedet foretages fradrag for kørslen efter reglerne i LL § 9 C, jf.  

 herom A.F.3.1. Ydes der derimod hel eller delvis godtgørelse, kan der ikke  

 foretages fradrag for den befordring, der har dannet grundlag for  

 godtgørelsen.
Ydes der f.eks. godtgørelse med en lavere sats end den af  

 ligningsrådet fastsatte udelukker det fradrag efter LL § 9 C.
Ydes der alene godtgørelse for en del af en samlet godtgørelsesberettiget  

 strækning, er fradraget efter LL § 9 C alene afskåret fra den godtgjorte  

 strækning.
Er betingelserne for at modtage godtgørelse for en strækning på  

 100 km mellem bopæl og arbejdsplads opfyldt, men arbejdsgiveren alene vil  

 godtgøre 30 km, er det muligt at foretage fradrag efter LL § 9 C for de  

 resterende 70 km (fradraget skal således foretages under hensyn til at alene  

 befordring ud over 24 km. pr. dag kan fratrækkes).
Lønmodtagere, som i forbindelse med kundeopsøgende aktiviteter har  

 befordring, der vedrører flere arbejdsgivere på én gang, har som en  

 undtagelse mulighed for at foretage fradrag efter LL § 9 B, jf.
LL § 9 B,  

 stk. 3.
 Baggrunden herfor skal søges i at lønmodtagere, der har flere  

 arbejdsgivere på én gang, og hvis befordring samtidig vedrører flere  

 af disse arbejdsgivere, kan have vanskeligheder med at få udbetalt skattefri  

 godtgørelse.
 Bestemmelsen stiller snævre betingelser for at foretage fradraget:
1. Lønmodtageren har mindst to arbejdsgivere, 2. Befordringen foretages for mindst to arbejdsgivere på én gang,  

 og 3. Lønmodtagerens arbejde består i kundeopsøgende aktiviteter.
Fradrag for udgifter til befordring efter § 9 B, stk. 3, kan ikke  

 kombineres med modtagelse af skattefri befordringsgodtgørelser.
Dette gælder  

 i relation til såvel den enkelte befordring som til årets samlede befordring.  

 Fradrag kan således kun foretages, såfremt samtlige befordringsgodtgørelser,  

 der modtages i årets løb, indtægtsføres.
 Selvstændige erhvervsdrivende og andre med indtægtsgivende arbejde, der  

 ikke er lønmodtagere kan fradrage erhvervsmæssige befordringsudgifter, som  

 defineret i ligningslovens § 9 B, stk. 1.
Personer, der modtager andre vederlag end lønindkomst, behandles på samme  

 måde som selvstændige.
Sådanne arbejdsvederlag kan være honorarindtægter ved  

 f.eks. kunstnerisk optræden eller foredragsvirksomhed.
 Fradrag kan alene foretages i det omfang, hvervet er indtægtsgivende.
A.F.3.4 Opgørelsen af befordringsudgifter Med de begrænsninger, der følger af personkredsen, jf.
A.F.3.3, kan  

 udgifter ved brug af befordringsmidler, der benyttes erhvervsmæssigt, jf.  

 A.F.3.2, fradrages ved indkomstopgørelsen.
Fradraget efter LL § 9 B foretages i den personlige indkomst, jf.
PSL § 3,  

 stk. 2.
 Benyttes befordringsmidlet både erhvervsmæssig og privat fradrages den del  

 af de samlede driftsudgifter, der vedrører den erhvervsmæssige kørsel.
A.F.3.4.1 Kørselsregnskab Opgørelsen af de fradragsberettigede befordringsudgifter består af to  

 dele:
 1. Opgørelsen af kilometerantallet.
 2. Opgørelsen af kørselsudgifterne.
1. Kilometerantallet Drejer det sig om en bil eller motorcykel, der anvendes både  

 erhvervsmæssigt og privat, gælder ifølge Ligningsrådets vedtagelse følgende:
 Den private andel af kørslen må i almindelighed ansættes skønsmæssigt, men  

 såfremt skatteyderen fører kørebog, som på fyldestgørende måde viser  

 udgifterne ved kørslen og dennes fordeling mellem privat- og erhvervskørsel,  

 bør kørebogens udvisende lægges til grund ved værdiansættelsen af  

 privatkørslen.
 For at et kørselsregnskab skal kunne kræves lagt til grund ved  

 skatteansættelsen, må kørebogen være ført dagligt med angivelse af: 1.  

 kilometertællerens udvisende henholdsvis ved den daglige kørsels begyndelse  

 og ved dens afslutning, 2. datoen for kørslen og 3. den daglige kørsels  

 fordeling mellem privat og erhvervsmæssig kørsel, idet der med hensyn til den  

 erhvervsmæssige kørsel må være angivet bestemmelsessteder og lignende  

 notater, der kan sandsynliggøre og eventuelt dokumentere regnskabets  

 rigtighed.
Regnskabet med antallet af kørte kilometer må være ført således, at  

 kørebogens udvisende er afstemmelig med bilens kilometertæller, jf.
VLD af  

 13. april 1973..
 Såfremt en kørebog udviser et meget lavt antal kilometer for den private  

 kørsel, kan den eventuelt tilsidesættes.
Fordelingen mellem privat- og erhvervskørsel foretages med udgangspunkt i  

 LL § 9 B.
Erhvervsmæssig kørsel er omfattet af LL § 9 B, al anden kørsel er  

 privat.
Om tilsidesættelse af kørselsregnskab se TfS 1996.799.
Når kørebog ikke foreligger I tilfælde, hvor der ikke er ført kilometerregnskab, må den skattepligtige  

 angive kilometerantallet for sin private kørsel efter skøn.
Hvis der ikke  

 foreligger særlige forhold, bør myndighederne normalt anerkende en privat  

 kørsel på 8.000 km med tillæg af kørsel mellem hjemmet og arbejdspladsen og  

 eventuel kørsel til fritidsbolig.
Der kan foreligge særlige forhold, hvis  

 skatteyderen har en bil mere.
VLD af 15. dec. 1992. Lagt til grund, at den private kørsel i det  

 pågældende indkomstår ikke var af et så helt ubetydeligt omfang, at der ikke  

 var grundlag for at beskatte sagsøgeren af privat kørsel.
Der var heller ikke  

 grundlag for at tilsidesætte skattemyndighedernes skøn.
TOLD-SKAT Nyt  

 1993.7.284 (TfS 1992,229). Se også TfS 1996.197.
Varebiler Også varebiler kan være anvendt til privatkørsel, idet det ifølge gældende  

 lovbestemmelser tillades, at varebiler anvendes til privatkørsel, når der  

 blot ikke befordres passagerer i varerummet.
Det samme gælder f.eks.  

 tankbiler, jf.
Skat 1988.6.348, (TfS 1988,320)og afsnit A.B.1.9.2.
En varebil, der bl.a. blev benyttet til ejerens daglige transport mellem  

 hjem og forretning, hvorunder der blev indkøbt varer til forretningen, anså  

 lsr. således for delvis privat anvendt, jf.
Skat 1985.5.134.
En gas- og vandmester anvendte i sit firma nogle varevogne, hvis  

 driftsudgifter fuldt ud var belastet firmaets drift, og en privatvogn, hvis  

 udgifter var fordelt med 25 pct. over firmaets drift, medens 75 pct. var ført  

 på privatkontoen.
Der var ikke ført kørselsfordelingsregnskab for  

 varevognene, idet skatteyderen gjorde gældende, at al privatkørsel var  

 foregået i personbilen.
Efter det oplyste fandt Landsskatteretten ikke, at de  

 stedlige ligningsmyndigheder i tilstrækkelig grad havde godtgjort, at  

 klageren havde foretaget privat kørsel med de omhandlede varevogne, lsr.  

 1982.115, jf. tilsvarende afgørelse i VLD af 14. april 1983 (skd. 67.399).
 Vestre Landsret har i en sag om en slagters fradrag for kørsel i varevogn  

 med gule plader tilkendegivet, at det generelle udgangspunkt er, at der er  

 fuldt fradrag for udgifterne ved benyttelse af en varevogn, medmindre der er  

 oplyst omstændigheder, der giver grundlag for at antage, at varevognen ikke  

 udelukkende udnyttes erhvervsmæssigt.
2. Kørselsudgifterne Selvstændigt erhvervsdrivende mv., der ikke anvender virksomhedsordningen,  

 kan fratrække udgifter vedrørende den erhvervsmæssige kørsel med A. de dokumenterede faktiske udgifter pr. kørt km, eller B. de af Ligningsrådet fastsatte satser.
Der kan kun skiftes opgørelsesprincip én gang vedrørende samme bil,  

 og principskifte skal ske ved begyndelse af et indkomstår.
Ved køb af ny bil  

 kan opgørelsesmåden eventuelt ændres påny.
Overførsel af bil til  

 virksomhedsordningen anses ikke for principskifte.
A.
Fradrag af faktiske udgifter De med kørslen forbundne udgifter må kunne dokumenteres ved fremlæggelse  

 af bilag eller dog tilfredsstillende kunne sandsynliggøres.
 Til de samlede driftsudgifter henregnes afskrivning, se A.F.3.3.3.
Bl.a. for at have klare linier ved en eventuel avanceberegning ved salg af  

 bilen bør det ikke accepteres, at en skatteyder fratrækker alle sine udgifter  

 - driftsudgifter og afskrivninger - og derefter fører et fast beløb for  

 privat kørsel til indtægt.
Privatkørslen bør sættes til en bestemt procentdel  

 af den samlede kørsel.
B.
Fradrag efter Ligningsrådets satser Udgiften til erhvervsmæssig benyttelse af egen bil vil uden dokumentation  

 for udgiftens størrelse kunne fratrækkes med nedenstående beløb i 1996, jf.  

 T&S-cirk. 1995-19.
 For skatteydere, der har haft fradragsberettiget kørsel anvendes følgende  

 satser:
 For kørsel på egen motorcykel er satsen som for egen bil.
 Fradraget dækker samtlige udgifter, herunder afskrivning. (15 pct. lineært  

 af anskaffelserne).
En skatteyder, der i sin fritid ernærede sig som musiker og derfor  

 medbragte et hammondorgel, havde til transporten heraf anskaffet en trailer.  

 Ved køb af ny bil havde det været nødvendigt at få påmonteret et  

 anhængertræk.
Udgiften hertil påstod klageren fradragsberettiget i medfør af  

 AL § 3, stk. 2, og han påstod endvidere fradrag for fordyrelse af  

 bilforsikringspræmien (som følge af at bilen var udstyret med anhængertræk),  

 ligesom reparationsudgifterne vedrørende traileren efter hans mening kunne  

 fradrages udover kilometertaksten.
Lsr. fandt, at udgiften for montering af  

 anhængertræk måtte betragtes som så nært tilknyttet bilen, at den var  

 omfattet af den i kilometersatsen indeholdte afskrivning på bilen og derfor  

 ikke kunne fratrækkes samtidig med fradrag efter kilometertakst.
Derimod  

 fandt lsr., at reparationsudgiften på traileren samt merpræmien på  

 bilansvarsforsikringen lå uden for de af kilometertaksten dækkede fradrag, og  

 disse udgifter kunne derfor fradrages ud over kørselsfradrag efter  

 kilometertakst, lsr. 1981.17.
 LSR har ved kendelse af 2. okt. 1990 fastslået, at taksterne også  

 indeholdt udgift til parkering, se Skat 1990.12.974.
A.F.3.4.2 Salg af bilen SD-cirk.1987-46 beskriver reglerne for opgørelse af avance eller tab ved  

 salg af bil, der har været anvendt både erhvervsmæssigt og privat.
 1. Skatteydere, som ved indkomstopgørelsen har fradraget de faktiske  

 udgifter ved deres erhvervsmæssige kørsel, skal i salgsåret medregne  

 fortjeneste eller tab, opgjort efter reglerne i afskrivningslovens afsnit II,  

 se A.F.3.4.3.
2. Har den skattepligtige derimod i hele ejerperioden foretaget fradrag  

 med Ligningsrådets satser, skal avance eller tab ved salg af bilen ikke  

 medregnes ved indkomstopgørelsen.
 3. Ved salg af bilen, hvor der i ejerperioden er skiftet princip, således  

 at der dels er foretaget fradrag efter Ligningsrådets satser, dels foretaget  

 fradrag af de faktiske udgifter, opgøres avance eller tab alene for de år,  

 hvor fradraget er foretaget efter regnskab.
Ved avanceopgørelsen tages udgangspunkt i bilens værdiforringelse i hele  

 ejerperioden.
Der skal ske en årlig pristalsregulering med AL's  

 reguleringsprocent af anskaffelsessummen, nedskrevet med 15 pct. om året  

 efter saldometoden.
Der pristalsreguleres ikke i anskaffelses- og  

 afståelsesåret.
Værdiforringelsen opgøres som forskellen imellem  

 anskaffelsessummen med tillæg af de nævnte pristalsreguleringer og  

 salgssummen.
Den forholdsmæssige andel af værdiforringelsen, der kan henføres til de  

 enkelte år, hvor fradrag er foretaget efter regnskab, fordeles mellem den  

 erhvervsmæssige kørsel og den samlede kørsel i det pågældende år.
Såfremt de  

 foretagne skattemæssige afskrivninger overstiger den således beregnede  

 værdiforringelse, medregnes differencen i den personlige indkomst for  

 salgsåret.
Hvis den erhvervsmæssige del af værdiforringelsen overstiger de  

 foretagne skattemæssige afskrivninger, fradrages differencen for selvstændigt  

 erhvervsdrivendes vedkommende i den personlige indkomst og for lønmodtageres  

 vedkommende i den skattepligtige indkomst for salgsåret.
For biler, hvis anskaffelsessum overstiger det beløb, hvorpå afskrivning  

 kan foretages - 65.000 kr. for biler anskaffet før 1. jan. 1983 og 93.600 kr.  

 for biler anskaffet i perioden 1. jan. 1983 til 17. maj 1983 - beregnes  

 bilens værdiforringelse som en forholdsmæssig andel af de 65.000 kr.  

 henholdsvis 93.600 kr., svarende til forholdet mellem bilens faktiske  

 værditab i hele perioden og dens pristalsregulerede anskaffelsessum.
I øvrigt  

 anvendes reglerne ovenfor.
 Se i øvrigt eksemplerne i SD-cirk.1987-46.
 Det bemærkes, at afskrivningslovens bestemmelse om pristalsregulering af  

 anskaffelsessummen med virkning fra indkomståret 1991 og fremover er ophævet,  

 se nærmere herom i A.F.3.4.3.
A.F.3.4.3 Afskrivning Afskrivning på biler, der benyttes såvel privat som erhvervsmæssigt,  

 foretages efter reglerne i afskrivningslovens afsnit II om driftsmidler med  

 blandet benyttelse.
Grundlag For biler, der er anskaffet før 17. maj 1983 er der et maksimum for  

 afskrivningsgrundlaget.
Dette maksimum er:
1. 65.000 kr. for biler anskaffet før 1. jan.1983, og 2. 93.600 kr. for biler anskaffet efter 31. dec.1982, men før 17. maj  

 1983.
Reglerne i indkomståret 1990 og tidligere For biler, anskaffet den 17. maj 1983 eller senere, kan hele  

 anskaffelsessummen afskrives.
 For biler anskaffet i 1982 eller senere skal afskrivningssaldoen samt det  

 overskydende ikke afskrivningsberettigede beløb hvert år pristalsreguleres,  

 dog ikke i anskaffelses- eller afståelsesåret.
Afskrivning skal altid foretages med hele procenter.
I anskaffelsesåret  

 indtil 25 pct. og derefter indtil 30 pct.
Reglerne i indkomståret 1991 og fremover For indkomståret 1991 foretages afskrivning på grundlag af den uafskrevne  

 del af anskaffelsessummen efter afskrivning og pristalsregulering for  

 indkomståret 1990.
 For senere indkomstår foretages afskrivning på grundlag af det beløb, der  

 henstår uafskrevet ved indkomstårets begyndelse, jf. afskrivningslovens § 8,  

 stk. 2.
Afskrivning skal fortsat foretages med hele procenter.
I anskaffelsesåret  

 og for hvert af de følgende indkomstår kan afskrivning beregnes med indtil 30  

 pct.
Øvrige regler Afskrivning skal ved blandede driftsmidler ske på hvert aktiv for sig af  

 hensyn til fordelingen mellem den erhvervsmæssige og den private benyttelse,  

 jf.
AL § 8.
 De afskrivninger, der beregnes, fordeles herefter på sædvanlig måde efter  

 forholdet mellem den private og den erhvervsmæssige kørsel i det pågældende  

 indkomstår.
 Såfremt en bil udskiftes kort før regnskabsårets udløb, eller hvis en  

 skatteyder, der ikke tidligere har haft bil, køber bil i slutningen af et  

 regnskabsår, skal fordelingen mellem privat og erhvervsmæssig anvendelse ske  

 efter forholdene, som de må antages at blive i det kommende år, selv om  

 skatteyderen i anskaffelsesåret eventuelt kun har kørt erhvervsmæssigt i  

 bilen.
Det er en forudsætning for afskrivning, at bilen har været anvendt  

 erhvervsmæssigt i indkomståret, jf.
Skat 1989.3.244 (TfS 1989,166), hvor en  

 repræsentant, der den 23. dec. 1985 fik leveret en bil, der skulle anvendes  

 både erhvervsmæssigt og privat, blev nægtet fradrag for afskrivning i medfør  

 af AL § 8, idet Landsskatteretten lagde til grund, at bilen ikke havde været  

 anvendt erhvervsmæssigt i 1985, da det fremgik af hans kørselsregnskab, at  

 den erhvervsmæssige kørsel i hele 1985 havde fundet sted i den hidtidige bil,  

 afhændet den 30. dec. 1985.
En bil, anskaffet af en jordemoder den 30. dec. 1983, blev anset for  

 afskrivningsberettiget i 1983, idet hun havde tilkaldevagt 30.-31. dec. 1983,  

 uanset at hun ikke blev kaldt ud under denne vagt, Skat 1987.11.797 (TfS  

 1987,548) Om varebiler, se A.F.3.3.1.
Leveringstidspunkt Det er en forudsætning for påbegyndelse af afskrivning på biler (og andre  

 driftsmidler), at disse er leveret inden indkomstårets udgang, lsr. 1961.120.
 Det er tilstrækkeligt til at anse en bil leveret, at den er overdraget på  

 en sådan måde, at risikoen er overgået til køberen, hvilket kan være sket,  

 når bilen   

 henstår i individualiseret stand hos sælgeren (»for køberens regning og  

 risiko«). Der stilles ikke krav om, at bilen skal være indregistreret,  

 lsr.1967.129.
Forbedringsudgifter Forbedringsudgifter på et blandet driftsmiddel, hvis anskaffelsessum ikke  

 overstiger overgrænsen på 93.600/65.000 kr., afskrives sammen med  

 driftsmidlets anskaffelsessum (saldoværdi), selv om forbedringsudgiften  

 sammenlagt med driftsmidlets oprindelige anskaffelsessum overstiger  

 93.600/65.000 kr.
 Derimod kan forbedringsudgifter vedrørende driftsmidler, hvis oprindelige  

 anskaffelsessum har oversteget 93.600/65.000 kr., ikke afskrives, men skal  

 opføres på den særlige aktivpost for vedkommende driftsmiddel.
 Er driftsmidlet anskaffet den 17. maj 1983 eller senere kan  

 forbedringsudgifter afskrives uafhængigt af driftsmidlets oprindelige  

 anskaffelsessum.
 Udgift afholdt til bilvarmer blev anset for en afskrivningsberettiget  

 forbedringsudgift, Skat 1989.9.732 (TfS 1989,498) .
 Udgiften til en autoradio er en privatudgift, på hvilken der ikke kan  

 afskrives, lsr. 1956.59. Hvis bilen leveres indregistreret med radioen, kan  

 der afskrives på anskaffelsessummen for bilen incl. radioen.
Et gasanlæg var installeret i en »blandet« bil.
Anlægget kunne  

 let afmonteres og bruges i andre biler.
Det kunne afskrives særskilt som  

 blandet driftsmiddel (ud over 65.000 kr.s grænsen), lsr. 1980.122.
Et radiotelefonanlæg kan afskrives som et selvstændigt driftsmiddel, enten  

 fuldt ud, såfremt anlægget kun benyttes erhvervsmæssigt, eller som blandet  

 driftsmiddel, såfremt anlægget også benyttes privat.
Det er ikke afgørende,  

 om bilen er »blandet« eller kun benyttes erhvervsmæssigt.
Avance eller tab ved afhændelse af driftsmidler med blandet benyttelse For biler, der er anskaffet efter d. 1. jan. 1982, men inden den 17. maj  

 1983, gælder følgende:
 Fortjenesten eller tabet skal opgøres som forskellen mellem på den ene  

 side afståelsessummen og på den anden side summen af de uafskrevne  

 pristalsregulerede beløb ved afståelsesårets begyndelse, forhøjet med  

 eventuelle forbedringsudgifter, der er afholdt i afståelsesåret.
Ved opgørelsen af summen af de uafskrevne beløb, er det de afskrivninger,  

 som er beregnet for de enkelte indkomstår, der skal fragå i  

 afskrivningsgrundlaget.
Den del af afskrivningen, der vedrører den private  

 benyttelse, og som derfor ikke kan fratrækkes ved indkomstopgørelsen, indgår  

 således også i opgørelsen af fortjenesten eller tabet.
 Ved summen af de uafskrevne pristalsregulerede beløb ved indkomstårets  

 begyndelse forstås både den uafskrevne del af den regulerede  

 afskrivningsberettigede del af anskaffelsesummen og den del af  

 anskaffelsessummen forhøjet med eventuelt afholdte forbedringsudgifter, der  

 er pristalsreguleret på den særlige aktivpost.
Forbedringsudgifter, der er afholdt i årene inden afståelsesåret, er  

 indeholdt i det pristalsregulerede beløb på den særlige aktivpost ved  

 afståelsesårets begyndelse.
Hertil lægges derfor alene forbedringsudgifter,  

 der er afholdt i afståelsesåret.
Der pristalsreguleres ikke i afståelsesåret,  

 og forbedringsudgifter, der er afholdt i dette år, reguleres derfor heller  

 ikke.
 Af fortjenesten eller tabet skal en så stor del, som svarer til forholdet  

 mellem de i alt foretagne skattemæssige afskrivninger og de i alt beregnede  

 afskrivninger medregnes henholdsvis fradrages i indkomsten for salgsåret.
 Fortjeneste skal medregnes i den personlige indkomst, også selv om salget  

 sker i forbindelse med virksomhedsophør.
 Tab fradrages for selvstændigt erhvervsdrivendes vedkommende i den  

 personlige indkomst og for lønmodtageres vedkommende i den skattepligtige  

 indkomst.
 Tab ved afhændelse af biler, der er anskaffet før 17. maj 1983 kan dog kun  

 bringes til fradrag i det omfang, tabet overstiger det beløb, hvorpå der ikke  

 kunne afskrives, og da kun i forholdet mellem de fratrukne afskrivninger og  

 de samlede beregnede afskrivninger.
 Se i øvrigt pkt. 29 og 33 i skd.cirk. (om AL) af 22. nov. 1983.
 Selv om der ikke er foretaget afskrivning på blandede driftsmidler  

 (biler), skal tab eller gevinst ved salg alligevel beskattes efter forholdet  

 mellem den erhvervsmæssige kørsel og den samlede kørsel, lsr. 1962.110.
 Såfremt et blandet driftsmiddel anskaffes og afhændes inden for samme  

 regnskabsår, kan der ikke foretages skattemæssig afskrivning på driftsmidlet,  

 og beregning af skattepligtig avance (eller tab) sker i forhold til den  

 erhvervsmæssige benyttelse.
 Der er ikke som ved driftsmidler, der udelukkende benyttes  

 erhvervsmæssigt, adgang til at overføre en negativ saldo til et til  

 erstatning indkøbt nyt aktiv, lsr. 1960.124.
 Det bemærkes, at afskrivningslovens bestemmelse om pristalsregulering af  

 anskaffelsessummen med virkning fra indkomståret 1991 og fremover er ophævet.
Udbedring af skader Udsættes driftsmidler for skade, kan udgifterne til reparation fradrages i  

 det omfang, de overstiger en eventuel forsikrings- eller erstatningssum,  

 såfremt skaden er indtruffet under driftsmidlets erhvervsmæssige benyttelse,  

 jf.
AL § 10, stk. 2. Såfremt skaden skyldes strafbart forhold hos brugeren  

 (f.eks. spirituskørsel) kan fradraget dog ikke foretages, lsr. 1971.39. Er  

 skaden indtruffet under privat benyttelse, kan der heller ikke ske fradrag, se f.eks. lsr.  

 1973.144.
Den i AL § 10, stk. 2 indeholdte begrænsning, hvorefter der kun er  

 fradragsret for skader indtruffet under den erhvervsmæssige brug af en »blandet bil«, skulle ikke anvendes i et tilfælde, hvor bilens  

 motor var brændt sammen under feriekørsel i udlandet, da skadebegrebet i AL §  

 10 ikke kan antages at omfatte motorsprængning.
Udgiften ansås herefter for  

 en vedligeholdelsesudgift, der kunne fradrages forholdsmæssigt (i forhold til  

 den erhvervsmæssige benyttelse af bilen), lsr. 1979.25.
 Overstiger den eventuelle forsikrings- eller erstatningssum  

 reparations-udgifterne, skal en så stor del af det overskydende beløb, som  

 svarer til forholdet mellem de for tidligere indkomstår foretagne skattefri  

 afskrivninger og de samlede beregnede afskrivninger på driftsmidlet for disse  

 indkomstår, medregnes ved indkomstopgørelsen.
Totalskade Såfremt driftsmidlet udgår af driften i anledning af en skade, behandles  

 den udbetalte erstatningssum som en salgssum, og eventuel avance eller tab  

 opgøres på samme måde som ved salg, d.v.s. uden hensyntagen til, om skaden er  

 indtruffet under privat eller erhvervsmæssig benyttelse, jf.
AL § 10, stk. 1.
 Landsretten har nægtet fradrag for tab som følge af totalskade af blandet  

 bil, idet skaden var forårsaget af skatteyderens egen spirituskørsel, Skat  

 1988.9.536 TfS 1988,465).
Ændret anvendelse På samme måde som ved egentlige køb og salg forholdes der, hvis en  

 skatteyder overfører et blandet driftsmiddel til udelukkende erhvervsmæssig  

 anvendelse eller til ren privat anvendelse, AL § 32. Som salgssum betragtes  

 værdien i handel og vandel på overførselstidspunktet.
Overdragelse eller overførsel af et blandet driftsmiddel til samme  

 anvendelse hos en samlevende ægtefælle medfører ikke, at der konstateres  

 skattemæssigt tab eller fortjeneste.
Den overtagende ægtefælle fortsætter  

 afskrivninger på det hidtidige grundlag, KSL. § 26 A.
 En bil, tilhørende en repræsentant, som ophørte med at arbejde 1. okt.,  

 men dog først var opsagt til 1. april året efter, og som hele tiden havde  

 søgt nyt arbejde som repræsentant, blev ikke anset for overgået til privat  

 anvendelse, og der kunne derfor afskrives på bilen, lsr. 1980.123.
Med bortfaldet af adgangen for lønmodtagere til at fradrage  

 erhvervsmæssige udgifter til befordring bortfalder også adgangen til at foretage  

 skattemæssige afskrivninger på biler, også i tilfælde, hvor bilen anvendes  

 til kørsel omfattet af LL § 9 B.
 Er der tale om en lønmodtagers bil, der til og med 1993 har været anvendt  

 dels privat og dels erhvervsmæssigt, kan denne dog ikke umiddelbart anses for  

 overgået til udelukkende privat benyttelse, jf. nærmere TfS 1994.35.
 Se endvidere skm. cirk. nr. 72 af 17. april 1996 , pkt. 17. 3.4.3.
A.F.4 Underholdsydelser Fradrag for løbende underholds- og aftægtsydelser sker som hovedregel i  

 den skattepligtige indkomst.
Udgifter til løbende ydelser, der udredes efter  

 en gensidig bebyrdende aftale efter LL § 12, stk. 7, sker i visse tilfælde  

 ved opgørelsen af den personlige indkomst, se herom i E.B samt cirk. nr. 21  

 af 9. dec. 1986, pkt. 68 (VSL).
 Om indkomstskattepligt af de modtagne underholdsydelser, se A.B.6.
A.F.4.1 Bidrag i anledning af separation eller skilsmisse - LL § 10, stk.  

 1 Bidrag, der udredes i anledning af separation eller skilsmisse, kan  

 fratrækkes i den skattepligtige indkomst ifølge LL § 10, stk. 1, hvadenten  

 bidraget er fastsat af en offentlig myndighed eller ved aftale mellem  

 parterne, forudsat at aftalen mellem parterne er tilstrækkelig klar med  

 hensyn til fastsættelse af bidragets størrelse og løbetid, jf. lsr. 1969.174.  

 Se desuden t&s nyt 1991.15.842 (TfS 1991,345), hvor Landsskatteretten  

 ikke anså en faders bidrag udbetalt til børnenes farmoder i Pakistan for  

 omfattet af LL § 10, stk. 1, da betalingen af bidragene ikke var et et led i  

 separationsvilkårene eller iøvrigt hvilede på et fyldestgørende retligt  

 grundlag.
 I følge lsr. 1983.37 er der også fradragsret for bidrag, der i henhold til  

 en bindende aftale udredes trods modtagerens indgåelse af nyt ægteskab.
Et ægtepar havde genoptaget samlivet i samme år, hvori de havde opnået  

 separation.
De i separationsperioden betalte underholdsbidrag blev anset for  

 fradragsberettigede, lsr. 1974.79.
Et bidragsbeløb blev efter ægtefællernes genoptagelse af samlivet betalt  

 til socialkontoret for forskudsvis udlæg af bidrag.
Da beløbet var forfaldent  

 før genoptagelsen af samlivet, blev det anset for fradragsberettiget, lsr.  

 1974.78.
Aftalte børnebidrag kan i almindelighed fratrækkes, men hvor bidraget  

 åbenbart overstiger, hvad statsamtet ville have fastsat uden sådan aftale,  

 kan fradragsretten begrænses.
Dette bør dog kun ske i ekstreme tilfælde -  

 specielt hvor de forhøjede børnebidrag ydes i stedet for bidrag til  

 ægtefællen eller hvor der er tale om krydsende børnebidrag, se nedenfor om  

 vejledende bidragssatser.
Se Skat 1988.8.467 (TfS 1988,484) samt TOLD-SKAT  

 Nyt 1991. 20.1155 (TfS 1991,461).
 Fradragsret efter LL § 10 omfatter principielt kun løbende  

 underholdsbidrag, men ifølge praksis omfatter fradragsretten dog også visse  

 éngangsbidrag, der udredes i anledning af et barns fødsel, dåb og  

 bidrag i anledning af, at barnet når konfirmationsalderen, lsr. 1946.88,  

 hvorimod éngangsbeløb til dækning af udgifterne ved et barns  

 uddannelse, ikke anses fradragsberettigede, lsr. 1964.79.
Ikke engangsydelser Affindelsessummer til afløsning af en løbende underholdsforpligtelse kan  

 ikke fradrages ved indkomstopgørelsen.
Dette gælder, selv om  

 affindelsessummen erlægges afdragsvis, lsr. 1963.165 og 1973.165.
 Der er heller ikke fradragsret for beløb, der udredes som følge af skiftet  

 af fællesboet, lsr. 1974.77 og 1978.184 samt U.f.R. 1971.570 ØLD (skd.  

 18.187), ligesom ydelser, der udredes i henhold til § 56 i lov om ægteskabs  

 indgåelse og opløsning ikke kan betragtes som fradragsberettigede  

 underholdsbidrag.
Ikke fælles bopæl Det følger af LL § 10, at der ikke kan foretages fradrag for bidrag til  

 børn, som bor sammen med bidragyderen, se lsr. 1977.87. I et tilfælde, hvor  

 forældremyndigheden var tillagt den fraskilte hustru, men hvor barnet senere  

 fik ophold hos faderen, kunne han ikke fradrage det børnebidrag, som han  

 fortsat betalte til den tidligere hustru, lsr. 1976.168.
 Omvendt blev der givet fradrag for det normalbidrag, som en fraskilt  

 hustru efter aftale havde udredet til sit barn, som midlertidigt opholdt sig  

 hos faderen, til trods for at forældremyndigheden over barnet var tillagt  

 hustruen, og faderen var blevet pålagt at udrede normalbidrag til barnet,  

 lsr. 1978.53.
 Der findes ikke nogen tilsvarende bestemmelse vedrørende bidrag til en  

 fraskilt ægtefælle, som bor sammen med bidragyderen, men det er fast praksis,  

 at fraskilte, der efter skilsmissen har fælles bopæl og husførelse med den  

 anden ægtefælle, ikke kan fratrække bidraget til ægtefællen, lsr. 1974.177 og  

 1980.178 samt ØLD af 12. nov. 1981 (skd. 60.59).
Landsskatteretten har godkendt fradrag for underholdsbidrag til fraskilt  

 hustru, skønt den pågældende havde lejet et værelse i den tidligere  

 ægtefælles ejendom.
Der var efter rettens opfattelse ikke grundlag for at  

 anse samlivet for genoptaget eller for at anse fælles økonomi for etableret,  

 lsr. 1976.157. Se endvidere TfS 1995,400, hvor Landsretten modsat fandt, at  

 selvom de fraskildte ægtefæller ikke levede sammen, var deres økonomiske  

 forhold så sammenblandede, at et påstået underholdsbidrag ikke fandtes  

 dokumenteret.
 Det må således bero på en konkret vurdering, om der i sådanne tilfælde kan  

 indrømmes fradrag eller ikke.
Fælles forældremyndighed I § 7 i lov om forældremyndighed og samvær er det bestemt, at der ved  

 separation eller skilsmisse skal tages stilling til, hvem forældremyndigheden  

 skal tilkomme, medmindre der tidligere er truffet aftale eller afgørelse  

 herom.
Forældre kan med statsamtets eller rettens godkendelse aftale, at de  

 fortsat skal have fælles forældremyndighed.
 På baggrund af den hidtil fulgte praksis vil en aftale om fælles  

 forældremyndighed ikke være til hinder for, at der gives fradrag for  

 børnebidrag.
Fradraget kan gives til den af ægtefællerne, hos hvem barnet ikke skal bo,  

 selv om barnet i et vist omfang opholder sig hos den pågældende efter aftale  

 om samværsret.
Det er dog en forudsætning, at barnet rent faktisk i  

 overvejende grad opholder sig hos den anden ægtefælle.
Hvis barnet opholder sig stort set lige meget hos hver af forældrene,  

 anses barnet for at have opholdssted hos den af forældrene, på hvis adresse  

 barnet er tilmeldt folkeregistret.
Den forældre, hos hvem barnet ikke er  

 tilmeldt folkeregistret, kan således opnå fradrag for det betalte børnebidrag  

 jf.
TfS 1993,477 og TSS-cirk. 1994-4.
Børn over 18 år Underholdsbidrag til børn over 18 år kan aldrig fradrages efter LL § 10.  

 Dette gælder, selv om der af det offentlige er pålagt den pågældende  

 underholdsbidrag udover det fyldte 18. år, fordi barnet er under uddannelse.
Modregning af krydsende bidrag Når der i henhold til bidragsresolution eller aftale mellem parterne  

 foreligger en forpligtelse for begge parter til at svare underholdsbidrag til  

 det(de) hos den anden værende barn(børn), kan et sådant bidrag fradrages,  

 selv om udredelsen helt eller delvis sker ved modregning i det beløb, den  

 anden skal betale, jf. lsr. 1979.53.
I ØLD af 12. jan. 1982 (skd. 63.374), har landsretten fastslået, at der  

 ikke kan gives fradrag efter LL § 10, stk.1 for gensidige børnebidrag, som  

 står i misforhold til parternes økonomiske kår.
Fradrag blev kun givet for et  

 beløb svarende til normalbidraget.
Vejledende bidragssatser Herefter bør fradragene normalt fastsættes til de beløb, som de  

 bidragsfastsættende myndigheder i mangel af aftale mellem parterne ville have  

 fastsat i overensstemmelse med de af Justitsministeriet givne vejledende  

 regler for fastsættelse af børnebidrag.
 I cirkulæreskrivelse af 21. dec 1995 til statsamterne har  

 Civilretsdirektoratet meddelt, at man finder det rimeligt, at der med  

 virkning fra den 1. jan. 1996 ved fastsættelse af bidrag tages udgangspunkt i  

 følgende retningslinier:
 De ovennævnte retningslinier er alene vejledende, idet  

 bidragsfastsættelsen sker efter et konkret skøn over samtlige omstændigheder  

 i den enkelte sag.
Ved bruttoindtægt forstås i denne forbindelse den samlede bruttoindtægt,  

 (lønindtægt eller overskud af virksomhed), samt evt. renteindtægter, jf.
Skat  

 1987.12.879 (TfS 1987,596).
Ovennævnte vejledende skala anvendes såvel over for bidragspligtige fædre  

 som mødre, således at bidraget ved indtægter som nævnt i skalaen fastsættes  

 til normalbidraget med tillæg af den i skalaen nævnte procent.
Normalbidraget  

 udgør fra 1. jan. 1996 8.676 kr.
Kun betalte og forfaldne bidrag Efter Landsskatterettens praksis kan fradrag efter LL § 10 kun foretages,  

 når bidraget er betalt (jf. ordet »udredes« i § 10), lsr. 1957.72  

 og 1959.77. Det er endvidere en forudsætning for fradrag, at bidraget er  

 forfaldent, se lsr. 1972.77. Forudbetalt bidrag kan først bringes til fradrag  

 i forfaldsåret, men på den anden side kan alle betalte, forfaldne bidrag  

 fratrækkes, selv om de helt eller delvist vedrører det følgende indkomstår.  

 Betalte restancer for tidligere år fradrages i betalingsåret.
 Bidraget skal være "udredet" af skatteyderen selv, for at  

 fradrag kan opnås, jf. ØLD. af 18. dec. 1979 (Skd. 53.155), hvor en fraskilt  

 invalidepensionist ikke kunne få fradrag for børnebidrag, som blev dækket af  

 det offentlige ved særligt børnetilskud (der ikke var indkomstskattepligtigt  

 for skatteyderen).
Kontanthjælpsmodtagere kan fratrække underholdsbidrag efter LL § 10, stk.  

 1, når bidraget er betalt.
Det forhold, at kommunen har indeholdt beløbet med  

 hjemmel i bistandslovens § 49, stk. 2, ændrer ikke ved dette.
A.F.4.2 Bidrag i anledning af faktisk samlivsophævelse - LL § 10, stk. 2 Bestemmelserne i LL § 10, stk. 1, finder tilsvarende anvendelse på  

 underholdsbidrag, der udredes i anledning af faktisk samlivsophævelse,  

 såfremt bidraget er fastsat eller godkendt af det offentlige, jf.
LL § 10,  

 stk. 2, se vedrørende betingelserne lsr. 1982.151.
 Når bidraget ikke fastsættes eller godkendes af det offentlige i det år,  

 hvor samlivet ophæves, er der kun fradragsret for bidrag, fra og med det  

 indkomstår, hvori resolutionen eller godkendelsen foreligger, lsr. 1982.47.
 Bidrag, som betales under faktisk adskillelse og som ikke er godkendt  

 eller fastsat af det offentlige, kan fratrækkes, når de mellem ægtefællerne  

 aftalte bidragsvilkår for tiden før separationen eller skilsmissen  

 efterfølgende godkendes i forbindelse med en bidragsfastsættelse ved  

 separationen eller skilsmissen, lsr. 1976.169 og 1977.198. Fradrag godkendes  

 dog kun for de i separations- eller skilsmisseåret betalte bidrag.
Fradrag godkendes selv om samlivsophævelsen ikke skyldes uoverensstemmelse  

 mellem parterne.
Således kunne i lsr. 1983.117 også bidrag, fastsat i henhold  

 til § 5 i lov om ægteskabets retsvirkninger, fradrages.
Bestemmelsen  

 omhandler pålæg til en ægtefælle om at yde pengebidrag til den anden  

 ægtefælle for at opfylde den generelle pligt i lovens § 2 til at bidrage til  

 familiens passende underhold.
 LL § 10, stk. 2 anses udtømmende at regulere bidragsforholdet mellem  

 faktisk adskilte ægtefæller, og LL § 12 er således uanvendelig i forholdet  

 mellem ægtefæller, uanset at disse lever faktisk adskilt, lsr. 1984.113.
Den bidragfastsættende eller godkendende myndighed vil normalt være Overpræsidiet eller statsamtet.
Efter lsr. 1969.75 kunne en skatteyder  

 ikke fratrække et beløb, som han havde refunderet et socialkontor for diverse  

 ydelser til den fraseparerede hustru i tiden mellem samlivsophævelsen og  

 separationen, da et sådan beløb ikke kunne sidestilles med bidrag, hvis  

 størrelse er fastsat af det offentlige.
Underholdsbidrag betalt af ægtefælle  

 indlagt på plejehjem er omfattet af fradragsretten efter LL § 10, stk. 2.
 Det er ikke nogen forudsætning for fradrag, at det er en dansk myndighed,  

 der har fastsat eller godkendt bidraget, lsr. 1973.74.
A.F.4.3 Bidrag til børn uden for ægteskab - LL § 11 Ifølge LL § 11 kan underholdsbidrag til børn uden for ægteskab fratrækkes  

 i den skattepligtige indkomst, såfremt bidragyderen har forsørger- eller  

 bidragspligt over for barnet og dette ikke opholder sig hos bidragyderen, dog  

 kun bidrag for tiden indtil barnets fyldte 18. år.
 Selv om loven ikke indeholder nogen regel herom, i lighed med hvad der  

 gælder for underholdsbidrag i anledning af separation eller skilsmisse,  

 antages det, at også de her omtalte bidrag skal være betalte og forfaldne for  

 at kunne fradrages.
 Også bidrag vedrørende tidligere år, som er betalt i det til grund for  

 ansættelsen liggende indkomstår, kan fradrages, lsr. 1963.168.
Det er ikke nogen forudsætning for fradrag, at bidraget er fastsat af det  

 offentlige.
Også løbende bidrag, hvis størrelse er fastsat ved en aftale  

 mellem bidragyderen og barnets moder kan fradrages, lsr. 1971.75.
I lsr. 1977.86 blev der nægtet fradrag for en særlig underholdsydelse til  

 et barn uden for ægteskab.
Den blev givet i form af en nedsættelse i lejen  

 vedrørende en ejendom, der af faderen var udlejet til barnets moder.
Da  

 nedsættelsen, som skulle vare så længe barnet var under uddannelse, var  

 indrømmet ved en påtegning på lejekontrakten, fremtrådte den som en  

 begunstigelse af moderen og var således ikke fradragsberettiget som  

 underholdsydelse til barnet.
Lsr. 1980.179 omhandler underholdsbidrag til to uden for ægteskab fødte  

 børn, der havde ophold henholdsvis hos faderen og moderen, som havde aftalt  

 at yde bidrag til det hos den anden værende barn med et beløb svarende til  

 det til enhver tid gældende skattemæssige personfradrag.
Efter  

 Landsskatterettens opfattelse er der ikke grundlag for at nægte fradrag for  

 sædvanligt underholdsbidrag, selv om bidragene helt eller delvis udredes ved  

 gensidig modregning.
På den anden side kunne gensidige aftaler om  

 underholdsbidrag i et tilfælde som det foreliggende ikke tillægges bindende  

 virkning for indkomstopgørelsen.
Under hensyn hertil og til de foreliggende  

 oplysninger om bidragsmyndighedernes sædvanlige praksis med hensyn til  

 fastsættelsen af normalbidrag fandt Landsskatteretten, at de omhandlede  

 fradrag med rette var begrænset til normalbidragene.
 Om modregning af krydsende bidrag, se A.F.4.1.
 Bidrag, der efter pålæg i medfør af § 19 i lov om børns retsstilling  

 udredes af en fader til et barn uden for ægteskab til dækning af udgifter ved  

 fødslen og til moderens underhold omkring fødslen, kan ikke fratrækkes, da  

 sådanne ydelser betragtes som bidrag til moderen (og ikke til barnet).
I lsr. 1965.69 nægtes en skatteyder fradragsret for et beløb, som han  

 havde måttet udrede ifølge en kautionsforpligtelse for en søns  

 underholdsbidrag til dennes uden for ægteskab fødte barn.
Se også lsr.  

 1966.66.
 Beløb, som det i medfør af bistandslovens § 100 pålægges forældre at  

 betale for deres børns ophold på døgninstitutioner for børn og unge, kan ikke  

 fradrages, jf. lsr. 1979.50 om et barn, som af det offentlige var blevet  

 anbragt i privat døgnpleje, hvor forældrebetalingen heller ikke kunne  

 fradrages.
A.F.4.4 Andre løbende ydelser - LL§ 12 Formueopgørelsen Med hjemmel i LL § 12 kan visse løbende ydelser, der erlægges i henhold  

 til en bindende forpligtelse, fradrages ved indkomstopgørelsen.
Se skd.cirk.  

 nr. 72 af 17. apr. 1996, pkt. 19.
Når ydelserne ikke kan fradrages ved indkomstopgørelsen, kan  

 kapitalværdien af den løbende ydelse heller ikke fratrækkes ved  

 formueopgørelsen, jf.
LL § 21.
A.F.4.4.1 Fradragsberettigede ydelser - oversigt Ifølge LL § 12 kan løbende underholds- og aftægtsydelser fradrages ved  

 indkomstopgørelsen efter følgende regler:
Skematisk oversigt + = fuld fradragsret - = ingen fradragsret 15 pct./15.000 kr. = begrænset fradragsret efter LL § 12, stk. 2.
 I modsætning til de regler, som var gældende før 1996, kan ensidige  

 løbende ydelser nu kun fratrækkes, hvis modtageren er en godkendt forening  

 mv., eller hvis ydelsen gives til en person i form af en fribolig.
A.F.4.4.2 Betingelserne for fradrag - generelt Selv om mundtlige aftaler efter dansk ret er bindende, må det dog af  

 bevismæssige grunde altid kræves, at der foreligger en skriftlig  

 forpligtelseserklæring, som modtageren af tilsagnet også har underskrevet,  

 eller som vedkommende dog bevisligt er gjort bekendt med indholdet af, jf.  

 VLD af 27. dec. 1979 (Skd. 53.166).
 En ensidig erklæring fra modtageren om, at denne modtager bestemte  

 ydelser, er ikke tilstrækkelig, lsr. 1973.61 og 1976.67.
Bestemt ydelse Såfremt forpligtelsen går ud på at erlægge en bestemt sum (eller en  

 bestemt naturalydelse) hvert år, skal yderen - for at opnå fradragsret - være  

 forpligtet for en periode af ubestemt varighed (f.x. yderens eller nyderens  

 livstid). Forpligtelsen kan dog maksimeres til en forud fastsat periode, der  

 normalt ikke må være kortere end 10 år.
Afdrag på en nærmere konkretiseret gældsforpligtelse kan ikke fradrages  

 som løbende ydelser.
Der er således ikke nogen fradragsret for løbende årlige  

 ydelser, medmindre der indgår et usikkerhedsmoment med hensyn til  

 totalydelsens størrelse.
Ubestemt ydelse Såfremt forpligtelsen består i en ubestemt ydelse, kan forpligtelsen  

 påtages for en bestemt periode, der normalt ikke må være kortere end 10 år.
I  

 disse tilfælde kan også vælges en forpligtelsesperiode af ubestemt varighed.
 Et procentmæssigt fastsat fradrag kan beregnes på grundlag af den fulde  

 bruttoindkomst, den skattepligtige indkomst, den personlige indkomst eller  

 den samlede A-indkomst.
 Som eksempler på forpligtelseserklæringer, der kan godkendes, kan nævnes:
» Jeg forpligter mig til, så længe jeg lever, dog højst 10 år, at  

 erlægge til "Forening N.N." 5.000 kr. årligt,« eller » Jeg forpligter mig til i 10 år at erlægge til "Forening  

 N.N." 10% af min skattepligtige indkomst.« Når en forpligtelse er begrænset til et bestemt åremål, kan der ikke  

 indrømmes fradrag for ydelser udover den fastsatte periode, medmindre der  

 afgives en ny forpligtelseserklæring, der selvstændigt opfylder betingelserne  

 (herunder også de tidsmæssige) for fradragsret.
Som det fremgår af det foranstående er der i princippet ikke fradragsret i  

 henhold til en forpligtelseserklæring, som går ud på, at der i en periode af  

 10 år udredes et bestemt årligt beløb, idet en sådan forpligtelse i  

 realiteten må anses som afdragsvis betaling af en nærmere fikseret gæld.
Men  

 hvor der er tale om underholdsydelser til personer forudsættes forpligtelsen  

 i almindelighed dog begrænset til kun at løbe i yderens eller modtagerens  

 livstid, således at der under hensyn hertil vil være fradragsret.
Kun betalte og forfaldne ydelser Forbehold Det er en forudsætning for fradrag i henhold til en  

 forpligtelseserklæring, at ydelserne både er forfaldne og betalte, jf. lsr.  

 1973.63.
 Forpligtelsen skal være af et vist klart indhold (lsr. 1973.62), men  

 fradragsretten udelukkes ikke ved, at der tages forbehold om, at den  

 forpligtede ikke skal yde bidrag i år, hvor den pågældendes indtægt er under  

 et bestemt på forhånd fastsat beløb, og heller ikke ved, at forpligtelsen  

 betinges af, at de nuværende regler om fradragsret for ydelserne ikke  

 ophæves, jf. f.x. skd. 24.72.
 Der kan også tages forbehold med hensyn til modtagerens forhold, f.x.  

 bortfald af forpligtelsen, hvis modtageren gifter sig eller opnår indtægt  

 eller formue af en på forhånd fastsat størrelse.
 En skatteyder, der havde påtaget sig en forpligtelse til at udrede en  

 løbende ydelse på indtil 3.000 kr. årligt, således at ydelsernes størrelse  

 ensidigt blev fastsat af modtageren inden for det fastsatte maksimum, kunne  

 fratrække de faktisk betalte beløb indtil 3.000 kr. pr. år.
 Forpligtelsen må ikke ensidigt kunne bringes til ophør af den forpligtede.
 Har en person således påtaget sig en ydelse til en forening, må  

 forpligtelsen ikke gøres betinget af fortsat medlemskab af foreningen, se dog  

 afsnittet om trossamfund.
En skatteyder, der fik et årligt honorar på 3.000 kr. som kirkesanger, og  

 som havde afgivet en erklæring om, at så længe vedkommende var kirkesanger,  

 ville honoraret blive overladt til Ydre Mission, kunne ikke fratrække det  

 afgivne beløb, idet forpligtelsen ensidigt kunne bringes til ophør blot ved  

 opgivelse af bibeskæftigelsen som kirkesanger.
Se tilsvarende afgørelse i skd. 31.9.
 Der kan heller ikke foretages fradrag i henhold til en  

 forpligtelseserklæring gående ud på, at man forpligter sig til at betale en  

 procentdel af sin lønindtægt fra en bestemt stilling.
 En forpligtelse til at betale et beløb svarende til det udbytte, der hvert  

 år tilfalder yderen fra nogle bestemte aktier, berettiger ikke til fradrag,  

 da yderen ensidigt kan frigøre sig for forpligtelsen ved at sælge aktierne.
 En udenlandsk musikers forpligtelse til at yde 20% af nettolønnen som  

 statslig afgift til hjemlandet »for arbejde og ophold i Danmark«  

 blev ikke anset fradragsberettiget hverken i medfør af SL § 6 a eller LL §  

 14, stk. 2 (nu § 12), lsr. 1975.78, jf. tilsvarende afgørelse i Skat  

 1986.9.559 (TfS 1986,496).
Modydelse I HRD af 30. apr. 1984 (skd. 70.576) havde skatteyderen påtaget sig en  

 forpligtelse over for en sekterisk institution, hvoraf den pågældende var  

 medlem.
Institutionen ydede til gengæld skatteyderen fuldt ophold, kost og  

 forplejning samt godtgørelse for diverse udgifter til skatteyderen og dennes  

 familie.
Uanset at familiens forbrug efter det oplyste havde været beskedent,  

 fandtes der at bestå en sådan sammenhæng mellem de betydelige økonomiske  

 forpligtelser, som ægtefællerne havde påtaget sig, og de ydelser, som  

 familien kunne modtage fra institutionen, at de i medfør af  

 forpligtelseserklæringen betalte løbende ydelser ikke kunne antages omfattet  

 af LL § 14, stk. 2 (nu § 12). Se tilsvarende afgørelse i Skat nr.12, jan.  

 1986, s. 352 (TfS 1986,83).
 Hvis der ikke er grundlag for at anfægte forpligtelseserklæringen, skal de  

 af skatteyderen eventuelt modtagne naturalydelser fra den institution mv.,  

 som er berettiget til den løbende ydelse, medregnes til den forpligtedes  

 personlige indkomst.
Ikke arbejdskontrakter Forpligtelseserklæringen må ikke være et led i en arbejdskontrakt, således  

 at der ved ordningen tilsigtes opnået fradragsret for en ellers  

 ikke-fradragsberettiget, privat lønudgift.
Ikke opfyldelse Hvis en forpligtelse ikke fuldt ud opfyldes, må det bero på en konkret  

 bedømmelse, om ikke-opfyldelsen er udtryk for, at der i virkeligheden ikke  

 eksisterer nogen forpligtelse.
 Hvor dokumentation for erlæggelse af samtlige pligtige ydelser ikke kan  

 fremvises af den skattepligtige, må fradrag i almindelighed ikke alene nægtes  

 for de erlagte ydelser, men kontrakten må anses for ugyldig med den virkning,  

 at fradrag heller ikke kan godkendes for underholdsydelser, der udredes i  

 senere år, jf. lsr. 1981.183. Hvor den bidragspligtige må udsætte betalingen  

 på grund af indtrufne uforudsete omstændigheder, såsom arbejdsløshed eller  

 sygdom, bør fradrag dog anerkendes for de erlagte ydelser, såfremt det f.x.  

 ved fremlæggelse af korrespondance eller på anden måde sandsynliggøres, at  

 forpligtelsen er en realitet.
At en forpligtelseserklæring ophæves med fremtidig virkning efter aftale  

 mellem yderen og modtageren medfører ikke, at de tidligere års ansættelser  

 skal forhøjes med de allerede erlagte beløb, medmindre den oprindelige  

 erklæring må anses for at være indgået i omgåelseshensigt.
I lsr. 1982.171  

 blev tidligere års ansættelser forhøjet, da to underholdskontrakter blev  

 ophævet, idet kontrakterne ikke vurderedes at have opfyldt kravene i LL § 14,  

 stk. 2 (nu § 12) om at være ubetingede og løbe over en årrække.
Kontrol med opfyldelsen Hvor en skatteyder har påtaget sig en pligt til at udrede en bestemt  

 procentdel af sin indkomst som en løbende årlig ydelse og rent faktisk  

 betaler et à contobeløb i løbet af det indkomstår, hvis indkomstansættelse  

 danner grundlag for beregningen af den endelige ydelse, kan den pågældende  

 fratrække det faktisk betalte beløb, og vil så det følgende år kunne  

 fratrække dels det i dette år betalte acontobeløb samt den betalte difference  

 vedrørende det foregående år, lsr. 1971.70.
 Hvor en ydelse skal beregnes på denne måde, er det en forudsætning for  

 fradrag, at den berettigede f.x. gennem en skatteattest for yderen bliver  

 gjort bekendt med beregningsgrundlaget.
A.F.4.4.3 Ydelser til godkendte foreninger mv. og religiøse samfund - LL §  

 12, stk. 2 og 3 a) For personer kan fradraget for udgifter til løbende ydelser til  

 foreninger, stiftelser, institutioner mv. og religiøse samfund højst udgøre  

 15 pct. af yderens personlige indkomst med tillæg af positiv  

 nettokapitalindkomst, opgjort efter reglerne i PSL.
 b) For selskaber og andre skattepligtige institutioner kan fradraget for  

 udgifter til løbende ydelser højst udgøre 15 pct. af selskabets  

 skattepligtige indkomst.
 Den skattepligtige kan (hvadenten der er tale om en person eller et  

 selskab) altid fradrage udgifter til løbende ydelser med indtil 15.000 kr.  

 årligt, selv om fradraget dermed overstiger 15 pct.-begrænsningen, og selv om  

 den skattepligtige slet ikke har nogen indkomst i det pågældende indkomstår.
Fradraget er betinget af, at foreningen, stiftelsen, institutionen mv. og  

 det religiøse samfund er godkendt efter LL § 12, stk. 3. Afgørelsen træffes i  

 1. instans af Told- og Skatteregion København 4, jf.
TSS-cirk. 1996-17.
Foreninger, stiftelser og institutioner kan godkendes, hvis de er 1) hjemmehørende her i landet 2) almenvelgørende eller på anden måde  

 almennyttige og 3) anvender midlerne til humanitære formål, forskning eller beskyttelse af  

 naturmiljøet.
 Alle tre betingelser skal være opfyldt.
 Religiøse samfund eller trossamfund kan godkendes, hvis de er  

 hjemmehørende her i landet.
Told- og Skattestyrelsen offentliggør hvert år en liste over de  

 institutioner og religiøse samfund, som er godkendt efter LL § 12, stk. 3,  

 jf.
TSS-cirk. 1996-18 vedr. godkendelser for 1996.
Ikke opfyldelse Såfremt en institution, der er godkendt i henhold til LL § 12, stk. 3,  

 ikke i tilstrækkeligt omfang fører kontrol med erklæringernes overholdelse og  

 om fornødent søger eventuelle restancer inddrevet ad retlig vej, vil det  

 eventuelt kunne medføre bortfald af godkendelsen.
Trossamfund Et medlems udmeldelse af et trossamfund må på grund af disse samfunds  

 særlige karakter medføre, at forpligtelsen i relation til skattereglerne  

 bortfalder for fremtiden, jf. ØLD af 14. sep. 1981 (UfR. 1981.1070), hvor  

 landsretten fandt, at en skatteyders betaling af 10% af hans årlige indkomst  

 havde en sådan sammenhæng med medlemskabet af det pågældende trossamfund, at  

 forpligtelsen ikke burde kunne gøres gældende efter skatteyderens udmeldelse  

 af samfundet.
 En forpligtelseskontrakt kan ikke overflyttes til en ny begunstiget, f.x.  

 til et nyt trossamfund, men der må indgås en ny kontrakt, der opfylder de  

 almindelige betingelser.
Aktionærinteresser Højesteret har ved dom af 2. jun. 1995 tilsidesat den administrative  

 praksis, som bevirkede, at løbende ydelser til religiøse foreninger mv.  

 hidrørende fra selskaber, hvor tildelingen af ydelser udsprang af  

 hovedaktionærens/hovedanpartshaveren ideelle interesser, blev anset som  

 maskeret udlodning eller et lønaccesorium for  

 hovedaktionæren/hovedanpartshaveren.
Højesteret fandt, at der hverken i lovteksten eller dennes forarbejder  

 fandtes hjemmel til den administrative begrænsning, jf.
TfS 1996,454 og TfS  

 1995,455. Se T&S Nyt 1992,268 (TfS 1992,221) og TfS 1993,479 vedr. gammel  

 praksis samt TfS 1995,649 og 1996,4 om skærpelsen af den administrative  

 praksis.
 A.F.4.4.4 Ydelser til ikke godkendte foreninger mv.
 For ensidigt påtagne forpligtelser over for andre foreninger mv., der ikke  

 er godkendt efter LL § 12, stk. 3, er der ikke fradragsret.
A.F.4.4.5 Ydelser til personer LL § 12, stk. 4, om ensidigt påtagne løbende ydelser overfor personer og  

 dødsboer, er ved Lov 1094 af 20 december 1995 ophævet med virkning fra 1.  

 januar 1996. Der er herefter ikke i ligningsloven eller andre steder hjemmel  

 til fradrag for ensidigt påtagne løbende kontante ydelser til personer.
 Fradragsret for ydelser til personer kan således kun ske i form af:
a) Ydelser, som den skattepligtige er forpligtet til at udrede i form af  

 hel eller delvis fribolig for nyderen (jf.
LL § 12, stk 4). Fradrag for  

 fribolig til et barnebarn er dog begrænset til 3.000 kr. årligt pr.  

 barnebarn, jf.
LL § 12, stk. 6.
b) Ydelser, som den skattepligtige er forpligtet til at udrede som led i  

 en gensidigt bebyrdende aftale (jf.
LL § 12, stk. 7).
A.F.4.4.5.1 Fribolig Hvis en lejekontrakts udformning og parternes forhold i øvrigt tyder på,  

 at ejeren har givet et endeligt og bindende tilsagn om at yde hel eller  

 delvis fribolig, omfattes ydelsen heraf af LL § 12, stk. 4. Se således HRD af  

 8. feb. 1980 (Skd. 53.168), hvor ejeren udlejede sin ejerlejlighed til sin  

 svigermoder på vilkår, at lejekontrakten var uopsigelig i lejerens levetid.
I  

 lejekontrakten var i øvrigt anført, at lejeren var bekendt med, at  

 lejligheden af familiemæssige grunde stilledes til rådighed for hende på de i  

 kontrakten anførte betingelser.
 Tilsvarende afgørelse foreligger i lsr. 1979.175.
I et tilfælde, hvor en fraskilt kvinde lejede den tidligere ægtefælles  

 parcelhus uopsigeligt, blev differencen mellem den skønsmæssigt fastsatte  

 objektive udlejningsværdi og det aftalte årlige lejebeløb anset for  

 fradragsberettiget for den tidligere ægtefælle som en løbende ydelse omfattet  

 af LL § 12, (jf.
A.F.4.1).
Begrebet fribolig forudsætter en naturalydelse.
Dvs at yderen rent faktisk  

 skal eje den bolig, som stilles mere eller mindre vederlagsfrit til rådighed  

 for modtageren.
Se afgørelsen i Skat 1990.6.472 (TfS 1990,285), hvor en  

 skatteyder ikke kunne fradrage sin betaling af en del af udgifterne til en  

 ejendom, som beboedes af skatteyderens svigermoder, men som ejedes af flere  

 familiemedlemmer i fællesskab.
Betalingen ansås som en kontantydelse.
Den, der stiller en fribolig til rådighed, skal principielt beskattes af  

 en skønnet lejeværdi af den bolig, som stilles til rådighed for modtageren  

 (jf.
SL § 4 litra b), men kan så fratrække et tilsvarende beløb.
Herudover  

 haves fradragsret for prioritetsrenter, ejendomsskatter osv., jf.
VLD af 14.  

 okt. 1985 (Skat 1986.2.118, TfS 1985,642).
 Fribolig til forældre, hvor friboligen ikke er omfattet af LL § 12, stk.  

 4, f.x hvis der ikke foreligger en bindende forpligtelse, reguleres af LL §  

 12 A (se skm. cirk. nr. 72 af 17. apr. 1996 pkt. 2.15). Vedrørende boliger i  

 øvrigt, der er stillet helt eller delvis til rådighed for andre, se evt.  

 A.D.3.2.2.1. og E.K.1.3.
 A.F.4.4.5.2 Ydelser til børn mv.
 Efter bestemmelsen i LL § 12, stk. 5 kan der ikke godkendes fradrag, hvor  

 den skattepligtige uden økonomisk vederlag (som gave eller arveforskud) har  

 påtaget sig en løbende ydelse i form af en hel eller delvis fribolig over for  

 livsarvinger og disses ægtefæller (børn, børnebørn m.fl. og disses  

 ægtefæller).
Ydelser i form af fribolig til stedbørn og -børnebørn samt plejebørn og -børnebørn og ydelser til afkoms ægtefælle sidestilles med ydelser til  

 afkom, og udgifter hertil kan således heller ikke fratrækkes.
Dette gælder så  

 længe sted- eller plejeforholdet består.
 Bestemmelsen i LL § 12, stk. 5, berører ikke adgangen til at fradrage de i  

 LL § 10 omhandlede underholdsbidrag til børn i anledning af faktisk  

 adskillelse, separation og skilsmisse eller de i LL § 11 omhandlede  

 underholdsbidrag til børn uden for ægteskab.
 Selv om yderen ifølge foran nævnte bestemmelse ikke kan fradrage de  

 ydelser, der udredes til børn m.fl., skal modtageren alligevel beskattes af  

 de ydelser, der udredes i henhold til en sådan forpligtelse, jf. bl.a. lsr.  

 1960.175 og 1981.182.
Børnebørn LL § 12, stk. 6 indeholder en undtagelse fra reglerne om, at ydelser til  

 livsarvinger ikke kan fradrages.
Såfremt ydelsen (friboligen) tilkommer et  

 barnebarn af den skattepligtige eller af den med den skattepligtige  

 samlevende ægtefælle, kan den fradrages i det omfang, udgifterne hertil ikke  

 overstiger 3.000 kr. årlig for hvert barnebarn.
Fradragsret haves dog kun,  

 hvis en af barnebarnets forældre eller begge dets forældre er afgået ved  

 døden før indkomstårets begyndelse.
Der skal også i disse tilfælde foreligge en bindende  

 forpligtelseserklæring, jf.
A.F.4.4.2.
 Ydelser, der forfalder til betaling efter udgangen af det kalenderår,  

 hvori barnebarnet fylder 18 år, kan ikke fradrages.
Gensidige, krydsende forpligtelser I nogle tilfælde, hvor 2 forældrepar gensidig havde forpligtet sig til at  

 betale det andet pars barn en ydelse, blev fradrag for ydelsen nægtet.
Man  

 anerkendte forsåvidt, at der var indgået en retlig forpligtelse, men nægtede  

 fradrag med den begrundelse, at ordningen måtte anses for dikteret af ønsket  

 om i strid med bestemmelsen i LL § 14, stk. 3 (nu § 12, stk. 5), at opnå  

 fradragsret for underhold til egne livsarvinger, jf. lsr. 1978.75. Se  

 tilsvarende afgørelse i Skat 1988.4.220 (TfS 1988,202).
A.F.4.4.5.3 Ydelser til modtagere i udlandet Den tidligere LL § 12, stk. 4 er ophævet med virkning fra 1. jan. 1996,  

 således at der ikke kan foretages fradrag for ensidige løbende ydelser til  

 personer, hvad enten de er bosat i udlandet eller i Danmark.
Ydelser i form  

 af fribolig (jf. nuværende LL § 12, stk. 4) eller som led i en gensidigt  

 bebyrdende aftale (jf.
LL § 12, stk. 7) kan stadig fradrages, jf. afsnit  

 A.F.4.4.1.1, også hvis de er ydet til en modtager i udlandet.
Udover at de i  

 A.F.4.4.2 omtalte almindelige betingelser for fradrag skal være opfyldt, må  

 der i sådanne tilfælde stilles visse yderligere krav som betingelse for  

 fradrag, jf. ØLD af 11. feb. 1980 (skd. 54.225).
Rigtigheden af den eller de berettigedes underskrift samt vedkommendes  

 identitet bør være bekræftet af en offentlig myndighed i den berettigedes  

 hjemland.
Se TfS 1995,153 om offentlig myndigheds begrebet.
 Der må med passende mellemrum indkræves en leveattest for den berettigede,  

 attesteret af en offentlig myndighed i vedkommende land.
 Den forpligtede skal være myndig efter dansk lov for at kunne indgå en  

 sådan forpligtelse, lsr. 1979.76 og 1982.64.
Der må endvidere kunne præsteres dokumentation - som hovedregel i original  

 - fortrinsvis i form af bank- eller postkvitteringer for, at ydelserne  

 faktisk er betalt.
Der er dog ikke hjemmel til at afvise en behørig  

 kvittering fra modtageren som dokumentation.
Modtagerens underskrift på  

 kvitteringen bør være attesteret af en offentlig myndighed i modtagerens  

 land.
Kvitteringer, der var underskrevet og dateret den 1. i hver måned af  

 modtageren i Polen, blev ikke anset som tilstrækkeligt bevis for, at den  

 omhandlede ydelse, der delvis var erlagt i naturalier, var udredet.  

 Erklæringer, som modtageren efterfølgende udsteder om, at denne har modtaget  

 sit tilgodehavende ifølge understøttelseskontrakten, er normalt ikke  

 tilstrækkelig dokumentation, se dog ØLD af 12. marts 1979 (skd. 51.273). TfS 1995,536 om efterfølgende  

 udstedelse af kvittering (sagen er appelleret). Se endvidere TfS 1995,525.
 Selv om de formelle betingelser for fradrag er opfyldt, må dette nægtes i  

 tilfælde, hvor de erlagte ydelser viser sig at komme den forpligtede selv til  

 gode, lsr. 1984.156.
 Foreligger der fyldestgørende dokumentation for opfyldelse af en gyldig  

 forpligtelseserklæring, kan fradrag foretages, selv om den pågældende tillige  

 er berettiget til fradrag for udgifter i anledning af dobbelt husførelse.
Den omstændighed, at en person ifølge udenlandsk lovgivning er forpligtet  

 til at yde understøttelse til slægtninge m.fl., bevirker ikke, at ydelsen er  

 fradragsberettiget.
Der skal også i sådanne tilfælde foreligge en gyldig  

 forpligtelseserklæring, lsr. 1957.159 og 1970.75.
 Der kan ikke indrømmes fradrag for ydelser i henhold til en  

 forpligtelseserklæring påtaget over for ægtefælle eller børn.
A.F.4.4.6 Gensidigt bebyrdende aftaler Er forpligtelsen påtaget som led i en gensidigt bebyrdende aftale, er der  

 fuld fradragsret, jf.
LL § 12, stk 7. Dette gælder, uanset om ydelserne  

 tilfalder personer, dødsboer, selskaber m.v., fonde eller andre  

 institutioner.
Der er dog ikke fradragsret, såfremt yderen har forpligtet sig  

 over for selvejende institutioner, stiftelser, fonde mv., som er stiftet af  

 den skattepligtige eller dennes ægtefælle eller af disses forældre eller  

 livsarvinger, eller hvorover den nævnte personkreds har en bestemmende  

 indflydelse.
Stedbørn og plejebørn sidestilles med livsarvinger (jf. skd.  

 62.248).
Modydelse Har skatteyderen påtaget sig forpligtelsen mod delvis vederlag, godkendes  

 fradrag for den del af ydelsen, der svarer til forholdet mellem på den ene  

 side vederlaget, og på den anden side ydelsens kapitalværdi på tidspunktet  

 for indgåelsen af forpligtelsen.
Hvis f.x vederlaget har en værdi på 75.000  

 kr., og den kapitaliserede løbende ydelse har en værdi på 100.000 kr, kan der  

 opnås fradrag for 75.000/100.000 = 75 % af de løbende ydelser.
 For at en modydelse skal kunne gøre ydelser i henhold til  

 forpligtelseserklæringer over for afkom mv. fradragsberettigede, må det  

 kræves, at modydelsen erlægges senest samtidig med forpligtelsens stiftelse,  

 jf. lsr. 1962.57.
 Renter af et pantebrev, som en fader udstedte til en datter til afløsning  

 af en forpligtelse, som han uden vederlag havde påtaget sig for at yde hende  

 en årlig understøttelse, kunne ikke fradrages.
En skatteyder kunne ikke fradrage renter på gældsbreve, der var udstedt i  

 forbindelse med køb af aktier af skatteyderens forældre, der samtidig  

 overdrog gældsbrevene til skatteyderens børn.
Forholdet blev anset som en  

 forpligtelse til løbende ydelser, der ifølge LL § 12, stk. 5, ikke var  

 fradragsberettigede.
Aftægtsydelser Udgifter i forbindelse med aftægtsforhold, som skatteyderen har forpligtet  

 sig til i en gensidigt bebyrdende aftale, kan fratrækkes ved  

 indkomstopgørelsen.
Men kun de faktiske afholdte udgifter.
Kan der ikke præsteres  

 fyldestgørende regnskab for disse udgifter, må fradragets størrelse  

 fastsættes skønsmæssigt, lsr. 1972.147. At aftægtsmodtageren beskattes af en  

 skønsmæssigt ansat højere værdi af den modtagne aftægt, er uden betydning for  

 aftægtsyderens fradrag, jf. lsr. 1983.97, ligesom det er uden betydning,  

 hvilken værdi aftægten er fastsat til ved en eventuel kapitalisering i skødet  

 eller salgskontrakten, lsr. 1984.66.
For at en aftægtsydelse kan anses som en del af en gensidigt bebyrdende  

 aftale, er det et krav, at der er sket en reel overdragelse af modydelsen.
I  

 TfS 1996,66 blev fradrag efter LL § 12, stk. 8 (nu stk. 7) nægtet ved en  

 overdragelse af aktier fra far til søn, idet faderen havde fået aktierne i  

 håndpant som sikkerhed og endvidere havde beholdt stemmeretten på aktierne.
 For personligt arbejde med pleje og pasning af aftægtsnydere gives ikke  

 fradrag.
 Om aftægtsydelser i forbindelse med forretningsafståelse, se E.I.1.1.4.
A.F.5 Gaver til visse foreninger LL § 8 A LL § 8 A giver adgang til i et vist omfang at fratrække gaver, ydet til  

 foreninger, stiftelser, institutioner mv., hvis midler anvendes i almenvelgørende  

 eller på anden måde almennyttigt øjemed til fordel for en større kreds af  

 personer.
Se om LL § 8 A i skm. cirk. nr. 72 af 17. apr. 1996, pkt. 26.
 A.F.5.1 Betingelser for godkendelse af foreninger mv.
 Retten til fradrag er betinget af, at den pågældende forening mv. for det  

 indkomstår, hvori gaven ydes, er godkendt af skatteministeren som berettiget  

 til at modtage gaver, som kan fradrages ved indkomstopgørelsen.
 De af skatteministeren godkendte retningslinier for godkendelse af  

 foreninger, fonde, stiftelser mv. i henhold til LL § 8 A udsendes i  

 cirkulæreform, senest TSS-cirkulære 1996-17 af 5. jul. 1996.
 Cirkulæret afløser i sin helhed TSS-cirkulære 1992-15 af 9. dec. 1992 men  

 har - bortset fra en ændring af gavegiverkravet og enkelte småjusteringer -  

 samme indhold som det tidligere cirkulære.
 Gavegiverkravet, jf. cirkulærets punkt 2.3.1.1., er med ministerens  

 tiltrædelse permanent ændret fra 250 til 150 gavegivere om året over en  

 3-årig periode. Ændringen har virkning for godkendelser gældende for  

 kalenderåret 1993 og fremover.
Generelle krav Cirkulæret indeholder i punkt 2.1. generelle krav til vedtægter og  

 lignende, som altid skal være opfyldt, for at der kan gives godkendelse såvel  

 til et religiøst samfund som til andre foreninger mv.
Ifølge pkt. 2.1. skal det af vedtægter, fundats eller lignende fremgå, at  

 foreningen mv. anvender sine midler i almenvelgørende eller på anden måde  

 almennyttigt øjemed.
Det skal endvidere fremgå, at et likvidationsprovenu  

 eller overskud ved opløsning tilfalder en forening mv., som har et  

 almenvelgørende eller almennyttigt formål.
Derudover kræves det, at foreningen er  

 hjemmehørende her i landet.
Almenvelgørende Formålet anses for almenvelgørende, når det af vedtægterne fremgår, at  

 midlerne alene kan anvendes til støtte for personer, som er i økonomisk trang  

 eller har vanskelige økonomiske kår.
I begrebet almenvelgørende ligger, at en  

 større kreds af befolkningen ifølge vedtægterne kan komme i betragtning.
Som eksempler på almenvelgørende foreninger, der er godkendt, kan nævnes Boligfonden for enlige mødre og fædre og KFUK's Sociale Arbejde.
Almennyttigt Formålet anses for almennyttigt, når formålet ud fra en i befolkningen  

 almindeligt fremherskende opfattelse kan anses for nyttigt, samt at formålet  

 kommer en vis videre kreds til gode.
En forening kan dog godkendes som  

 almennyttig, selv om kun en enkelt person eller en enkelt institution bliver  

 tilgodeset ved en uddeling fra foreningen mv., når blot den pågældende  

 modtager er valgt som een blandt mange mulige.
Som eksempel på foreninger, der er godkendt som almennyttige kan nævnes Dansk Røde Kors, Dansk Flygtningehjælp etc.
Også foreninger med kulturelle  

 formål eller foreninger mv., der virker til beskyttelse af dyr og planter,  

 kan godkendes.
Foreningen skal som nævnt være hjemmehørende her i landet.
Er der tale om  

 en underafdeling af en international organisation eller et verdensomspændende  

 religiøst samfund, der har sæde i udlandet, er det en betingelse for  

 godkendelse, at hovedparten af den danske afdelings styrelsesorganer samt  

 hovedkontoret har sæde her i landet.
Yderligere betingelser Godkendelse i henhold til cirkulæret kræver opfyldelse af yderligere  

 betingelser ud over de generelle krav i punkt 2.1.. For så vidt angår disse  

 skelner cirkulæret imellem religiøse samfund og andre foreninger, fonde,  

 stiftelser, institutioner mv.
Religiøse samfund Religiøse samfund kan godkendes, hvis cirkulærets punkts 2.1. er opfyldt,  

 og hvis det religiøse samfund er et trossamfund, en sammenslutning af  

 trossamfund eller en organisation, der er oprettet af eet eller flere trossamfund  

 eller en kreds af trossamfundsmedlemmer, se cirkulærets punkt 2.2.
 Ved et trossamfund forståes en sammenslutning eller forsamling, hvis  

 primære formål er gudsdyrkelse efter en nærmere udformet lære, jf. nærmere  

 herom skm.cirk. nr. 72 af 17. apr. 1996, pkt. 19.1.
Der kan være tale om såvel kristelige som ikke-kristelige samfund, f.eks.  

 muslimske eller jødiske trossamfund.
En institutions betegnelse af sig selv  

 som religiøs er ikke tilstrækkeligt til godkendelse.
Såfremt der er tvivl  

 herom, er det anført i TSS-cirk. 1996-17, at spørgsmålet om, hvorvidt der er  

 tale om et trossamfund, kan forelægges for Kirkeministeriet til udtalelse.
 Andre foreninger mv.
 For andre foreninger, fonde, stiftelser, institutioner mv. er godkendelse  

 betinget af opfyldelse af de yderligere krav, der er nævnt i cirkulærets pkt.  

 2.3.
Fonde For fonde, der er omfattet af lov om fonde og visse foreninger eller lov  

 om erhvervsdrivende fonde, kræves, jf. punkt 2.3.1. i cirkulæret, at midlerne  

 anvendes til fordel for en kreds af personer, der ikke geografisk eller på  

 anden måde er begrænset til et befolkningsunderlag på under 40.000. Endvidere  

 kræves det, at antallet af gavegivere overstiger 150 i gennemsnit om året  

 over en 3-årig periode, og at den årlige bruttoindtægt eller formue  

 (egenkapitalen) overstiger 150.000 kr.
Kravet om befolkningsunderlag af en vis størrelse støttes på ordene i LL §  

 8 A: "til fordel for en større kreds af personer" samt ligeledes  

 bemærkningerne til § 8 A.
Ikke alene landsdele, men også større byer vil  

 kunne opfylde kravet til et befolkningsunderlag på 40.000. En institution,  

 der ifølge sine vedtægter kun må tilgodese eksempelvis landsbyens beboere vil  

 omvendt ikke opfylde betingelsen.
Men anderledes et landsbymuseum, idet  

 museet anses for at kunne tilgodese hele landets befolkning.
 Kravet om, at antallet af gavegivere overstiger 150 i gennemsnit om året  

 over en treårig periode støttes ligeledes på lovtekststens ord "til  

 fordel for en større kreds af personer", hvori også indfortolkes, at  

 foreningen skal have en vis udbredelse eller opbakning, hvilket viser sig ved  

 antal gavegivere.
Foreninger Foreninger, der er et selvstændigt retssubjekt, skal opfylde såvel  

 betingelserne i punkt 2.3.1. om fonde samt de i punkt 2.3.2 nævnte yderligere  

 betingelser, førend godkendelse kan gives i henhold til LL § 8 A.
I punkt 2.3.2. stilles der krav om, at foreningens bestyrelse ikke i  

 overvejende grad er selvsupplerende, at antallet af kontingentbetalende  

 medlemmer overstiger 500, og at foreningen ikke er medlem af en allerede  

 godkendt hovedforening.
Sidstnævnte betingelse gælder dog ikke, hvis den  

 ansøgende forening er en landsorganisation.
 En forenings bestyrelse må ikke i overvejende grad være selvsupplerende,  

 dvs. mere end 50 pct. af bestyrelsen skal være medlemsvalgt.
 Med hensyn til kravet om minimum 500 kontigentbetalende medlemmer, skal  

 kontingentet være af en sådan størrelse, at det må anses at kunne dække  

 foreningens normalt forekommende administrationsudgifter.
 Institutioner mv.
 Andre institutioner, stiftelser mv. kan godkendes, jf. cirkulærets punkt  

 2.3.3., hvis betingelserne i punkt 2.3.1. om fonde er opfyldt, og  

 institutionen mv. ledes af et styrelsesorgan, hvor mindst eet medlem er  

 uafhængigt og uvildigt i forhold til stifterne.
Kontrol Det følger af cirkulærets punkt 3., at det er den told- og skatteregion,  

 hvor foreningen mv. er hjemmehørende, der påser, om godkendelsesbetingelserne  

 fortsat er opfyldt.
Til brug herfor skal der hvert år, senest 6 måneder efter  

 regnskabsårets afslutning, indsendes et regnskab til den lokale told- og  

 skatteregion.
 Er betingelserne for godkendelse ikke længere opfyldt, kan godkendelsen  

 tilbagekaldes med virkning for det efterfølgende kalenderår.
 Ansøgningsfrist mv.
Ansøgning om godkendelse i henhold til LL § 8 A skal indgives til Told- og Skatteregion København 4, der som 1. instans er bemyndiget til at meddele  

 godkendelser af foreninger mv. efter LL § 8 A.
Ansøgning skal indgives inden  

 1. okt. i det kalenderår, for hvilket godkendelse for første gang skal have  

 virkning.
Told- og Skattestyrelsen udsender årligt et cirkulære med  

 fortegnelse over de godkendte foreninger.
Se TSS cirk. 1996-18 vedrørende de  

 foreninger og institutioner mv., der er godkendt som berettiget til i 1995 at  

 modtage gaver med fradragsret for giveren.
A.F.5.2 Beløbsmæssige grænser Det er en forudsætning for fradraget, at gaven til den enkelte forening  

 mv. i det pågældende indkomstår har andraget mindst 500 kr.
Fradraget  

 indrømmes kun for det beløb, hvormed de gaver, som herefter kommer i  

 betragtning, tilsammen overstiger 500 kr. årligt, og fradraget kan ikke  

 udgøre mere end 5.000 kr.
 Samlevende ægtefæller kan hver for sig fradrage de her omhandlede gaver.
Gældsbrev Har gavegiveren underskrevet et gældsbrev, hvorefter gaven skal afvikles  

 over en kortere periode, kan gavegiveren kun fradrage gældsbrevets pålydende  

 i det år, hvori forpligtelsen stiftes.
Eks: Gavegiver forpligtiger sig til at  

 give en institution en gave på kr. 15.000 - erlagt over 3 år.
Her kan  

 gavegiver kun fratrække maximum 5000. kr. i det år, hvor forpligtelsen  

 påtages, og intet de to følgende år. (15.000 kr. - 500 kr. = 14.500 kr., men  

 da maximum er 5.000 kr., kan der kun fratrækkes 5.000 kr.).
 Har gavegiver i ovennævnte eksempel gjort gaven betinget af, at han lever  

 den 1. jan. i hvert af de 3 år, kan han fratrække 4.500 kr. (5.000 kr. - 500  

 kr.) i hvert af de tre indkomstår.
Naturalydelse Det er ikke nødvendigt, at gaven ydes i kontanter.
Også værdien af et som  

 gave ydet kunstværk kan fradrages, men værdiansættelsen af godet er  

 underkastet ligningsmyndighedernes prøvelsesret.
Den kommunale skattemyndighed kan kræve, at skatteyderne skal indsende  

 kvitteringer.
Kvitteringen skal være udstedt af den godkendte forening eller  

 af en repræsentant eller fuldmægtig for denne.
En girokvittering er  

 tilstrækkeligt bevis for erlæggelse af en af LL § 8A omfattet gaveydelse,  

 såfremt indbetalingskortet på såvel kvitteringstalonen som modtagerkuponen er  

 forsynet med den godkendte institutions påtegning om, at indbetalingerne er  

 en af LL § 8 A omfattet gaveydelse, og afsenders navn og adresse er anført på  

 kvitteringstalonen.
 En skatteyder, der havde indbetalt et gavebeløb til en landsforening, der  

 var godkendt af finansministeren, med den udtrykkelige betingelse, at gaven  

 skulle videregives til en lokalforening, der ikke var godkendt som  

 gavemodtager, kunne ikke opnå fradrag efter LL § 8 A, se lsr. 1969.108,  

 hvorimod et af en giver i forbindelse med gaveindbetalingen fremsat ønske om,  

 at gaven kommer en af ham udpeget lokalforening til gode, ikke betager ham  

 fradragsretten.
