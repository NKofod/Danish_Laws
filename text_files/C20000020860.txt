Vejledning om særlig støtte til  

 børn og unge (Lov om social service) Indledning Vejledningen afløser Socialministeriets vejledning  

 nr. 57 af 5. marts 1998 om servicelovens regler om særlig støtte  

 til børn og unge.
I vejledningen uddybes reglerne om særlig  

 støtte til børn og unge i lov om social service - i kort form  

 kaldet serviceloven og forkortet til SEL.
Serviceloven trådte i kraft  

 den 1. juli 1998 (Lov nr. 454 af 10. juni 1997), og der er siden sket  

 følgende ændringer i lovens regler om særlig støtte  

 til børn og unge:
 Med lov nr. 279 af 13. maj 1998 blev reglerne om  

 kompetencen til at godkende plejefamilier og opholdssteder ændret.  

 Socialministeriet udsendte i den anledning vejledning nr. 90 af 22. juni 1998  

 om servicelovens regler om særlig støtte til børn og unge  

 (ændring af afsnit 6.1.   6.4. i vejledningen af 5. marts 1998).
 Med lov nr. 474 af 1. juli 1998 (integrationsloven) blev  

 reglerne i SEL § 133 om finansiering af udgifter til udlændinge  

 ændret.
Med lov nr. 344 af 17. maj 2000 har amtskommunen  

 fået kompetence til at godkende og føre tilsyn med private  

 botilbud efter SEL § 40, stk. 2, nr. 4, om familiebehandling ved  

 døgnophold.
Socialministeriet udsendte i den anledning vejledning nr.  

 107 af 30. juni 2000 om servicelovens regler om godkendelse af og tilsyn med  

 visse private botilbud for voksne.
 Med lov nr. 466 af 31. maj 2000 blev en række af  

 bestemmelserne om særlig støtte til børn og unge  

 ændret med henblik på at styrke indsatsen. Ændringerne  

 vedrører bl.a. formålsbestemmelsen, reglerne om  

 underretningspligt, reglerne om anbringelse uden for hjemmet, tilbud  

 særligt rettet mod de utilpassede unge og tilbud til de over  

 18-årige. Ændringerne træder i kraft den 1. januar 2001.
 Denne vejledning udsendes på baggrund af  

 ovennævnte lovændringer.
 Med udgangspunkt i den fastsatte målsætning  

 for indsatsen for børn og unge, der har et særligt behov for  

 støtte, indeholder loven de nærmere regler for, hvordan  

 særlig støtte kan ydes til børn, unge og deres familier,  

 dels ved iværksættelse af foranstaltninger på frivilligt  

 grundlag dels ved foranstaltninger mv., der må gennemføres  

 tvangsmæssigt.
 Hvis der i vejledningen henvises til en paragraf uden  

 nærmere angivelse, er der tale om en bestemmelse i serviceloven, mens  

 titel er angivet ved alle andre forskrifter, der henvises til.
 Reglerne om et barns eller en ungs  

 opholdskommune/handlekommune og om nedsættelse af børn og  

 unge-udvalget, der træffer afgørelse om tvangsmæssig  

 gennemførelse af foranstaltninger m.v., findes ikke i serviceloven,  

 men i lov om retssikkerhed og administration på det sociale  

 område (RTL).
 Loven om retssikkerhed og administration på det  

 sociale område indeholder også de almindelige regler om  

 sagsbehandling, om oplysningspligt m.v., om kommunens og amtskommunens  

 generelle opgaver på det sociale område, om de almindelige  

 klageregler samt andre generelle forhold på det sociale område.  

 Der henvises for så vidt angår disse spørgsmål til  

 denne lov og Socialministeriets vejledning om lov om retssikkerhed og  

 administration på det sociale område, samt til Ankestyrelsens  

 klagevejledning.
 Loven om retssikkerhed og administration på det  

 sociale område indeholder endvidere regler om Ankestyrelsens og de  

 sociale nævns pligt til at give vejledning inden for det sociale  

 område.
Udgangspunktet er, at kommunerne yder vejledning om  

 sociale spørgsmål overfor borgerne, mens medarbejdere i  

 kommunerne kan søge vejledning i de sociale nævn, og  

 medarbejderne i de sociale nævn kan søge vejledning i  

 Ankestyrelsen.
Særligt for servicelovens regler om afgørelser,  

 der træffes af børn og unge- udvalget, kan medarbejdere i  

 kommunerne søge vejledning i Ankestyrelsen.
Der henvises til  

 Socialministeriets vejledning om lov om retssikkerhed og administration  

 på det sociale område.
 De regler der knytter sig til lov nr. 466 af 31. maj 2000  

 om styrkelsen af den særlige støtte til børn og unge  

 træder i kraft den 1. januar 2001. Dette gælder dog ikke  

 ændringen vedrørende § 21, stk. 1, 2. pkt., i lov om  

 retssikkerhed og administration på det sociale område, idet denne  

 ændring trådte i kraft dagen efter bekendtgørelsen i  

 Lovtidende.
 Sager der ikke er endeligt afgjort inden den 1. januar  

 2001, behandles efter de gældende regler.
Kapitel 1 Kommunens og amtskommunens generelle opgaver § 4.
 Stk. 2. Kommunen og amtskommunen sørger for,  

 at den indsats, der iværksættes efter denne lov over for  

 børn og unge med nedsat fysisk eller psykisk funktionsevne eller med  

 et andet særligt behov for støtte, sættes i  

 sammenhæng med den indsats, der iværksættes over for de  

 samme børn og unge efter anden lovgivning.
 1. I § 4 angives formålet med den  

 samlede kommunale og amtskommunale indsats på hele børne- og  

 ungeområdet.
Det angives, at målet for indsatsen over for  

 børn og unge principielt er det samme, uanset om barnets eller den  

 unges behov er af generel eller særlig karakter.
Det understreges  

 således, at den særlige indsats over for børn og unge med  

 nedsat fysisk eller psykisk funktionsevne eller et andet særligt behov  

 for støtte skal ses i tæt sammenhæng med og bygge på  

 de generelle tilbud.
 Bestemmelsen lægger således op til, at det i  

 forbindelse med iværksættelse af hjælpeforanstaltninger  

 vurderes, i hvilken udstrækning fx barnets daginstitution kan inddrages  

 både før, under og efter iværksættelsen af  

 særlig støtte.
Kommunen og amtskommunen skal efter bestemmelsen sikre, at  

 den indsats over for børn og unge og deres familier, der  

 iværksættes efter serviceloven, indgår som en del af den  

 samlede indsats over for børn og unge.
Der lægges således  

 op til en sammenhængende indsats, der på tværs af  

 lovgivningen, administrative strukturer og faglige kompetencer skal opfylde  

 det overordnede formål.
Der henvises til kapitel 3 for en nærmere  

 beskrivelse af det tværfaglige arbejde og målsætningerne om  

 en tidlig indsats.
1.1. Kommunens opgaver vedrørende børn og  

 unge 2. I § 5 fastslås en forpligtelse for  

 kommunen til at yde gratis rådgivning til forældre med  

 børn og unge.
 Efter § 6, jf. § 33, har kommunen en pligt til  

 at føre tilsyn med de forhold, hvorunder børn og unge under 18  

 år i kommunen lever.
 Efter § 37 har kommunen en særlig forpligtelse  

 til at medvirke til, at der udpeges en egnet  

 forældremyndighedsindehaver, hvis ingen har forældremyndigheden  

 over et barn eller en ung.
 Efter § 18 i lov om retssikkerhed og administration  

 på det sociale område påhviler det kommunalbestyrelsen at  

 nedsætte et børn og unge-udvalg, som er det kompetente organ for  

 de afgørelser efter servicelovens børneregler, der kan  

 gennemføres tvangsmæssigt.
1.1.2. Rådgivning § 5. Kommunen sørger for, at  

 forældre med børn og unge eller andre, der faktisk sørger  

 for et barn eller en ung, kan få en gratis familieorienteret  

 rådgivning til løsning af vanskeligheder i familien.
Kommunen er  

 forpligtet til ved opsøgende arbejde at tilbyde denne rådgivning  

 til enhver, som på grund af særlige forhold må antages at  

 have behov for det.
 Stk. 2. Såvel forældre som børn  

 og unge, der alene søger rådgivning, skal kunne modtage denne  

 anonymt og som et åbent tilbud.
3. Kommunen skal tilbyde gratis rådgivning  

 til børn og unge og deres forældre eller andre, der faktisk  

 sørger for et barn eller en ung, og kommunen er forpligtet til ved  

 opsøgende virksomhed at rette sådant et tilbud til enhver, som  

 må antages at trænge hertil.
Kommunen må derfor blandt  

 andet rette sit opsøgende arbejde mod særligt truede grupper af  

 børn og unge.
Der kan fx være grund til at være  

 særlig opmærksom på særlige vanskeligheder hos unge  

 med en anden etnisk baggrund end dansk, fx vanskeligheder i forhold til  

 barnets eller den unges eller familiens integration i det danske samfund.
Et  

 eksempel herpå kan være en ung, som har brug for rådgivning  

 og støtte i forbindelse med familiens ægteskabsplaner for den  

 unge.
Der kan i en sådan situation også være brug for et  

 rådgivningstilbud til familien.
Der skal således være adgang til en  

 familieorienteret rådgivning for både enkeltmedlemmer og hele  

 familien, også uden at der er eller skal iværksættes andre  

 former for støtte.
Ved en familieorienteret rådgivning  

 forstås, at der kan rådgives om alle aspekter, der har betydning  

 for børn, unge og deres familier.
Rådgivningen kan i den  

 forbindelse bestå i, at barnet, den unge og familien henvises til andre  

 afdelinger i kommunen eller andre relevante myndigheder, som vil kunne yde  

 den relevante rådgivning og vejledning.
Viser det sig i forbindelse med  

 rådgivningen, at der er behov for anden form for støtte, finder  

 bestemmelserne i lovens kapitel 8 anvendelse.
 Der er ikke notatpligt, når det kun er  

 rådgivning, der ønskes og tilbydes.
 Rådgivningen efter § 5 skal kunne ydes som et  

 anonymt og åbent tilbud til forældre, børn og unge, der  

 alene søger rådgivning.
Særlig om rådgivning af børn og unge Adgangen til rådgivning, herunder muligheden for  

 anonym rådgivning og rådgivning som et åbent tilbud,  

 omfatter børn og unge.
Almindelig rådgivning efter § 5  

 kræver ikke, at der foreligger tilladelse fra  

 forældremyndighedens indehaver.
Et barn eller en ung, der søger  

 anonym og åben rådgivning, kan derfor ikke afvises.
 At rådgivningen skal kunne ydes som et åbent  

 tilbud indebærer, at alle frit skal kunne henvende sig alene med det  

 formål at blive rådgivet.
Der er ingen aldersgrænse for retten til  

 rådgivning.
Mange børn og unge kan have behov for at  

 fortælle om deres problemer til en voksen, der har tid til at lytte, og  

 som kan give et godt råd.
Dette behov afhænger mere af barnets  

 eller den unges udvikling og modenhed end af den biologiske alder.
 Den rådgivning, der kan blive tale om efter  

 § 5, er alene en rådgivning, der har til formål at  

 hjælpe barnet eller den unge til selv at løse de problemer, som  

 har givet anledning til henvendelsen.
Børn og unge har ligesom alle andre, der henvender  

 sig om råd og vejledning efter § 5, krav på, at  

 oplysningerne ikke registreres eller videregives.
Der oprettes ingen sag i  

 anledning af en henvendelse om rådgivning fra barnet eller den unge.  

 Offentlighedslovens regler om notatpligt gælder ikke rådgivning  

 efter § 5, da rådgivning ikke er en afgørelse.
 Adgangen til anonym rådgivning betyder, at der ikke  

 kan stilles krav til den, der alene søger rådgivning, om at  

 opgive navn eller andre data.
 En uddybende beskrivelse af den anonyme rådgivning  

 findes i bogen »Anonym rådgivning af  

 børn og unge - om telefonrådgivning, opsøgende socialt  

 arbejde og åbne rådgivninger« af Ida  

 Koch og Torben Bechmann Jensen, Socialministeriet 1999.
Rådgivning i utraditionelle omgivelser 4. Rådgivning som et åbent tilbud vil  

 ofte med fordel kunne etableres i utraditionelle omgivelser, der er  

 geografisk adskilt fra den almindelige kommunale forvaltning, fx familiehuse  

 eller familieværksteder.
Dette kan medvirke til, at rådgivningen  

 bliver udnyttet af enkeltpersoner eller familier, der ellers ikke ville  

 være opmærksomme på denne mulighed, eller som ikke  

 ønsker at henvende sig direkte til den kommunale forvaltning.
 Ved vejledning af familier fra etniske minoriteter  

 bør kommunen være særlig opmærksom på de  

 forhold, som familiens etniske, religiøse, kulturelle og sproglige  

 baggrund giver anledning til.
 Anonymiteten i rådgivningen kan også sikres  

 ved at etablere telefonrådgivning, hvor barnet eller den unge ikke  

 behøver at være bange for at blive genkendt.
Andre rådgivningstilbud 5. Det er vigtigt, at kommunerne også er  

 opmærksomme på den rådgivning, der findes i andre  

 regier.
Udover rådgivning i medfør af § 5 vil der  

 være mulighed for rådgivning for børn og forældre i  

 forbindelse med skolen.
Der kan henvises til Undervisningsministeriets  

 bekendtgørelse nr. 537 af 16. juli 1990 om folkeskolens  

 specialundervisning og anden specialpædagogisk bistand og til  

 Undervisningsministeriets vejledning af 16. juli 1990 om folkeskolens indsats  

 over for elever, hvis udvikling kræver særlig hensyntagen eller  

 støtte.
Hertil kommer den rådgivning, der ydes til  

 forældre og børn af statsamterne i forbindelse med  

 samlivsophævelse.
Der henvises til lov om forældremyndighed og  

 samvær.
Der er også mulighed for i samarbejde med  

 amtskommunen at etablere rådgivning for børn og unge.
Grundlaget  

 for amtskommunens deltagelse er § 34, jf. afsnit 1.2 nedenfor om  

 amtskommunens opgaver.
Herudover findes der forskellige former for  

 rådgivning i privat regi, ofte etableret af organisationer eller  

 foreninger med hel eller delvis frivillig arbejdskraft.
Disse private  

 rådgivningsmuligheder udgør et vigtigt supplement til de  

 kommunale tilbud, men fritager ikke kommunen for pligten til at yde  

 rådgivning.
1.1.3. Når der er behov for andet end rådgivning 6. Viser henvendelsen fra barnet eller den unge, at  

 der er behov for andet end rådgivning, falder situationen helt uden for  

 anvendelsesområdet for § 5.
Er der tale om alvorlige problemer, som barnet eller den  

 unge ikke umiddelbart selv kan løse, og fastholder barnet eller den  

 unge sit ønske om at være anonym, må barnet eller den unge  

 ikke presses til at opgive sin anonymitet, men rådgiveren må  

 sikre sig, at barnet eller den unge får præcise oplysninger om,  

 hvad der findes af hjælpemuligheder.
Rådgivningen vil desuden  

 kunne bestå i, at barnet eller den unge får det råd at tale  

 med en slægtning eller en anden voksen, som barnet eller den unge er  

 tryg ved, om muligheden for at få hjælp.
Under alle  

 omstændigheder er det vigtigt, at barnet eller den unge får at  

 vide, at der kan tilbydes hjælp, og at det er nødvendigt at  

 inddrage forældrene, hvis der skal ydes hjælp.
 Hvis barnet eller den unge selv beder om bistand, der ikke  

 kan klares med rådgivning alene, gælder de almindelige regler for  

 starten af en børnesag.
Det samme gælder de tilfælde, hvor  

 henvendelsen giver anledning til at overveje, om der er behov for en  

 nærmere undersøgelse med henblik på  

 iværksættelse af egentlige foranstaltninger.
Dette  

 indebærer, at der er notatpligt med hensyn til de faktiske oplysninger,  

 som forvaltningen kommer i besiddelse af, og at forældrene skal  

 underrettes og inddrages.
I sådanne tilfælde må kommunen  

 være opmærksom på den særlige konflikt, som barnets  

 eller den unges oplysninger kan give anledning til i forhold til  

 forældrene, og det deraf følgende behov for at beskytte barnet  

 eller den unge.
En anmodning fra forældrenes side om aktindsigt  

 må derfor altid føre til, at der foretages en konkret afvejning  

 med henblik på vurderingen af, om forvaltningslovens bestemmelser om  

 undtagelse fra aktindsigt kan bringes i anvendelse.
1.1.4. Tilsyn § 6.
 § 33. Kommunen fører sit tilsyn, jf.  

 § 6, på en sådan måde, at kommunen så tidligt  

 som muligt kan få kendskab til tilfælde, hvor der må  

 antages at være behov for særlig støtte til et barn eller  

 en ung under 18 år.
 7. § 6 fastslår en tilsynsforpligtelse  

 for kommunen og dermed en pligt for kommunen til at interessere sig for de  

 forhold, der har betydning for børns og unges vilkår.
Tilsynspligten efter § 6 er fortrinsvis af generel  

 karakter og omfatter alle forhold, der har betydning for børns og  

 unges livsbetingelser i lokalområdet.
Det er således kommunens  

 pligt også over for andre myndigheder at gøre opmærksom  

 på uhensigtsmæssige forhold, fx med hensyn til utilfredsstillende  

 bolig- og trafikforhold.
Ved udførelsen af den generelle tilsynspligt er det  

 vigtigt, at der samarbejdes ikke blot mellem de enkelte forvaltninger i  

 kommunen, men også med andre offentlige myndigheder, fx  

 embedslægen.
Et samarbejde med private og frivillige organisationer og  

 foreninger vil også være nødvendigt for, at kommunen kan  

 danne sig et overblik over tilbudene til børn og unge i kommunen.  

 Dette er især vigtigt af hensyn til mulighederne for en tidlig  

 forebyggende indsats.
Bestemmelsen er således også grundlag for  

 den forebyggende virksomhed, der foregår i samarbejde mellem skole,  

 politi og de sociale myndigheder.
Tilsynspligten har imidlertid også en mere konkret  

 karakter, idet kommunen specielt bør være opmærksom  

 på omstændigheder, der giver formodning om, at børn og  

 unge har behov for individuel støtte.
Denne mere konkrete karakter af  

 tilsynspligten er uddybet i § 33.
§ 33 supplerer således § 6 ved at  

 understrege betydningen af, at tilsynet føres på en sådan  

 måde, at der kan sættes ind med en tidlig indsats i de  

 tilfælde, hvor et barn eller en ung må formodes at have behov for  

 særlig hjælp og støtte.
Der kan særligt henvises til  

 betydningen af en familieorienteret og forebyggende indsats over for  

 børn og unge af forældre med betydelig nedsat fysisk eller  

 psykisk funktionsevne eller særlige sociale problemer fx som  

 følge af alkohol- eller narkotikamisbrug eller en sindslidelse.
Kommunens forpligtelse til at føre tilsyn omfatter  

 alle børn og unge, der har ophold i kommunen, også selv om deres  

 ophold er af midlertidig karakter.
Tilsynet omfatter dermed også  

 børn og unge på krisecentre og børn og unge, der opholder  

 sig midlertidigt i kommunen af andre grunde, fx under ferier eller i  

 forbindelse med samvær med en forælder, som barnet eller den unge  

 ikke har bopæl hos.
Tilsynet indebærer, at kommunen skal være  

 opmærksom på, om et barn eller en ung har brug for støtte.  

 Bliver kommunen opmærksom på et eventuelt behov herfor, har  

 kommunen pligt til at undersøge forholdene.
Normalt vil kommunen  

 indhente oplysninger fra parterne.
Kommunens undersøgelsesarbejde mv.  

 er nærmere beskrevet i kapitel 3.
 Særligt i forhold til krisecentre gælder det,  

 at kommunen må tage kontakt til og løbende holde sig orienteret  

 om forholdene for de børn og unge, der opholder sig på de i  

 kommunen beliggende krisecentre, såvel de offentligt som de privat  

 drevne med henblik på, at den relevante støtte kan tilbydes til  

 barnet eller den unge og familien på det tidligst mulige tidspunkt.
Hvis kommunen bliver opmærksom på, at et barn  

 eller en ung der har fastsat samvær, kan have behov for støtte,  

 må kommunen undersøge sagen gennem indhentelse af oplysninger  

 fra parterne og eventuelt andre myndigheder, herunder fx statsamtet.
Kommunen  

 har efter retssikkerhedslovens § 12 krav på at få de  

 nødvendige oplysninger udleveret.
For så vidt angår børn, der er på  

 ferie- og rekreationsophold formidlet af private foreninger og lignende er  

 det vigtigt, at foreninger, komiteer og andre private organisationer, der  

 formidler ferieophold eller kortvarige rekreationsophold for børn  

 under 14 år hos private, inden børnenes ankomst orienterer den  

 stedlige kommune, om hvor mange børn det drejer sig om, hvor de skal  

 bo under opholdet og hvor længe.
Hvis kommunen er bekendt med  

 oplysninger, som gør, at et hjem må anses for uegnet til at  

 modtage feriebørn, underretter kommunen vedkommende forening.
Det  

 samme gælder, hvis kommunen efterfølgende bliver opmærksom  

 på forhold, der giver anledning til betænkeligheder med hensyn  

 til barnets fortsatte ophold i det pågældende feriehjem.
Om  

 nødvendigt kan den stedlige kommune sørge for, at barnet sendes  

 hjem eller får ophold et andet sted.
 Kommunen må endvidere være opmærksom  

 på, at opholdet bringes til ophør ved ferieopholdets  

 afslutning.
1.1.5. Bistand ved udpegning af forældremyndighedsindehaver § 37.
 8. Forpligtelsen for kommunen efter § 37 til  

 om nødvendigt at medvirke til, at der udpeges en egnet indehaver af  

 forældremyndigheden, gælder, hvad enten kommunen selv tager  

 initiativ til at rejse sagen eller af statsamtet bliver bedt om at yde  

 bistand.
Afgørelsen om, hvem der skal have  

 forældremyndigheden, træffes af statsamtet.
Ved afgørelsen  

 inddrager statsamtet tillige eventuelle tilkendegivelser efter § 15 i  

 lov om forældremyndighed og samvær fra indehavere af  

 forældremyndigheden om, hvem der efter deres død bør have  

 tillagt forældremyndigheden (»børnetestamenter«). I en  

 række tilfælde vil det ikke være nødvendigt at  

 inddrage kommunen.
 Hvis statsamtet anmoder om det, er kommunen forpligtet til  

 at afgive en udtalelse om barnet og om ansøgere, jf. § 9, stk. 2,  

 i Justitsministeriets bekendtgørelse nr. 994 af 14. december 1995 om  

 forældremyndighed og samvær.
 Den, der udpeges som forældremyndighedsindehaver af  

 statsamtet, bliver samtidig værge, men får ikke  

 forsørgelsespligt for barnet eller den unge.
Hvis kommunen ikke umiddelbart er bekendt med personer,  

 som kan komme på tale, må kommunen yde en aktiv indsats for at  

 finde frem til egnede personer.
Kommunen må således tage kontakt  

 med barnets eller den unges pårørende, bekendte eller andre, der  

 står barnet eller den unge nær, med henblik på at finde  

 frem til den eller de personer, der vil være egnede til at blive  

 udpeget som indehaver af forældremyndigheden.
Kommunen må være opmærksom på, om  

 der er behov for at få udpeget en midlertidig indehaver af  

 forældremyndigheden.
Dette kan være nødvendigt, hvis der  

 ikke umiddelbart er nogen, der ansøger om at få  

 forældremyndigheden, men også i tilfælde, hvor der er  

 uenighed om forældremyndighedsspørgsmålet.
1.1.6. Nedsættelse af børn og unge-udvalg 9. Efter § 18 i lov om retssikkerhed og  

 administration på det sociale område påhviler det  

 kommunalbestyrelsen at nedsætte et børn og unge-udvalg til at  

 træffe afgørelse i de sager, der er opregnet i servicelovens  

 § 62.
Efter § 1 i retssikkerhedsloven består udvalget  

 af 3 medlemmer, der vælges af kommunalbestyrelsen blandt dens  

 medlemmer.
Som medlem udpeges endvidere byretsdommeren i retskredsen samt en  

 pædagogisk-psykologisk sagkyndig.
Er der flere dommere i retskredsen,  

 bestemmer justitsministeren, hvem af disse der skal modtage hvervet.
Den  

 pædagogisk-psykologisk sagkyndige udpeges af amtsrådet for den  

 kommunale valgperiode.
 Efter samme regler vælges og udpeges tillige for  

 hvert medlem en stedfortræder, der indkaldes til at give møde,  

 når medlemmet er forhindret i at møde.
Efter retssikkerhedslovens § 19, stk. 3, kan  

 medlemmer af det udvalg, der efter § 17 i retssikkerhedsloven behandler  

 sager om børns og unges sociale forhold, ikke vælges som  

 medlemmer af eller stedfortrædere til børn og unge-udvalget.
Det  

 samme gælder magistratsmedlemmer, der i kommuner med magistratsordning  

 er beskæftiget med disse opgaver.
Bestemmelsen i stk. 3 skal sikre børn og  

 unge-udvalget en særlig - og uafhængig - status i forhold til det  

 udvalg, der varetager opgaverne vedrørende børns og unges  

 sociale forhold i øvrigt.
Børn og unge-udvalget er en  

 selvstændig forvaltningsmyndighed og har ingen overordnede funktioner i  

 forhold til den kommunale forvaltning.
 Ifølge retssikkerhedslovens § 21, stk. 1,  

 fastsætter socialministeren forretningsorden for børn og  

 unge-udvalget og kan herunder fravige kravet om, hvordan udvalget skal  

 sammensættes, hvis en kommunalbestyrelse på grund af sin  

 størrelse ikke kan opfylde kravet i retssikkerhedslovens § 19,  

 stk. 3.
 Socialministeriets bekendtgørelse om  

 forretningsorden for børn og unge-udvalgene er optrykt som bilag.
 I bekendtgørelsens § 1, stk. 4,  

 fastsættes, at såfremt antallet af medlemmer i  

 kommunalbestyrelsen umuliggør, at samtlige medlemmer af og  

 stedfortrædere til børn og unge-udvalget kan opfylde kravet i  

 retssikkerhedslovens § 19, stk. 3, kan et eller om nødvendigt  

 flere medlemmer af det udvalg, der efter retssikkerhedslovens § 17  

 behandler sager om børns og unges sociale forhold, vælges til  

 børn og unge-udvalget.
Socialministeren kan endvidere efter ansøgning  

 godkende, at der udpeges mere end een stedfortræder for hvert medlem af  

 udvalget.
Denne mulighed forudsættes anvendt i et meget begrænset  

 antal tilfælde, idet dispensationsbestemmelsen tager sigte på  

 enkelte af de største kommuner, hvor antallet af møder i  

 børn og unge-udvalget har et sådant omfang, at det er forbundet  

 med store vanskeligheder at beramme møder, og hvor medlemmerne og  

 stedfortræderne kan have en vis oparbejdet erfaring, uanset at antallet  

 af stedfortrædere øges.
Dommeren og den pædagogisk-psykologisk sagkyndige er  

 egentlige medlemmer af udvalget med stemmeret.
Dommeren og den  

 pædagogisk- psykologisk sagkyndige har i kraft af deres særlige  

 sagkundskab tillige en vejledningsopgave i udvalget.
Da de sagkyndige er  

 tillagt særlige funktioner i udvalget, fastsættes i udvalgets  

 forretningsorden, jf. § 7, stk. 1, i Socialministeriets  

 bekendtgørelse herom, at udvalget kun er beslutningsdygtigt, når  

 både dommeren og den pædagogisk-psykologisk sagkyndige (eller  

 deres respektive stedfortrædere) er til stede.
 For så vidt angår de sagkyndiges særlige  

 opgaver i børn og unge-udvalget henvises til kapitel 4.
Børn og unge-udvalget vælger selv sin formand  

 og næstformand blandt de medlemmer, der er valgt af  

 kommunalbestyrelsen.
Det er formanden for børn og unge-udvalget eller  

 i dennes fravær næstformanden, der træffer  

 foreløbige beslutninger efter § 45, jf. kapitel 4.
Kommunalbestyrelsen sørger for, at den  

 fornødne sekretariatsbistand er til rådighed for udvalget.
Der  

 er ikke særlige krav i loven eller i forretningsordenen med hensyn til  

 placeringen af sekretariatsfunktionen for børn og unge-udvalget.
Efter bekendtgørelsens § 7, stk. 3, må  

 kun udvalgets medlemmer og protokolføreren deltage i mødet  

 under voteringen.
Sagsbehandleren eller andre, der har beskæftiget sig  

 med sagen i forvaltningen, kan således ikke deltage i mødet  

 under voteringen.
Der vil derimod ikke være noget i vejen for, at  

 udvalget indkalder sagsbehandleren eller andre til mundtligt at  

 redegøre for sagen, inden der træffes afgørelse, men  

 forældrene, deres advokat og eventuelle andre parter har krav på  

 at blive orienteret om, hvad forvaltningen mundtligt har oplyst.
 Efter retssikkerhedslovens § 21, stk. 2,  

 fastsætter indenrigsministeren regler om vederlag til formanden og de  

 øvrige medlemmer, der er valgt af kommunalbestyrelsen.
 For så vidt angår de sager, der skal  

 forelægges børn og unge- udvalget, henvises til kapitel 4.
1.2. Amtskommunens opgaver vedrørende børn  

 og unge 10. I § 34 fastslås en forpligtelse for  

 amtskommunen til at tilbyde gratis rådgivning, undersøgelse og  

 behandling af børn og unge.
 Efter § 51 skal amtskommunen sørge for, at der  

 er det nødvendige antal pladser på institutioner for børn  

 og unge, der skal anbringes uden for hjemmet.
 Efter § 42 i retssikkerhedsloven yder amtskommunen  

 kommunerne, herunder børn og unge-udvalgene, vejledning i sager efter  

 serviceloven.
 Efter § 19, stk. 1, i retssikkerhedsloven  

 påhviler det amtsrådet at udpege den pædagogisk-psykologisk  

 sagkyndige til børn og unge- udvalget.
1.2.1. Rådgivning, undersøgelse og behandling § 34. Amtskommunen tilbyder gratis  

 rådgivning, undersøgelse og behandling af børn og unge  

 med adfærdsvanskeligheder eller betydelig nedsat fysisk og psykisk  

 funktionsevne samt deres familier.
Opgaverne kan varetages i samarbejde med  

 andre amtskommuner.
11. Efter bestemmelsen er amtskommunen forpligtet  

 til at rådgive i specielle tilfælde samt at sørge for, at  

 der er mulighed for undersøgelse og behandling af børn og unge  

 med særlige vanskeligheder, herunder på grund af betydelig nedsat  

 fysisk eller psykisk funktionsevne.
Amtskommunens opgaver angår  

 således særligt de tilfælde, hvor kommunerne ikke har  

 tilstrækkelig specialviden til alene at løse opgaven.
Rådgivning samt undersøgelse og behandling  

 vil fortrinsvis ske af børn og unge, der henvises af kommunen.
Der er  

 dog også mulighed for at børn, unge og deres familier selv kan  

 rette henvendelse direkte til amtskommunen med henblik på  

 rådgivning, undersøgelse og behandling.
1.2.2. Institutioner for børn og unge § 51.
 Stk. 2.
 12. Det er pålagt amtskommunen at  

 sørge for, at der er det nødvendige antal pladser på  

 institutioner for børn og unge, der skal anbringes uden for hjemmet.  

 For så vidt angår døgninstitutioner efter § 51 og  

 disses driftsmæssige forhold henvises til kapitel 6 og kapitel 7.
13. Amtskommunen skal endvidere efter § 51,  

 stk. 1, sidste pkt., sørge for, at der er det nødvendige antal  

 pladser og mulighed for ambulant behandling på institutioner for  

 børn og unge med sociale adfærdsproblemer.
Med hjemmel i denne  

 bestemmelse er der oprettet amtsungdomscentre i næsten alle  

 amtskommuner, men udbygget på forskelligt niveau.
 De indeholder som regel tilbud til unge med alkohol-  

 og/eller narkotikamisbrug eller andre svære psykiske og/eller sociale  

 problemer.
 Amtsungdomscentrene råder over forskellige typer af  

 behandlingstilbud, fx ungdomsboliger, dagcentre, daghøjskole,  

 værksteder/arbejdshold, opholdssteder og lektiestøtte.
I øvrigt har amtsungdomscentrene en række  

 opgaver uden for det egentlige behandlingsarbejde, fx i form af  

 konsulentbistand, når det drejer sig om unge med alvorlige sociale og  

 psykiske vanskeligheder, og opsøgende arbejde.
Centrene deltager  

 endvidere i et omfattende regionalt samarbejde med politiet,  

 kriminalforsorgen, det psykiatriske hospitalsvæsen m.v.
1.2.3. Vejledning til kommunerne 14. Efter retssikkerhedslovens § 42, stk. 1,  

 skal amtskommunen yde kommunerne, herunder børn og unge-udvalgene,  

 vejledning i sager efter serviceloven, navnlig ved at stille sagkyndige til  

 rådighed.
1.2.4. Udpegning af medlem til børn og unge-udvalg 15. Det påhviler efter § 19, stk. 1, i  

 retssikkerhedsloven amtsrådet at udpege den  

 pædagogisk-psykologisk sagkyndige samt en stedfortræder for denne  

 til at indtræde i de børn og unge- udvalg, som  

 kommunalbestyrelserne nedsætter.
1.3. Kommunalt/amtskommunalt samarbejde 16. I retssikkerhedslovens § 42, stk. 2,  

 fastsættes, at kommunen og amtskommunen skal samarbejde om den  

 forebyggende og støttende virksomhed, der er omfattet af serviceloven,  

 og sammen løse de opgaver, der efter loven påhviler kommunen og  

 amtskommunen.
17. Gennem årene er samarbejdet mellem  

 kommuner og amtskommuner på børne- og ungeområdet blevet  

 væsentligt udbygget.
Den samlede virksomhed hviler i høj grad  

 på samarbejdsaftaler afstemt efter lokale forhold, men som alle er et  

 udtryk for ønsket om en styrkelse af en sammenhængende faglig og  

 tidlig indsats, en klar ansvarsplacering og en bedre udnyttelse af  

 ressourcerne.
 Mange kommuner og amtskommuner arbejder i  

 fællesskab, fx med opstilling af målsætninger for arbejdet  

 med børn og unge, både på det overordnede politiske og  

 ledelsesmæssige niveau samt på institutionsniveau.
Kapitel 2 Almindelige bestemmelser, herunder om  

 underretningspligt 2.1. Generelt 18. Retssikkerhedslovens almindelige bestemmelser  

 om behandling af sager gælder også for behandlingen af sager om  

 børn/unge og deres familier, herunder afgørelser om  

 iværksættelse af foranstaltninger, medmindre andet er  

 fastsat.
For så vidt angår sagens oplysning  

 gælder de almindelige regler i retssikkerhedsloven om oplysningspligt  

 m.v.
Desuden gælder de almindelige regler i forvaltningsloven, herunder  

 reglerne om tavshedspligt og videregivelse af oplysninger, og i  

 ansøgningssager tillige reglerne om udveksling af oplysninger mellem  

 forskellige dele inden for samme forvaltning.
Sager om støtte til børn og unge og deres  

 familier vil i en række tilfælde være  

 ansøgningssager.
Kommunen har imidlertid mulighed for selv at rejse en  

 sag i kraft af den særlige forpligtelse til at sørge for, at et  

 barns eller en ungs forhold undersøges, ligesom kommunen har adgang  

 til at fortsætte en sag, der er startet som ansøgningssag.
 Der henvises med hensyn til disse spørgsmål  

 til retssikkerhedsloven, Socialministeriets vejledning om lov om  

 retssikkerhed og administration på det sociale område og  

 Socialministeriets vejledning om hjælp til børn og unge gennem  

 dialog og samarbejde med forældrene.
Samtykke fra den unge, der er fyldt 15 år 19. I de tilfælde, hvor der skal foreligge  

 samtykke til indhentelse af oplysninger fra indehaveren af  

 forældremyndigheden, bør der tillige indhentes et særskilt  

 samtykke fra den unge, der er fyldt 15 år, i det omfang oplysningerne  

 vedrører denne.
Høring af barnet eller den unge Børn, der er fyldt 12 år, er tildelt en  

 egentlig ret til at blive hørt, inden der træffes  

 afgørelse i en sag om foranstaltninger eller om ophør af  

 anbringelse.
Der henvises herom til pkt. 34.
Børn og unge-udvalget 20. Det børn og unge-udvalg, som er nedsat  

 efter retssikkerhedslovens § 18, er en selvstændig  

 forvaltningsmyndighed i forvaltningslovens forstand og dermed omfattet af  

 reglerne om videregivelse af oplysninger i forvaltningslovens § 28. Da  

 det imidlertid er en forudsætning for udvalgets virksomhed, at udvalget  

 får de oplysninger, der er nødvendige for, at sagen kan  

 afgøres i overensstemmelse med de i serviceloven opstillede krav, er  

 videregivelse af oplysningerne berettiget.
SSP samarbejdet 21. For så vidt angår retningslinierne  

 for udveksling af oplysninger i tilslutning til det kriminalitetsforebyggende  

 arbejde (SSP), der forudsætter samarbejde mellem skole, sociale  

 myndigheder og politiet, henvises til Justitsministeriets vejledning nr. 163  

 af 17. august 1990.
2.2. Krav til sagsbehandlingen i sager vedrørende  

 børn, unge og deres familier 22. Der må generelt stilles store krav til  

 sagsbehandlingen i sager om støtte til børn/unge og deres  

 familier, da der er tale om et meget følsomt område, hvor der i  

 en sag ofte er meget personlige og private oplysninger.
Desuden er der under  

 visse betingelser mulighed for at træffe afgørelser, som kan  

 gennemføres tvangsmæssigt over for  

 forældremyndighedsindehaveren og den unge, der er fyldt 15 år.  

 Dette gør det særlig vigtigt, at sagsbehandlingen lever op til  

 forvaltningslovens krav, og hvad der i øvrigt følger af god  

 forvaltningsskik.
På enkelte punkter er der i serviceloven fastsat  

 nærmere regler i tilknytning til sagsbehandlingen, særligt  

 vedrørende sager om tvangsmæssig gennemførelse af  

 foranstaltninger.
Disse særlige regler er nærmere omtalt under  

 kapitel 4.
 For så vidt angår reglen i § 61 om den  

 særlige pligt til at gøre forældremyndighedsindehaveren og  

 andre parter bekendt med retten til aktindsigt m.v. bemærkes, at der  

 også uden for de tilfælde, der omfattes af § 61, kan  

 være behov for, at kommunen aktivt medvirker til, at  

 forældremyndighedsindehaveren eller den unge, der er fyldt 15 år,  

 bliver orienteret om de rettigheder, de har efter forvaltningsloven.
 Af hensyn til familiens retssikkerhed er det vigtigt, at  

 der i hele sagsforløbet sker en grundig orientering af familien om de  

 oplysninger, der ligger i sagen, samt om de overvejelser kommunen gør  

 sig med hensyn til indhentelse af andre oplysninger og eventuelle  

 overvejelser om nødvendige foranstaltninger.
 En grundig orientering er imidlertid også en  

 nødvendig forudsætning for, at der kan etableres et reelt  

 samarbejde mellem familien og kommunen om at finde de løsninger, der  

 bedst tilgodeser behovene, så familien kan bringes ud af  

 vanskelighederne.
 Det er således væsentligt, at familien  

 medvirker aktivt til løsningen af problemerne, og dette kan kun ske,  

 hvis familien undervejs bliver gjort bekendt med kommunens overvejelser og  

 får mulighed for at fremkomme med kommentarer og eventuelle  

 korrektioner til de oplysninger, der er i sagen.
 Vigtigheden af, at der sker en løbende orientering,  

 gælder i hele sagsforløbet, men er særlig vigtigt, hvis  

 sagen undervejs skifter karakter fra frivillig til tvangsmæssig,  

 således at forældrene ikke føler, at samarbejdet er  

 foregået på skrømt og efter en skjult dagsorden.
Det hører endvidere med til god forvaltningsskik,  

 at det fremgår, hvem der har udfærdiget noteringer i journalen  

 eller har udstedt erklæringer, udtalelser eller lignende til brug for  

 sagen.
Det er også vigtigt, at det i forbindelse med udfærdigelse  

 af erklæringer fremgår, om disse er baseret på en egentlig  

 undersøgelse af eller samtale med den, som erklæringen  

 angår, eller om erklæringen er udfærdiget alene på  

 allerede foreliggende skriftligt materiale.
2.3. Underretningspligt 2.3.1 Den enkeltes underretningspligt § 35.
 Stk. 2. Socialministeren kan fastsætte regler  

 om underretningspligt for andre grupper af personer, der under  

 udøvelsen af deres erhverv får kendskab til forhold, som  

 bevirker, at der kan være anledning til foranstaltninger efter denne  

 lov.
Stk. 3. Socialministeren kan fastsætte  

 regler, hvorefter personer, der udøver offentlig tjeneste eller hverv,  

 skal underrette kommunen, hvis de under udøvelsen af deres tjeneste  

 eller hverv får kendskab til en gravid kvinde med alvorlige  

 misbrugsproblemer, der giver formodning om, at der er behov for  

 støtte.
Socialministeren kan fastsætte tilsvarende regler for  

 andre grupper, der under udøvelsen af deres erhverv får kendskab  

 til sådanne forhold.
 Stk. 4.
 § 36. Den, der får kendskab til, at et  

 barn eller en ung under 18 år fra forældres eller andre  

 opdrageres side udsættes for vanrøgt eller nedværdigende  

 behandling eller lever under forhold, der bringer dets sundhed eller  

 udvikling i fare, har pligt til at underrette kommunen.
 23. De nærmere regler om underretningspligten  

 efter § 35, stk. 1, 2 og 3, er fastsat i Socialministeriets  

 bekendtgørelse om underretningspligt over for kommunen efter lov om  

 social service, der er optrykt som bilag.
 24. Reglerne om underretningspligt efter §§ 35  

 og 36 har sammenhæng med, at det efter § 5 påhviler kommunen  

 at yde forældremyndighedsindehaveren eller andre, der sørger for  

 et barn eller en ung, rådgivning med henblik på løsning af  

 vanskeligheder i familien, og at det efter § 38 påhviler kommunen  

 at sørge for, at barnets eller den unges forhold undersøges,  

 hvis det må antages, at barnet eller den unge trænger til  

 særlig støtte.
 Reglerne om underretningspligt er nærmere beskrevet  

 i Socialministeriets, Undervisningsministeriets og Sundhedsministeriets  

 vejledning om støtte til børn og unge gennem dialog og  

 samarbejde med forældrene.
Den, der foretager underretning, bliver ikke part i sagen  

 og kan ikke klage over de skridt, som kommunen vælger at foretage eller  

 vælger ikke at foretage.
Da underretteren ikke er part, vil der alene  

 være adgang til aktindsigt i de oplysninger, som den  

 pågældende selv er fremkommet med.
 I tilfælde af skriftlige underretninger vil det  

 være i overensstemmelse med god forvaltningsskik, at kommunen over for  

 underretteren bekræfter modtagelsen af underretningen.
En underretning i medfør af §§ 35 eller 36  

 medfører ikke, at kommunen bliver forpligtet til at  

 iværksætte foranstaltninger.
I visse tilfælde vil  

 henvendelsen nødvendiggøre, at kommunen som led i sin  

 almindelige forpligtelse efter § 6, jf. § 33, til at føre  

 tilsyn med de forhold, som børn og unge lever under, må  

 undersøge, om der er behov for støtte, fx ved at rette  

 henvendelse til skole eller dagtilbud.
Afhængig af indholdet af  

 underretningen vil en sådan henvendelse fra kommunen kunne ske uden  

 forudgående samtykke fra indehaveren af forældremyndigheden, men  

 kommunen bør i videst muligt omfang sikre sig samtykke.
Hvis der ikke  

 foreligger et forudgående samtykke, bør forældrene  

 orienteres om underretningen, og om hvilke oplysninger der eventuelt er  

 indhentet som følge heraf.
Dette gælder, hvad enten sagen  

 henlægges eller giver anledning til overvejelser om  

 iværksættelse af en egentlig undersøgelse efter § 38,  

 eventuelt § 39, jf. kapitel 3. Også i de tilfælde, hvor  

 kommunen ud fra sit forudgående kendskab til familien kan  

 fastslå, at underretningen er grundløs, bør kommunen  

 samtidig underrette familien.
En egentlig pligt til at underrette familien  

 vil afhænge af den konkrete sag, men kommunen må være meget  

 opmærksom på, at familien inddrages så tidligt som muligt,  

 hvis det kommer på tale at iværksætte undersøgelser  

 og lignende.
Med hensyn til notatpligt kan der henvises til  

 offentlighedslovens § 6, hvorefter der er notatpligt vedrørende  

 faktiske oplysninger, der er af betydning for en sags afgørelse, i  

 sager, hvor der vil blive truffet afgørelse af en  

 forvaltningsmyndighed.
Det karakteristiske for notatpligten er, at dens  

 udstrækning beror på, hvilken funktion en oplysning har i forhold  

 til kommunens behandling af sagen.
Et særligt problem foreligger, hvor der er tale om  

 anonyme henvendelser.
Problemet kan opstå i 2 forskellige situationer.  

 I den ene situation, hvor underretteren er anonym også i forhold til  

 kommunen, kan det være nødvendigt, at kommunen foretager en  

 undersøgelse på baggrund af den anonyme henvendelse, men arten  

 og omfanget må i høj grad afhænge af de konkrete  

 omstændigheder, og der kan i sådanne tilfælde være  

 særlig grund til straks at orientere familien om underretningen, og om  

 at den er anonym.
I den anden situation er kommunen bekendt med  

 underretterens navn, men denne ønsker at være anonym i forhold  

 til familien.
Der er efter forvaltningslovens § 15 mulighed for at  

 undtage navnet på underretteren fra aktindsigt, men kun når dette  

 kan begrundes med et særligt hensyn til underretteren, og kun når  

 dette hensyn klart overstiger hensynet til familiens behov for at få  

 oplyst identiteten på underretteren.
Det følger heraf, at  

 kommunen ikke på tidspunktet for underretningen kan love en  

 underretter, at vedkommende kan være anonym i forhold til familien.
Den  

 afvejning mellem hensynet til underretteren og hensynet til familien, som  

 skal foretages efter forvaltningslovens § 15, kan ikke foretages  

 på tidspunktet for underretningen, hvor kommunen ikke har kendskab til  

 familiens forhold.
 Om adgangen til at rette henvendelse til det sociale  

 nævn/Den Sociale Ankestyrelse i de tilfælde, hvor kommunen  

 undlader at iværksætte nødvendige undersøgelser  

 eller foranstaltninger, jf. § 47, henvises til pkt. 59.
2.3.2. Tværkommunal underretningspligt § 33 a Når forældre til børn med behov for  

 særlig støtte flytter til en anden kommune, er det vigtigt, at  

 den nye kommune bliver gjort opmærksom på dette behov.
I mange  

 tilfælde vil forældrene selv tage kontakt til den nye kommune for  

 at få hjælp til løsning af problemerne, men der ses  

 også eksempler på, at forældre flytter til en anden kommune  

 for at undgå iværksættelse af foranstaltninger, som den  

 hidtidige kommune har påtænkt, men hvor der endnu ikke er truffet  

 afgørelse herom.
I sådanne tilfælde - og specielt hvis  

 flytningen må antages at være betinget af en umiddelbart  

 forestående anbringelse uden for hjemmet   kan det være af  

 afgørende betydning, at fraflytningskommunen underretter  

 tilflytningskommunen.
§ 33 a fastslår, at fraflytningskommunen har  

 pligt til at underrette tilflytningskommunen i situationer , hvor  

 fraflytningskommunen finder, at et eller flere af børnene har behov  

 for særlig støtte.
Bestemmelsen omfatter alle tilfælde,  

 hvor der efter fraflytningskommunens vurdering er behov for foranstaltninger,  

 herunder eventuelt foranstaltninger uden samtykke, således at  

 tilflytningskommunen får mulighed for at sætte ind med  

 hjælp til familien så tidligt som muligt.
Underretningspligten omfatter alene oplysninger om de  

 forhold, der giver en formodning om behov for særlig støtte.  

 Medmindre der foreligger samtykke fra forældrene, kan  

 fraflytningskommunen således ikke videregive oplysninger, der ikke  

 relaterer sig til barnets eller den unges behov for særlig  

 støtte.
I det omfang tilflytningskommunen har behov for yderligere  

 oplysninger i den videre sagsbehandling, har kommunen adgang til at indhente  

 nødvendige oplysninger efter retssikkerhedslovens § 12 og  

 forvaltningslovens kapitel 8.
2.4. Anmeldelse til politiet/ afværgepligt 25. Det er politiets og retsvæsenets opgave  

 at tage sig af den strafferetlige efterforskning og vurderingen af  

 strafferetlige forhold, herunder overgreb mod børn og unge.
Derfor er det også vigtigt, at politiet får  

 det at vide, hvis man som borger eller offentlig myndighed har mistanke om  

 overgreb eller andre alvorlige forbrydelser.
Politiet kan på baggrund  

 af oplysningerne vurdere, om der er grundlag for at gå videre med  

 sagen.
Efter straffeloven er der ikke pligt til at anmelde  

 forbrydelser, men det er efter straffelovens § 141 strafbart ikke at  

 gøre, hvad der står i ens magt for at afværge en alvorlig  

 forbrydelse af nærmere opregnet art, som man har kendskab til.
Der er  

 således en »afværgepligt«.
Denne pligt kan være til stede, hvis en  

 begået forbrydelse kan tænkes at gentage sig - dette kan fx  

 være relevant i forbindelse med overgreb.
Afværgepligten  

 gælder også for offentlige myndigheder.
 En borger, der har mistanke om voldelige og/eller  

 seksuelle overgreb på et barn eller en ung, kan opfylde  

 afværgepligten ved at afgive underretning til kommunen efter  

 serviceloven.
En kommune, der   evt. efter en underretning   har  

 mistanke om seksuelle overgreb mod et barn eller en ung, skal således  

 vurdere behovet konkret i den enkelte sag.
Det afgørende i kommunens  

 vurdering er beskyttelsen af barnet eller den unge mod eventuelle (nye)  

 overgreb, uafhængig af den strafferetlige side af sagen.
Hertil kommer  

 kommunens forpligtelse til at være opmærksom på barnets  

 behov for særlig støtte mv.
Også denne vurdering er  

 uafhængig af den strafferetlige side af sagen.
Kapitel 3 Særlig støtte til børn og unge § 32.
 Stk. 2. Støtten må ydes tidligt og  

 sammenhængende, så begyndende problemer hos barnet eller den unge  

 så vidt muligt kan afhjælpes i hjemmet eller det nære  

 miljø. Støtten må i hvert enkelt tilfælde udformes  

 på baggrund af en konkret vurdering af det enkelte barns eller den  

 enkelte unges og familiens forhold.
 Stk. 3. Barnets eller den unges synspunkter skal  

 altid inddrages og tillægges passende vægt i overensstemmelse med  

 alder og modenhed.
Stk. 4. Barnets eller den unges vanskeligheder skal  

 så vidt muligt løses i samarbejde med familien og med dennes  

 medvirken.
Hvor dette ikke er muligt, må foranstaltningens baggrund,  

 formål og indhold tydeliggøres for  

 forældremyndighedsindehaveren, barnet eller den unge.
 Stk. 5. Ved anvendelse af bestemmelserne i dette  

 kapitel skal der lægges afgørende vægt på, at  

 støtten ydes ud fra barnets eller den unges bedste, herunder skal der  

 lægges vægt på at give barnet eller den unge en stabil og  

 god voksenkontakt og kontinuitet i opvæksten.
3.1. Målet for særlig støtte til  

 børn og unge 26. I § 32 opstilles målsætningen  

 for indsatsen for de børn og unge, som har et særligt behov for  

 støtte, dvs. et behov som rækker ud over de behov, som kan  

 opfyldes af de tilbud, som i almindelighed står åbne for  

 børn/unge og deres familier, jf. lovens kapitel 4 og 5 om dagtilbud  

 mv. til børn og klubtilbud mv. til større børn og  

 unge.
 I § 32, stk. 1, understreges det, at kommunens opgave  

 over for den gruppe af børn og unge og deres familier, som har behov  

 for særlig støtte, er at søge disse børns og unges  

 opvækstvilkår sikret på en sådan måde, at de  

 får en tryghed i udfoldelsesmuligheder og en sikkerhed for udvikling og  

 sundhed, der så vidt muligt stiller dem på linie med deres  

 jævnaldrende, som ikke har eller har haft tilsvarende vanskeligheder i  

 deres opvækst.
§ 32, stk. 2, fastslår, at støtten  

 må ydes på så tidligt et tidspunkt som muligt ud fra en  

 opfattelse af, at en tidlig indsats i en del tilfælde kan standse et  

 uhensigtsmæssigt udviklingsforløb.
En tidlig indsats  

 forudsætter bl.a., at der arbejdes tværfagligt med disse sager  

 for at den nødvendige viden er til stede, og at der samarbejdes mellem  

 forskellige sektorer og faggrupper.
Der henvises til afsnit 3.2. om  

 tværfaglige grupper.
Målet om tidlig indsats er en vigtig  

 forudsætning i reglerne om særlig støtte, jf. afsnit  

 3.7.3. om de enkelte foranstaltninger.
En tidlig indsats kan være  

 medvirkende til at det undgås, at problemerne vokser sig så  

 store, at de ikke kan afhjælpes i hjemmet eller det nære  

 miljø. I formuleringen »det nære  

 miljø« ligger, at kommunen ikke kun skal  

 søge at drage nytte af ressourcerne hos personer i hjemmet, typisk  

 forældremyndighedsindehaverne og hjemmeboende søskende, men  

 også overveje, om der er andre nære pårørende og  

 nærtstående personer i øvrigt, som vil kunne bidrage til  

 løsning af problemerne.
Det drejer sig fx om bedsteforældre,  

 onkler, tanter, naboer, venner, venners forældre, skolelærere og  

 pædagoger.
Forældre, der ikke har del i forældremyndigheden  

 vil eventuelt også kunne inddrages i opgaveløsningen.
I denne  

 sammenhæng er det dog også vigtigt at være opmærksom  

 på, om inddragelsen af det nære miljø i  

 opgaveløsningen kan være konfliktskabende og medføre  

 uheldige følger for barnet/den unge.
§ 32, stk. 3, hviler på principperne i  

 FN s konvention om barnets rettigheder.
Formuleringen indebærer, at  

 barnet eller den unge skal hjælpes til at udforme sine egne synspunkter  

 i alle faser af undersøgelsen og indsatsen.
Det understreges, at  

 barnets eller den unges synspunkter altid skal inddrages og tillægges  

 passende vægt afpasset efter barnets alder og modenhed.
I § 32, stk. 4, fastslås det, at  

 løsningerne på barnets eller den unges problemer, så langt  

 det er muligt, bør findes i forståelse med familien og med  

 dennes medvirken.
Uanset problemerne for barnet eller den unge er barnet  

 eller den unge en del af familien, og det er væsentligt at bevare  

 familieenheden, hvis mulighederne er til stede.
På den anden side  

 signaleres også, at denne forståelse med familien rækker  

 til en vis grænse, dvs. at hvis barnets eller den unges forhold  

 tilsiger et nødvendigt indgreb mod forældrenes vilje, så  

 må dette finde sted, jf. også nedenfor om § 32, stk. 5.
 Når det er nødvendigt at gribe ind med en  

 foranstaltning mod forældrenes vilje, må begrundelserne,  

 foranstaltningernes formål, det forventede forløb samt de  

 konsekvenser, der tilstræbes eller kan forudses, være beskrevet,  

 så de er så tydelige som muligt for alle parter.
Derved understreges det, at netop de tvangsmæssigt  

 gennemførte foranstaltninger kræver en særlig  

 opmærksomhed og omhyggelighed i såvel kommunikation som i  

 formulering af alle afgørelser.
Dels fordi tvangsforanstaltninger er  

 meget indgribende, dels fordi det erfaringsmæssigt vides, at det i  

 disse meget vanskelige situationer kan være overordentligt svært  

 for forældre, børn og unge at forstå og overskue, hvad der  

 sker, og hvilke konsekvenser det får for dem.
Anvendelse af  

 foranstaltninger, der kan gennemføres tvangsmæssigt er  

 nærmere beskrevet i kapitel 4.
Begrebet barnets bedste er et af de vigtige principper i  

 FN-konventionen om barnets rettigheder, og i § 32, stk. 5, er det  

 præciseret, at der ved anvendelse af bestemmelserne om særlig  

 støtte skal lægges afgørende vægt på, at  

 støtten ydes ud fra barnets eller den unges bedste.
Der skal herved  

 lægges vægt på at give barnet eller den unge en stabil og  

 god voksenkontakt og kontinuitet i opvæksten.
Reglen skal sikre, at der  

 er den nødvendige kontinuitet i opvækstforløbet, idet  

 brud i opvæksten, fx gennem gentagne anbringelser, er en af de  

 faktorer, der meget stærkt kan påvirke barnets eller den unges  

 udviklingsbetingelser i negativ retning.
Hvis der er konflikt mellem forældrenes interesser  

 og hensynet til barnets bedste, skal der efter bestemmelsen lægges  

 afgørende vægt på, at støtten ydes ud fra barnets  

 eller den unges bedste.
Hensynet til, hvad der er bedst for barnet, vejer  

 altså tungest.
I denne sammenhæng skal der lægges  

 vægt på, at barnet får en stabil og god voksenkontakt og  

 kontinuitet i opvæksten.
Det er i denne forbindelse vigtigt ikke at se  

 barnet som en adskilt del af familien, men at inddrage barnets hele  

 situation, dvs. bl.a. forholdene i familien og det nære miljø,  

 jf. ovenfor, ligesom det er vigtigt at se barnets situation i et langsigtet  

 perspektiv.
3.2. Tværfaglige grupper § 37 a.
 Stk. 2. Et af gruppens medlemmer udpeges som  

 ansvarlig for at koordinere indsatsen over for det enkelte barn og den  

 enkelte unge.
 27. Efter § 37 a skal der i kommunen  

 være en tværfaglig gruppe, der skal sikre, at støtten ydes  

 tidligt og sammenhængende, og at der i tilstrækkeligt omfang  

 formidles kontakt til lægelig, social, pædagogisk, psykologisk og  

 anden sagkundskab.
Bestemmelsen svarer til § 7 i lov om forebyggende  

 sundhedsordninger for børn og unge og har samme formål, nemlig  

 at styrke sammenhæng og helhed i tilbudene til de svagest stillede  

 børn og unge.
Der er ikke krav om, at kommunen skal oprette to  

 tværfaglige grupper til at varetage opgaven.
Når § 37 a, som  

 er nyere end § 7 i loven om forebyggende sundhedsordninger, er medtaget  

 i den sociale lovgivning, er det for at understrege betydningen af, at  

 kommunerne tilrettelægger arbejdet i sager om særlig  

 støtte til børn og unge således, at den tværfaglige  

 sagkundskab kan inddrages i sagsbehandlingen.
Det forudsættes derfor,  

 at sagsbehandleren altid indgår som en del af den tværfaglige  

 gruppe.
Tværfaglige grupper kan styrke såvel den  

 tidlige indsats som det forebyggende arbejde blandt vanskeligt stillede  

 børn og deres familier.
Det er op til kommunen selv at fastsætte  

 sammensætningen af den tværfaglige gruppe og tilrettelægge  

 gruppens arbejde.
Som deltagere kan sagsbehandlere, pædagoger,  

 lærere, de kommunalt ansatte læger og sundhedsplejersker,  

 psykologer, m. fl. indgå.
Amtskommunens ekspertise vil kunne benyttes  

 ad hoc.
En tværfaglig gruppe er ligeså meget en  

 arbejdsform som en organisation, og gruppens kontaktflade vil således  

 afhænge af den konkrete tilrettelæggelse af det tværfaglige  

 samarbejde i kommunen, kommunens størrelse mv.
Der kan således  

 oprettes mere end én tværfaglig gruppe.
Tværfaglige  

 grupper kan fx opdeles efter geografiske områder eller efter  

 særlige børnegrupper.
Det følger af bestemmelsen, at et  

 af gruppens medlemmer skal udpeges som ansvarlig for at koordinere indsatsen  

 over for det enkelte barn og den enkelte unge.
 Det er under alle omstændigheder  

 hensigtsmæssigt at etablere en overordnet gruppe, der står for  

 den overordnede tværfaglighed og varetager planlægning og  

 koordination i forhold til børn og unge med særlige behov.
Udveksling af oplysninger som led i arbejdet i de  

 tværfaglige grupper er omfattet af straffelovens og forvaltningslovens  

 almindelige regler om tavshedspligt og videregivelse af oplysninger.
I det  

 omfang en gruppe sammensættes med repræsentanter fra den  

 kommunale forvaltning - fx sagsbehandlere, daginstitutionspersonale,  

 sundhedsplejerske - kan konkrete, personlige oplysninger om en familie  

 behandles i den samlede gruppe, i det omfang der er behov for dette og dette  

 er sagligt begrundet.
Når der i gruppen deltager personer, der ikke er en  

 del af den kommunale forvaltning eller udfører opgaver for denne, jf.  

 retssikkerhedslovens § 43, eksempelvis personer fra amtskommunen,  

 praktiserende læger, hospitalslæger, skolelærere,  

 anbringelsessteder mv., vil konkrete sager kunne drøftes i  

 anonymiseret form eller det kan forsøges at få samtykke fra  

 forældrene/den unge til videregivelse af konkrete, personlige  

 oplysninger.
I særlige tilfælde kan det være berettiget at  

 videregive følsomme oplysninger uden samtykke.
Der henvises til  

 Socialministeriets, Undervisningsministeriets og Sundhedsministeriets  

 vejledning om støtte til børn og unge gennem dialog og  

 samarbejde med forældrene.
 En uddybende beskrivelse af det tværfagligt  

 samarbejde, herunder tværfaglige grupper findes i bogen »Nu trækker vi på samme hammel!«, af Carsten Yndigegn Hansen, udgivet af  

 Socialministeriet, 1999.
3.3. Undersøgelser § 38.
 Stk. 2.  .
 Stk. 3. Undersøgelsen må ikke være  

 mere omfattende, end formålet tilsiger, og skal i øvrigt  

 gennemføres så skånsomt, som forholdene tillader.
 28. Kommunen er efter § 38, stk. 1, forpligtet  

 til at undersøge forholdene nærmere, når det på  

 baggrund af foreliggende oplysninger må antages, at et barn eller en  

 ung trænger til særlig støtte.
 Som anført i bestemmelsen kan behovet for  

 særlig støtte skyldes nedsat fysisk eller psykisk funktionsevne.  

 I denne sammenhæng kan der også henvises til Socialministeriets  

 vejledning om sociale tilbud til børn og unge med handicap.
Igangsættende for kommunens  

 undersøgelsesvirksomhed kan først og fremmest være en  

 henvendelse fra familien eller barnet eller den unge selv om hjælp  

 eller særlig støtte.
Kommunen kan endvidere gennem  

 underretningsreglerne i §§ 35 og 36 blive gjort opmærksom  

 på, at hjælp eller støtte til et barn eller en ung er  

 eller kan blive aktuel, jf. kapitel 2.
Privatpersoner med kendskab til familien kan ønske  

 at afgive udtalelser eller erklæringer.
Det kan fx være  

 slægtninge eller andre, der står familien nær.  

 Sådanne henvendelser må efter de almindelige forvaltningsretlige  

 principper indgå i sagen og dermed også i kommunens  

 beslutningsgrundlag.
Kommunen må dog være opmærksom på,  

 at reglerne om tavshedspligt kan forhindre, at sagen drøftes med andre  

 end parterne og deres eventuelle repræsentant.
Dette bør  

 imidlertid ikke føre til, at man afviser at modtage henvendelser eller  

 lignende fra andre fx bedsteforældre.
29. Det må tillægges stor betydning, at  

 kommunen foretager en grundig indledende undersøgelse.
Det  

 gælder om på så tidligt et tidspunkt som muligt at få  

 en kvalificeret afdækning af, om der foreligger problemer, der  

 bør resultere i iværksættelse af  

 hjælpeforanstaltninger, og i bekræftende fald at få et  

 grundlag for at kunne vurdere, hvilke foranstaltninger der vil være  

 formålstjenlige ud fra karakteren af problemerne.
Det præciseres i § 38, stk. 1, at  

 undersøgelsesresultatet skal tilvejebringes ved en tværfaglig  

 indsats fra kommunens side, og at undersøgelsen i videst muligt omfang  

 må inddrage allerede foreliggende viden, fx hos barnets dagtilbud,  

 skole eller hos sundhedsplejersken eller andre, der har kendskab til barnets  

 eller den unges forhold.
Det er bl.a. formålet med de tværfaglige  

 grupper efter § 37 a, at sikre, at den nødvendige  

 tværfaglige viden er til stede i forbindelse med undersøgelser  

 efter § 38.
Ved starten af en undersøgelse må det  

 således afklares, hvad der allerede foreligger af værdifuld viden  

 om barnet eller den unges forhold i kommunen, og dermed hvilke forhold der  

 på denne baggrund herefter kræver en yderligere  

 undersøgelse.
Herved opnås, at den foreliggende viden om barnet  

 eller den unge ikke går tabt, og at undersøgelsen ikke bliver  

 mere vidtgående end højst nødvendigt.
 Et målrettet arbejde med de indledende  

 undersøgelser må tillægges en betydelig værdi for  

 sagens videre forløb.
Normalt vil kommunen selv kunne foretage den  

 fornødne undersøgelse, men undertiden vil det være  

 nødvendigt ved mere omfattende undersøgelser at indhente  

 bistand fra særlige sagkyndige uden for forvaltningen.
Kommunen skal,  

 hvis det er påkrævet, lade barnet eller den unge undersøge  

 af en læge eller en psykolog, eventuelt ved henvisning til  

 amtskommunens sagkyndige, jf. § 34.
Afgørelsen om en undersøgelse af barnets  

 eller den unges forhold skal træffes i forståelse med  

 forældremyndighedens indehaver og den unge, hvis denne er fyldt 15  

 år.
Forældremyndighedsindehaverens forståelse for  

 undersøgelsen har stor betydning, da undersøgelsen bør  

 være indledning til et samarbejde mellem kommunen og indehaveren af  

 forældremyndigheden om at løse de vanskeligheder for barnet  

 eller den unge, som de foreliggende oplysninger tyder på.
 Er der behov for at få barnet eller den unge  

 undersøgt af en læge eller en psykolog, er det af hensyn til  

 sagens forløb vigtigt at inddrage forældrene i forbindelse med  

 valg af undersøgende læge eller psykolog.
 Hvis forældrene ønsker en bestemt læge  

 eller psykolog som undersøger, må det anbefales, at kommunen  

 altid overvejer, om forældrenes ønske kan imødekommes, da  

 det kan have betydning for forældrenes accept af det videre  

 forløb, at de har tillid til undersøgeren.
30. En undersøgelse af barnets eller den  

 unges forhold skal være helhedsorienteret og skal beskrive ressourcer  

 og udviklingsmuligheder.
Foruden en undersøgelse af barnets eller den  

 unges forhold er det således væsentligt at få afklaret,  

 hvilke ressourcer familien selv er i besiddelse af til brug for  

 afhjælpningen af barnets eller den unges problemer.
I denne forbindelse  

 er det også vigtigt at være opmærksom på ressourcerne  

 i barnets eller den unges nære miljø, jf. ovenfor under pkt. 26  

 om formålsbestemmelsen i § 32.
Det er væsentligt, at familiens egen opfattelse af  

 problemerne og eventuelle forestillinger om, på hvilken måde  

 disse kan afhjælpes, indgår i sagsoplysningen.
Familiens aktive  

 medvirken i en problemløsning kan få afgørende betydning  

 for opnåelsen af et tilfredsstillende resultat.
 Det bør indgå som et naturligt led i  

 sagsoplysningen, at sagsbehandleren og andre, der udtaler sig i sagen,  

 skaffer sig et førstehåndskendskab til familien og det eller de  

 børn, som sagen drejer sig om.
Det er således også væsentligt, at  

 barnets eller den unges egen mening kommer til udtryk gennem en samtale med  

 de pågældende børn og unge.
Der bør afsættes  

 den fornødne tid til sådanne samtaler, også når det  

 drejer sig om mindre børn.
Samtalen må være så  

 skånsom som muligt over for barnet eller den unge og bør, hvis  

 forholdene tilsiger det, ske med sagkyndig bistand.
 Der kan i denne forbindelse henvises til bestemmelsen i  

 § 58, stk. 2, hvorefter der for børn under 12 år skal  

 foreligge oplysning om barnets holdning til den påtænkte  

 foranstaltning, i det omfang barnets modenhed og sagens art tilsiger det.
Undersøgelsens omfang 31. § 38, stk. 3, præciserer, at en  

 undersøgelse ikke må være mere omfattende, end  

 formålet tilsiger, og at undersøgelsen skal gennemføres  

 så skånsomt, som forholdene tillader det.
Under hensyn til den  

 belastning, som en undersøgelse kan udgøre både for  

 familien og barnet eller den unge, må det løbende i  

 undersøgelsesforløbet vurderes, hvor vidtgående  

 undersøgelsen skal være.
 Det er i denne forbindelse væsentligt, at kommunen  

 nøje overvejer, hvilke oplysninger der er brug for i den konkrete sag  

 og alene indhenter disse.
3.4. Tvangsmæssig gennemførelse af  

 undersøgelser § 39.
 Stk. 2.
 32. I tilfælde, hvor  

 forældremyndighedens indehaver og den unge, der er fyldt 15 år,  

 modsætter sig en undersøgelse af barnet eller den unge, og hvor  

 forholdene tegner sig så alvorligt, at en undersøgelse må  

 anses for nødvendig for at afgøre, om der er åbenbar  

 risiko for alvorlig skade på barnets eller den unges sundhed eller  

 udvikling, kan børn og unge-udvalget efter § 39 beslutte at  

 gennemføre en undersøgelse ved at indlægge barnet eller  

 den unge på sygehus eller ved at placere det på en  

 institution.
 Bestemmelsen sigter på de situationer, hvor der  

 endnu ikke er grundlag for at fastslå, at en anbringelse er  

 nødvendig, men hvor kommunen finder det absolut nødvendigt at  

 få afklaret dette.
Efter bestemmelsen kan undersøgelsen ske under  

 ophold på institution eller ved indlæggelse på sygehus,  

 såvel på somatisk som på psykiatrisk afdeling.
I  

 sidstnævnte situation forudsættes undersøgelsen at skulle  

 ske på en børne- eller ungdomspsykiatrisk afdeling.  

 Indlæggelse til undersøgelse på sygehus forudsætter  

 tilslutning fra afdelingens overlæge.
Kravet om tilslutning fra den  

 behandlende overlæge fremgår ikke direkte af bestemmelsen, men en  

 sådan tilslutning må i almindelighed skulle foreligge forud for  

 en indlæggelse.
Børn er ifølge lov om tvang i psykiatrien  

 tillagt selvstændige rettigheder.
Modsætter et barn eller en ung,  

 der er omfattet af denne lovs særlige retssikkerhedsgarantier, sig en  

 indlæggelse på psykiatrisk afdeling, må kommunen  

 følge den fremgangsmåde, der er fastsat i lov om tvang i  

 psykiatrien.
Der er mulighed for både at lade barnet eller den  

 unge undersøge ambulant og at lade barnet eller den unge  

 døgnindlægge, således at barnet eller den unge må  

 opholde sig på sygehuset eller institutionen, indtil  

 undersøgelsen er tilendebragt.
Forholdene i det enkelte tilfælde  

 og især forældremyndighedsindehaverens holdning og indstilling  

 må være afgørende for, hvilken fremgangsmåde der kan  

 vælges i den konkrete situation.
Viser  

 forældremyndighedsindehaverens indstilling, at det vil være  

 forsvarligt at gennemføre undersøgelsen ambulant, bør  

 denne mulighed vælges, da en ambulant undersøgelse må  

 anses for at være mest skånsom for barnet/den unge og  

 familien.
En undersøgelse efter § 39 er ikke en  

 anbringelse uden for hjemmet.
Der kan derfor ikke i forbindelse med en  

 undersøgelse træffes afgørelse efter § 57 om  

 samvær og kontakt.
Samværet og kontakten mellem forældrene  

 og barnet eller den unge i undersøgelsesfasen kan alene reguleres ud  

 fra undersøgelsesstedets praktiske besøgsregler m.v.
 Af hensyn til familien og barnet eller den unge er der i  

 § 39 fastsat en frist for undersøgelsens maksimale varighed.  

 Undersøgelsen skal således være afsluttet inden 2  

 måneder regnet fra børn og unge-udvalgets afgørelse om  

 gennemførelsen af undersøgelsen.
Når undersøgelsen er afsluttet, dvs.  

 når barnets eller den unges tilstedeværelse på  

 institutionen/sygehuset ikke længere er påkrævet af hensyn  

 til undersøgelsens gennemførelse, skal barnet eller den unge  

 hjem til forældrene.
Bestemmelsen giver således ikke adgang til  

 at beholde barnet eller den unge på undersøgelsesstedet, mens  

 kommunen udarbejder sin redegørelse om undersøgelsens  

 resultater.
 I tilfælde, hvor Den Sociale Ankestyrelse efter  

 § 123 giver en anke over en afgørelse om gennemførelse af  

 en tvangsmæssig undersøgelse opsættende virkning,  

 løber 2-måneders fristen fra Ankestyrelsens afgørelse om  

 gennemførelse af undersøgelsen.
 Er behovet for at kunne iværksætte en  

 undersøgelse så akut, at der må handles hurtigt af hensyn  

 til barnet eller den unge, kan afgørelsen om iværksættelse  

 af en tvangsmæssig undersøgelse træffes efter reglerne om  

 foreløbige afgørelser, jf. § 39, stk. 2. I dette  

 tilfælde regnes 2-måneders fristen fra formandens  

 afgørelse.
3.5. Krav til redegørelsen for undersøgelsens  

 resultater § 38.
Stk. 2. En undersøgelse skal resultere i en  

 begrundet stillingtagen til, om der er grundlag for at iværksætte  

 foranstaltninger, og i bekræftende fald af hvilken art disse bør  

 være.
Der skal være oplysning om, hvordan  

 forældremyndighedens indehaver og barnet eller den unge stiller sig til  

 foranstaltninger, og om de forhold i familien eller i dennes omgivelser, som  

 kan bidrage til at klare vanskelighederne.
 Stk. 3.
33. § 38, stk. 2, fastsætter, hvilke  

 krav der skal stilles til kommunens redegørelse for  

 undersøgelsens resultater.
Opregningen af disse krav i loven har til  

 hensigt at understrege betydningen af en grundig undersøgelse og skal  

 tillige tjene som retningslinie for kommunens virksomhed.
Et målrettet  

 arbejde med de indledende undersøgelser må tillægges en  

 betydelig værdi for sagens senere forløb.
 Helt centralt er naturligvis, om undersøgelsen  

 viser, at der er behov for at iværksætte en  

 hjælpeforanstaltning, hvilket der må tages begrundet stilling  

 til.
 Hvis en undersøgelse ikke viser, at der er behov  

 for at iværksætte en foranstaltning, bør der  

 redegøres for de forhold, der fører til, at sagen  

 henlægges.
 Viser undersøgelsen derimod, at der er behov for at  

 iværksætte en hjælpeforanstaltning, må der på  

 baggrund af den viden om barnet eller den unge, familien og omgivelserne, som  

 er opsamlet gennem undersøgelsen, gøres rede for, hvilke af de  

 mulige hjælpeforanstaltninger der må anses for at være den  

 eller de bedste i det foreliggende tilfælde.
Familiens egne ressourcer og spørgsmålet, om  

 disse med den fornødne hjælp kan styrkes, er af afgørende  

 betydning for valget af hjælpeforanstaltninger.
Der skal derfor tillige  

 redegøres for de forhold i familien og hos barnet eller den unge, som  

 kan bidrage til at klare vanskelighederne, og for på hvilken måde  

 disse forhold vil kunne styrkes.
Ud over familiens og barnets eller den unges  

 forhold må der i denne forbindelse også redegøres for, om  

 der i barnets eller den unges omgivelser i øvrigt, fx gennem  

 støtte fra andre nære familiemedlemmer, er mulighed for at hente  

 hjælp til overvindelse af vanskelighederne.
 Med hensyn til valget af den rette  

 hjælpeforanstaltning bør der vælges den eller de mindst  

 indgribende formålstjenlige foranstaltninger, jf. § 40, stk. 1.  

 Ved valg af hjælpeforanstaltning er det derfor væsentligt, at  

 princippet om det mindste indgreb ses i lyset af det overordnede princip om  

 formålstjenlighed, således at der blandt de formålstjenlige  

 foranstaltninger vælges den mindst indgribende.
Den indstilling, som forældremyndighedens indehaver  

 og barnet eller den unge har til iværksættelse af en  

 hjælpeforanstaltning, kan få stor betydning for sagens videre  

 forløb.
Et samtykke, der opnås fra forældremyndighedens  

 indehaver uden at dække dennes reelle indstilling til den tilbudte  

 hjælpeforanstaltning, kan give anledning til problemer i sagens videre  

 forløb, fx i form af umotiverede begæringer om hjemgivelse.  

 Disse problemer kan vise sig at være større end de problemer,  

 som en tvangsfjernelse rejser.
 En redegørelse for den indstilling, som  

 forældremyndighedens indehaver og barnet eller den unge har til  

 foranstaltningerne, må derfor have en fremtrædende plads i  

 redegørelsen.
 Redegørelsen bør ikke alene indeholde en  

 angivelse af, hvilke muligheder inden for det sociale system der efter  

 kommunens opfattelse vil kunne afhjælpe problemerne, men bør  

 også inddrage andre muligheder, fx inden for skolesystemet.
 Der bør således ske en beskrivelse af  

 indsatsen og de formål, der søges opnået i alle  

 tilfælde, hvor kommunen finder, at der er behov for at  

 iværksætte hjælpeforanstaltninger, men efter loven stilles  

 der alene krav om udarbejdelse af en egentlig plan og krav til dennes  

 nærmere indhold, når hjælpeforanstaltningen skal  

 bestå i en anbringelse uden for hjemmet, jf. pkt. 60-62. For så  

 vidt angår kravet om en plan i forbindelse med kriminalitet henvises  

 til afsnit 3.9.
3.6. Høring m.v. af barnet eller den unge 34. Er et barn fyldt 12 år, skal der efter  

 § 58, stk. 1, forinden der træffes afgørelse i en sag om  

 foranstaltninger efter kapitel 8, og forinden der træffes  

 afgørelse i en sag om ophør af en anbringelse, finde en samtale  

 sted med barnet herom.
Der er efter bestemmelsen således tale om en  

 egentlig pligt for kommunen til altid at give barnet mulighed for en samtale.  

 Samtalen med barnet indgår som et naturligt led i sagsbehandlingen og  

 formålet med samtalen er bl.a. at give kommunen et  

 førstehåndskendskab til det eller de børn, som sagen  

 drejer sig om.
Kommunen skal ikke vurdere konkret, om barnet med nytte kan  

 udtale sig om sagen.
Derimod har barnet ret til at afslå at udtale sig.  

 Oplysning herom vil i disse tilfælde opfylde lovens krav om, at der  

 skal finde en samtale sted.
Forældremyndighedens indehaver kan ikke  

 modsætte sig, at kommunen giver barnet mulighed for en samtale.
 Da børn, der er fyldt 12 år, er tildelt en  

 egentlig ret til at blive hørt, bør barnets opfattelse  

 tillægges betydning i den samlede vurdering vedrørende  

 afgørelsen om foranstaltninger.
Efter § 58, stk. 2, skal der for børn under 12  

 år foreligge oplysning om barnets holdning til den påtænkte  

 foranstaltning, i det omfang barnets modenhed og sagens art tilsiger det.
Det  

 fremgår således direkte af loven, at kommunen skal inddrage  

 mindre børns holdning, inden der træffes afgørelse om en  

 påtænkt foranstaltning, der vedrører barnet.
Det er  

 forudsat, at oplysningerne om barnets holdning tilvejebringes på en  

 måde, der er afpasset barnets alder, modenhed og sagens art.
Da det  

 drejer sig om børn under 12 år, er det vigtigt, at barnet ikke  

 sættes i situationer, som det ikke kan overskue og ikke har  

 forudsætninger for at tage stilling til.
Selv om der ikke er tale om en høringsregel som  

 den, der gælder for børn, der er fyldt 12 år, vil det  

 være en følge af bestemmelsen, at der også for børn  

 under 12 år i videst muligt omfang lægges vægt på  

 barnets mening.
Heri ligger tillige, at barnets holdning skal fremgå af  

 sagen.
Information når afgørelse om foranstaltning er truffet Det må i øvrigt fremhæves, at det er af  

 største vigtighed, at børn og unge informeres om, at der er  

 truffet afgørelse om en foranstaltning, inden denne  

 iværksættes.
Der er tale om en opgave, som det må anses for  

 naturligt, at forældrene varetager.
Bliver kommunen imidlertid  

 opmærksom på, at forældrene ikke kan eller evner at  

 fortælle barnet eller den unge, hvad der skal ske, bør  

 forvaltningen søge sikret, at dette sker, enten ved at hjælpe  

 forældrene hermed eller ved selv at påtage sig opgaven.
3.7. Individuelle foranstaltninger § 40.
 Stk. 2.
3.7.1. Betingelserne for at iværksætte foranstaltninger Det materielle kriterium 35. Kommunen kan efter § 40, stk. 1,  

 træffe afgørelse om foranstaltninger efter stk. 2, når det  

 må anses for at være af væsentlig betydning af hensyn til  

 et barns eller en ungs særlige behov for støtte.
Hermed  

 fastlægges det materielle kriterium for iværksættelse af  

 frivillige foranstaltninger.
Det er imidlertid ikke ethvert behov, der  

 udløser støtte efter § 40, stk. 2. Dette udtrykkes ved, at  

 det skal være af væsentlig betydning og ved, at det skal  

 være af hensyn til et særligt behov for støtte.
Desuden  

 ligger det forudsætningsvis i henvisningen til stk. 2, at vurderingen  

 af, hvad der er væsentligt af hensyn til barnets eller den unges  

 særlige behov for støtte, relaterer sig til de foranstaltninger,  

 der nævnes i stk. 2. Det må samtidig understreges, at det har  

 været hensigten at udforme kriteriet så rummeligt, at det ikke  

 afskærer kommunen fra at yde hjælp, når dette må  

 anses for formålstjenligt udfra en vurdering af familiens situation  

 sammenholdt med de hjælpemuligheder, som findes i loven.
36. Efter § 40, stk. 1, 2. pkt., skal der  

 blandt de i stk. 2 nævnte foranstaltninger vælges den eller de  

 mindst indgribende formålstjenlige foranstaltninger.
Bestemmelsen skal  

 ses i sammenhæng med formålsbestemmelsen i § 32, stk. 2,  

 hvorefter problemerne så vidt muligt skal afhjælpes i hjemmet  

 eller det nære miljø. Bestemmelsen har i øvrigt  

 også nær sammenhæng med kravene i § 38 om  

 undersøgelse og kravene til redegørelsen for denne, idet det er  

 vigtigt, at der allerede fra starten vælges den eller de  

 foranstaltninger, der kan bidrage til mere varig løsning af  

 problemerne frem for hjælp, der alene sigter mod løsning af akut  

 opståede problemer.
Dette udelukker dog ikke, at der kan være  

 situationer, hvor der er behov for at sætte fokus på akutte  

 problemer i første omgang for derefter at sætte ind med en  

 langsigtet indsats.
Bestemmelsen bygger på de almindelige principper om  

 proportionalitet og mindsteindgreb hvorefter der ikke må anvendes mere  

 indgribende foranstaltninger, hvis mindre indgribende foranstaltninger er  

 tilstrækkelige, og at der skal være et rimeligt forhold mellem  

 mål og middel.
Det er en selvfølge, at hjælpen ikke skal  

 gå udover, hvad der er brug for i den enkelte sag, men det er lige  

 så vigtigt, at familien ikke som følge af en misforstået  

 brug af det mindste indgrebs princip skal gennemgå en række  

 foranstaltninger, der hver især er utilstrækkelige til  

 løsning af problemerne.
Det mindste indgrebs princip må ses i  

 lyset af det overordnede princip om formålstjenlighed, således at  

 der blandt de formålstjenlige foranstaltninger vælges den mindst  

 indgribende.
Det betyder, at opregningen af mulige foranstaltninger i  

 § 40, stk. 2, ikke er udtryk for en form for rangfølge, hvor det  

 påhviler kommunen at gennemprøve rækken af mulige  

 foranstaltninger eventuelt afsluttende med en anbringelse uden for hjemmet.  

 Der skal derimod med det samme satses på den hjælpemulighed  

 eventuelt en kombination af flere foranstaltninger - som efter en indledende  

 undersøgelse af barnets eller den unges forhold må anses for den  

 rette til opfyldelse af det konstaterede behov.
Der skal i den forbindelse  

 lægges afgørende vægt på, at støtten ydes ud  

 fra barnets eller den unges bedste, jf. § 32, stk. 5.
3.7.2. Samtykke 37. Afgørelse om iværksættelse  

 af foranstaltninger efter § 40, stk. 2, træffes med samtykke fra  

 forældremyndighedens indehaver, jf. dog § 41. Er der fælles  

 forældremyndighed skal begge forældre give samtykke, også  

 selv om forældrene ikke bor sammen.
Der henvises til pkt. 64 om  

 fælles forældremyndighed.
En beslutning om anbringelse uden for  

 hjemmet kræver tillige samtykke fra den unge, der er fyldt 15 år.  

 For så vidt angår muligheden for tvangsmæssigt at  

 gennemføre en anbringelse uden for hjemmet henvises til kapitel 4.
I overensstemmelse med, at den unge, der er fyldt 15  

 år, er tildelt partsstatus, vil en afgørelse om anbringelse uden  

 for hjemmet efter § 40, stk. 2, nr. 11, kun kunne gennemføres som  

 en frivillig foranstaltning, når der foreligger samtykke fra både  

 den unge og fra indehaveren af forældremyndigheden.
Bestemmelsen om  

 samtykke fra den unge, der er fyldt 15 år, omhandler alene anbringelse  

 uden for hjemmet, idet dette må anses for at være det mest  

 vidtgående.
Samme medvirken og motivation fra den unge vil imidlertid  

 være nødvendig i forhold til andre af de foranstaltninger, der  

 er nævnt i stk. 2. Det vil derfor også i disse tilfælde  

 være vigtigt at inddrage den unge, når der påtænkes  

 iværksat andre foranstaltninger.
3.7.3. De enkelte foranstaltninger § 40.
Stk. 2. Kommunen kan beslutte 1)	at yde konsulentbistand med hensyn til barnets eller den unges  

 forhold og kan herunder bestemme, at barnet eller den unge skal søge  

 et dagtilbud, en ungdomsklub, et uddannelsessted eller lignende, 2)	at yde praktisk, pædagogisk eller anden støtte i  

 hjemmet, 3)	at yde familiebehandling eller lignende støtte, 4)	at etablere døgnophold for både  

 forældremyndighedens indehaver, barnet eller den unge og andre  

 medlemmer af familien på en døgninstitution, i en plejefamilie,  

 på et andet godkendt opholdssted eller i et botilbud godkendt af  

 amtskommunen efter reglerne i § 94 a, 5)	at etablere en aflastningsordning på en  

 døgninstitution, i en plejefamilie eller på et godkendt  

 opholdssted, 6)	at udpege en personlig rådgiver for barnet eller den unge, 7)	at udpege en fast kontaktperson for barnet eller den unge og for  

 hele familien, 8)	at yde økonomisk støtte til udgifter, der  

 følger af foranstaltninger nævnt i nr. 1-5, når  

 forældremyndighedsindehaveren ikke selv har midler dertil, 9)	at yde økonomisk støtte til udgifter, der bevirker, at  

 en anbringelse uden for hjemmet kan undgås, at en hjemgivelse kan  

 fremskyndes, eller at støtten i væsentlig grad kan bidrage til  

 en stabil kontakt mellem forældre og børn under et eller flere  

 børns anbringelse uden for hjemmet, 10)	at yde økonomisk støtte til ophold på kost-  

 eller efterskole, når forældremyndighedsindehaveren ikke selv har  

 midler dertil, 11)	at anbringe barnet eller den unge uden for hjemmet, på en  

 døgninstitution, i en plejefamilie eller på et godkendt  

 opholdssted, som må anses for egnet til at imødekomme barnets  

 eller den unges særlige behov, jf. §§ 49 og 51.
 12)	at formidle et praktiktilbud hos en offentlig eller privat  

 arbejdsgiver for den unge og i den forbindelse udbetale en godtgørelse  

 til den unge.
38. Anvendelsen af de tilbud, der opregnes i  

 § 40, stk. 2, forudsætter, at betingelserne i stk. 1 er opfyldt.  

 De enkelte foranstaltninger, som er beskrevet nedenfor, har hver især  

 et indbygget formål - en kerne - men samtidig nogle fleksible ydre  

 grænser, der gør, at foranstaltningerne overlapper hinanden,  

 hvilket indebærer, at to eller flere foranstaltninger kan anvendes  

 samtidigt eller i forlængelse af hinanden.
Beskrivelsen af  

 foranstaltningerne har til formål at gøre tilbudene mere  

 gennemskuelige.
Det er samtidig forudsat, at indsatsen kan udvikles inden for  

 de givne rammer, således at opregningen ikke forhindrer udviklingen af  

 nye tilbud.
Fx kan et tilbud om støtte i hjemmet med henblik på  

 at undgå anbringelse uden for hjemmet, sammensættes, så der  

 ydes en så omfattende og specialiseret støtte i hjemmet, at  

 tilbuddet kan sammenlignes med et døgntilbud.
Foranstaltningerne kan tilbydes enkeltvis eller i  

 kombination med hinanden.
Rækkefølgen af foranstaltningerne er  

 derfor ikke udtryk for en tidsmæssig prioritering i et  

 sagsforløb.
§ 40, stk. 2, nr. 1 39. Konsulentbistand kan tilbydes familier,  

 når det må antages, at der over et vist forløb kan  

 være behov for støtte til barnet/den unge eller familien.
Der  

 kan være tale om samlivsproblemer, opdragelsesproblemer, sociale eller  

 psykiske problemer eller kriminalitet.
Særligt sagkyndige kan inddrages  

 i sagsbehandlingen, eventuelt ved inddragelse af amtskommunens særlige  

 ekspertise.
Tilbudet om konsulentbistand efter nr. 1 adskiller sig  

 således fra den almindelige rådgivning efter § 3 og den  

 familieorienterede rådgivning efter § 5 derved, at bistanden har  

 karakter af en egentlig foranstaltning, som der træffes  

 afgørelse om at iværksætte, og at den tidsmæssigt  

 vil strække sig over et vist forløb.
Desuden vil der typisk i  

 samarbejde med forældrene være opstillet nogle  

 målsætninger for forløbet af samtalerne.
Forløbet af disse samtaler med familien og barnet  

 eller den unge kan føre til, at der skønnes at være behov  

 for at præcisere, at familien skal følge en bestemt  

 fremgangsmåde, eventuelt i tilslutning til nærmere angivne  

 foranstaltninger, fx at barnet skal søge et dagtilbud, eller at et  

 barn eller en ung skal søge en skole eller andet uddannelsessted, en  

 ungdomsklub eller lignende.
Deltagelse i forskellige foreningsaktiviteter, fx  

 sportsforeninger kan også være en fornuftig løsning ud fra  

 en konkret vurdering.
 Anvendelsen af foranstaltningen må som udgangspunkt  

 bygge på barnets eller den unges og  

 forældremyndighedsindehaverens motivation til samarbejde.
 Beslutning om foranstaltningen kan træffes uden  

 samtykke efter § 41, jf. pkt. 55.
 Der vil kunne ydes støtte til udgifter, der  

 følger af de givne anvisninger vedrørende barnet eller den  

 unge, i det omfang forsørgeren ikke selv har midler dertil, jf.  

 § 40, stk. 2, nr. 8.
§ 40, stk. 2, nr. 2 40. Denne foranstaltning tager primært sigte  

 på forskellige former for støtte i hjemmet (»hjemme-hos«  

 ordninger) med det formål at sørge for, at familien holdes  

 samlet, herunder gennem at gøre familien i stand til at tage vare  

 på barnet eller den unge.
Opgaverne er mangeartede, idet det er den  

 enkelte families behov, der bestemmer, hvordan opgaverne løses.
 En støtte til familien kan fx bestå i at  

 støtte familien i at strukturere hverdagen, at sørge for at  

 børnene kommer i skole, til idræt eller lignende, at  

 støtte forældrene i grænsesætning over for  

 børnene, at motivere forældrene til aktiviteter og at  

 støtte familien i kontakt til omgivelserne.
Støtten ydes i hjemmet af en person, der er ansat  

 af kommunen med det formål at få familien til at fungere bedre.  

 Støtten kan derfor være af såvel pædagogisk karakter  

 som af praktisk art, eller hvad der i øvrigt måtte være  

 behov for.
Til at yde denne støtte i hjemmet kan ansættes  

 personer med de fornødne forudsætninger for arbejdet, herunder  

 med pædagogisk, psykologisk eller social uddannelse.
Afgørelsen  

 hviler på en vurdering af, hvilken sagkundskab der skønnes  

 nødvendig i forbindelse med behovet hos familien, samt en vurdering af  

 problemets karakter.
 Støtten kan ydes i meget varierende perioder fra  

 nogle få måneder til flere år, og tilstedeværelsen af  

 en støtteperson i familien kan variere fra flere timer dagligt til et  

 besøg 1-2 timer en gang om ugen eller hver 14. dag alt efter, hvor  

 stor en indsats en afhjælpning af problemerne må antages at  

 kræve.
Der kan også under et barns ophold uden for hjemmet  

 være brug for at yde støtte til familien af hensyn til  

 sammenhængen i den samlede støtte, jf. pkt. 61, om de elementer  

 der indgår i den plan, der udarbejdes i forbindelse med anbringelse  

 uden for hjemmet.
Et element i støtten er reglen i § 40 a,  

 hvorefter kommunen skal tilbyde forældremyndighedsindehaveren en  

 støtteperson i forbindelse med barnets eller den unges anbringelse  

 uden for hjemmet.
§ 40, stk. 2, nr. 3 41. Der er igennem de senere år udviklet en  

 række familierettede projekter med det formål at bevare familien  

 samlet.
Familiebehandling eller anden lignende støtte over for hele  

 familien kan ydes i hjemmet, som ambulant behandling eller i form af barnets  

 eller den unges ophold i et dagbehandlingstilbud.
For så vidt  

 angår familiebehandling ved døgnophold henvises til § 40,  

 stk. 2, nr. 4.
Udgangspunktet for familiebehandling efter § 40, stk.  

 2, nr. 3, er, at problemer og mål beskrives og aftales i samarbejde med  

 forældrene.
Problem- og målformulering sker ud fra  

 forældrenes opfattelse, og formuleringen revideres i løbet af  

 behandlingen i takt med forældrenes ændrede forståelse af  

 deres egen situation.
Forældrene er fortsat de primært ansvarlige  

 for opdragelsen og omsorgen for barnet under behandlingsforløbet.  

 Formålet med familiebehandlingen er at give familien mere  

 hensigtsmæssige samspilsformer og indbyrdes relationer.
Midlerne vil  

 være forskellige, men vil typisk bestå i udførelse af  

 praktiske dagligdags opgaver, lege og spil, suppleret med familie- og  

 gruppesamtaler og individuel støtte.
Behandlingsarbejdet  

 tilrettelægges efter den enkelte families problemer og ressourcer.
 Da det er afgørende for et sådant  

 familiearbejde, at forældrene har praktisk og økonomisk mulighed  

 for at forpligte sig til at deltage i det nødvendige antal hele eller  

 halve dage, kan der ydes økonomisk støtte til dækning af  

 tabt arbejdsfortjeneste, jf. § 40, stk. 2, nr. 8.
 Familiebehandling kan også tilbydes familien i  

 tilknytning til, at barnet eller den unge er anbragt uden for hjemmet efter  

 § 40, stk. 2, nr. 11.
§ 40, stk. 2, nr. 4 42. Bestemmelsen giver hjemmel til, at hele  

 familien eller enkelte af dens medlemmer sammen med barnet eller den unge kan  

 få ophold uden for hjemmet.
Formålet med denne foranstaltning er  

 at give familier et tilbud, der er mindre indgribende end  

 døgnanbringelse af barnet eller den unge.
Opholdet vil oftest indgå som led i  

 familiebehandling.
Principperne herfor, jf. pkt. 41, gælder tilsvarende  

 ved døgnophold for hele familien.
Der er ikke noget til hinder for at benytte plejefamilier,  

 godkendte opholdssteder eller døgninstitutioner, jf. §§ 49 og  

 51. For døgnophold for hele familien, som finder sted i private  

 tilbud, som ikke er godkendt efter disse bestemmelser, gælder § 94  

 a.
Efter denne bestemmelse godkender amtskommunen private tilbud efter  

 § 40, stk. 2, som generelt egnede og fører tilsyn med disse  

 tilbud.
Der henvises til Socialministeriets vejledning om servicelovens  

 regler om godkendelse af og tilsyn med visse private botilbud for voksne.
Der er ingen egenbetaling for døgnophold for hele  

 familien.
I tilfælde, hvor en familie modtager kontanthjælp eller  

 pension samt børneydelser under opholdet, vil det ud fra princippet om  

 at undgå dobbeltforsørgelse være rimeligt, at familien  

 betaler et beløb for kosten.
Fastsættelsen af et sådant  

 kostbeløb må naturligvis tage hensyn til den husleje og andre  

 faste udgifter, som familien må udrede under døgnopholdet uden  

 for hjemmet.
§ 40, stk. 2, nr. 5 43. Bestemmelsen giver en særlig hjemmel til  

 at iværksætte aflastningsophold, uden at aflastningen skal  

 henføres under anbringelsesreglerne.
Dette gælder, hvad enten  

 aflastningen angår børn og unge med nedsat fysisk eller psykisk  

 funktionsevne eller børn og unge med sociale vanskeligheder.
Der kan  

 være flere formål med en aflastningsordning, fx aflastning af  

 forældrene, støtte i opdragelsen af barnet eller forskellige  

 former for optræning af barnet.
I alle tilfælde er der tale om en  

 foranstaltning for et barn eller en ung med ophold i eget hjem.  

 Tidsmæssigt kan de enkelte aflastningsophold strække sig fra 1 -  

 2 dage til 2 - 3 uger ad gangen, typisk weekends og ferieperioder.
Selve  

 aflastningsordningen vil kunne fungere for en længere  

 årrække, eventuelt under hele opvæksten.
Aflastningsophold efter § 40, stk. 2, nr. 5, er  

 således beregnet til ophold af kortere varighed.
I den forbindelse  

 henledes opmærksomheden på, at det er en betingelse for at bevare  

 retten til børneydelserne, at et aflastningsophold efter § 40,  

 stk. 2, nr. 5, er kortvarigt, jf.
Socialministeriets vejledning om  

 børnetilskud og forskudsvis udbetaling af børnebidrag.
 Det er efter bestemmelsen et krav, at aflastningsopholdet  

 finder sted i en plejefamilie, et opholdssted eller på en  

 døgninstitution, jf. §§ 49 og 51.
I praksis bruges aflastningsophold også i  

 kombination med døgnanbringelse på  

 institution/plejefamilie/opholdssted.
I disse tilfælde er  

 aflastningsopholdet en integreret del af døgnanbringelsen, jf.  

 § 40, stk. 2, nr. 11.
§ 40, stk. 2, nr. 6 44. Der kan udpeges en personlig rådgiver for  

 barnet eller den unge.
En personlig rådgiver kan udpeges for  

 børn og unge, der skønnes at have behov for vejledning og  

 rådgivning vedrørende fx arbejde, uddannelse, fritid eller som  

 led i et vilkår ved tiltalefrafald.
En personlig rådgivers opgave  

 er således at vejlede og rådgive om en række praktiske  

 forhold, der skønnes at kunne støtte barnet eller den unge i  

 opvæksten og/eller med hensyn til de fremtidige leve- og  

 arbejdsvilkår.
 Ved udpegning af en personlig rådgiver for  

 børn og unge fra de etniske minoriteter bør kommunen være  

 særlig opmærksom på de forhold, som familiens etniske,  

 religiøse, kulturelle og sproglige baggrund giver anledning til.
 Afgørelse om foranstaltningen kan træffes  

 uden forældremyndighedsindehaverens samtykke efter § 41.
 Foranstaltningen kræver i princippet ikke den unges  

 samtykke, men beskikkelse af en personlig rådgiver for en ung, der  

 udtrykkelig modsætter sig dette, vil dog som regel være  

 udsigtsløst.
 Med den unges samtykke kan foranstaltningen opretholdes  

 efter, at den unge er fyldt 18 år, dog ikke udover det fyldte 23.  

 år, jf. pkt. 58.
§ 40, stk. 2, nr. 7 45. Efter bestemmelsen kan der udpeges en fast  

 kontaktperson for et barn eller en ung og for hele familien.
For så vidt angår udpegning af en fast  

 kontaktperson for et barn eller en ung, retter denne foranstaltning sig mod  

 situationer, hvor barnet eller den unge skønnes at have behov for en  

 fast voksenkontakt, som barnets eller den unges familie ikke anses at kunne  

 opfylde.
Kontaktpersonens opgave er at yde en støtte på det  

 nære personlige plan ved at være til rådighed, når  

 barnet eller den unge har behov for en voksen til at læsse bekymringer  

 over på, tale med, blive opmuntret af, og som samtidig kan stille krav  

 til og korrigere eller om nødvendigt stoppe barnet eller den unge,  

 hvis der udvises uacceptabel adfærd.
En kontaktpersons opgave er - i modsætning til en  

 personlig rådgivers opgave - således at forholde sig til  

 barnets/den unges totale situation på linie med, hvad der normalt ville  

 være forældrenes opgave.
Det er derfor væsentligt, at den,  

 der udpeges, er en person, som barnet eller den unge med tryghed vil henvende  

 sig til.
De særlige forudsætninger for de personer, der udpeges,  

 må være, at der eksisterer et tillidsforhold mellem barnet eller  

 den unge og den voksne, eller at et sådant tillidsforhold  

 bedømmes meget hurtigt at kunne etableres.
En mulig kontaktperson vil  

 derfor ofte skulle findes i barnets eller den unges nære omgivelser, fx  

 en pædagog, en lærer, en klubmedarbejder, en  

 idrætstræner eller en anden voksen person, som barnet eller den  

 unge har tillid til.
Ved valg af kontaktperson til børn og unge fra de  

 etniske minoriteter gælder det samme som anført med hensyn til  

 udpegning af personlig rådgiver, jf. pkt. 44.
Den faste kontaktpersons indsats vil variere efter  

 forholdene i det enkelte tilfælde.
I nogle tilfælde vil nogle  

 få timer ugentlig være tilstrækkeligt, mens det i andre  

 tilfælde er afgørende, at barnet eller den unge har mulighed for  

 at kunne bruge kontaktpersonen døgnet rundt i en periode.
 Afgørelse om en fast kontaktperson til et barn  

 eller en ung kan træffes uden forældremyndighedsindehaverens  

 samtykke, jf. § 41.
 Med den unges samtykke kan foranstaltningen opretholdes  

 efter, at den unge er fyldt 18 år, dog ikke udover det fyldte 23.  

 år, jf. pkt. 58.
For så vidt angår udpegning af en fast  

 kontaktperson til hele familien er denne mulighed bl.a. et led i styrkelsen  

 af den særlige indsats overfor utilpassede unge.
Der kan tilbydes en  

 fast kontaktperson til hele familien, uafhængigt af om der er truffet  

 beslutning om andre foranstaltninger efter § 40, stk. 2.
Der kan udpeges en fast kontaktperson til hele familien,  

 uanset om barnet eller den unge har eller får udpeget en fast  

 kontaktperson.
Hvis der er behov for én person til at fungere som  

 kontaktperson for barnet eller den unge og en anden person til at varetage  

 opgaven som kontaktperson for hele familien, må det sikres, at  

 ordningen tilrettelægges, så den ikke virker konfliktskabende,  

 men bidrager positivt til en samlet løsning på familiens  

 problemer.
Det bør i den forbindelse sikres, at de to kontaktpersoner  

 forfølger et fælles mål, og at ansvarsfordelingen mellem  

 kontaktpersonerne er klar og veldefineret.
Det er kontaktpersonens opgave at medvirke til en  

 koordineret indsats overfor hele familien.
I modsætning til en  

 støtteperson efter § 40 a, som tilbydes  

 forældremyndighedens indehaver i forbindelse med barnets eller den  

 unges anbringelse uden for hjemmet, er det ikke afgørende om et eller  

 flere af familiens børn eller unge er anbragt udenfor hjemmet.
 At kontaktpersonen tilknyttes hele familien  

 indebærer, at indsatsen udover at inddrage forældre og  

 børn/unge, også inddrager eventuelle andre familiemedlemmer, som  

 kan være af betydning for en forandring af forholdene i familien.  

 Inddragelse af andre familiemedlemmer i arbejdet kan især være  

 relevant i forhold til familier med anden etnisk baggrund end dansk, hvor fx  

 onkler, tanter, bedsteforældre mv. kan spille en væsentlig rolle  

 i familiens hverdagsliv.
Der er ikke regler for, hvem der kan være  

 kontaktperson.
Det vil således være en konkret vurdering,  

 kommunen foretager i det enkelte tilfælde.
Det kan ikke udelukkes, at  

 det i særlige tilfælde kan være relevant at et  

 familiemedlem får denne rolle.
Samme kontaktperson kan være tilknyttet også  

 andre børn eller unge med problemer, dvs. flere forskellige familier.  

 For eksempel kan en sådan model anvendes, hvor der på grund af  

 familiernes anden etniske baggrund end den danske kan være brug for en  

 kontaktperson med særlig indsigt i disse forhold   for eksempel en  

 person, der selv har samme etniske baggrund.
En sådan person med samme  

 baggrund, og som selv er velintegreret i det danske samfund, vil også  

 gennem sit virke som rolle-model/forbillede kunne støtte og  

 hjælpe familien med at ændre forholdene i hjemmet.
§ 40, stk. 2, nr. 8 46. Udgifterne til selve foranstaltningerne  

 afholdes efter reglen i § 131, stk. 5. Bestemmelsen i § 40, stk. 2,  

 nr. 8, giver adgang til at yde støtte til dækning af udgifter,  

 som familien får som en følge af iværksættelse af de  

 under § 40, stk. 2, nr. 1-5, nævnte foranstaltninger.
Der vil fx  

 kunne ydes tilskud til tabt arbejdsfortjeneste som følge af  

 familiebehandling iværksat efter nr. 3 og 4.
Udgifterne kan ydes til  

 forældremyndighedsindehaveren i det omfang, denne ikke har midler til  

 afholdelsen.
Det afgørende for bedømmelsen af trangen vil  

 være, om udgiften vil bringe et i øvrigt rimeligt budget ud af  

 balance.
Hvis familiens økonomi er meget anstrengt, kan der også  

 ydes hjælp til mindre udgifter.
Hjælp til betaling af dagtilbud efter serviceloven  

 afgøres efter Socialministeriets bekendtgørelse om  

 forældrebetaling for ophold i dagtilbud til børn.
Følger  

 der i forbindelse med beslutningen om, at barnet skal søge et  

 dagtilbud, eventuelt andre udgifter for forældrene, vil der kunne ydes  

 hjælp efter § 40, stk. 2, nr. 8, til disse.
 Bestemmelsen giver ikke hjemmel til at afholde udgifter i  

 forbindelse med støttepersoner i dagtilbud eller lignende, da denne  

 form for støtte må etableres inden for rammerne af det  

 pågældende dagtilbud, og udgifterne hertil afholdes som  

 driftsudgift (100 pct. kommunal udgift) for dagtilbud under kommunerne.
§ 40, stk. 2, nr. 9 47. Bestemmelsen giver mulighed for at yde  

 økonomisk bistand som en formålsbestemt foranstaltning for at  

 undgå et barns eller en ungs anbringelse eller fremme en hjemgivelse  

 eller støtte en stabil kontakt mellem forældre og børn  

 under en anbringelse uden for hjemmet.
Hjælp i medfør af bestemmelsen er ikke  

 trangsbestemt, men det er en forudsætning for støtten, at der er  

 en klar sammenhæng mellem ydelsen af hjælp og muligheden for at  

 undgå anbringelse/fremme hjemgivelse, og dette skal fremgå af  

 sagsfremstillingen.
Det er derfor af væsentlig betydning, at  

 støtten indgår som et led i en samlet løsning af  

 familiens problemer, og at støtten tilsigter at sætte familien i  

 stand til selv at klare sine vanskeligheder.
Bestemmelsen giver ikke mulighed  

 for at yde en familie hjælp til løbende  

 forsørgelsesudgifter.
 Som eksempler på bestemmelsens anvendelsesmuligheder  

 kan nævnes hjælp til bedre bolig, fx hjælp til  

 istandsættelse, flytning og indskud, sanering af gæld eller  

 betaling af mindre anskaffelser.
 Bestemmelsen giver ligeledes mulighed for at yde  

 hjælp til udgifter i forbindelse med  

 forældremyndighedsindehaverens samvær med barnet eller den unge  

 under anbringelsen.
§ 40, stk. 2, nr. 10 48. Bestemmelsen giver mulighed for at yde  

 hjælp til dækning af forældrenes udgifter ved barnets eller  

 den unges kost/efterskoleophold, uden at der skal ske en egentlig anbringelse  

 af barnet eller den unge uden for hjemmet.
Bestemmelsen vil kunne anvendes i  

 en række tilfælde, hvor barnet eller den unge har et  

 særligt behov for støtte, jf. § 40, stk. 1, men hvor  

 barnets/den unges problemer er mindre alvorlige end det, der danner grundlag  

 for en anbringelse uden for hjemmet.
 Den økonomiske støtte ydes i det omfang,  

 forsørgeren ikke selv har midler dertil.
 Om muligheden for at yde børnetilskud m.v. under  

 opholdet henvises til Socialministeriets vejledning om børnetilskud og  

 forskudsvis udbetaling af børnebidrag.
 Der vil fortsat være tilfælde, hvor der er  

 behov for, at et ophold på en kost- eller efterskole sker som led i en  

 anbringelse uden for hjemmet efter § 40, stk. 2, nr. 11.  

 Afgrænsningen må bero på, om der er behov for den  

 opfølgning og hertil hørende beslutningskompetence for  

 kommunen, som følger af en afgørelse om anbringelse uden for  

 hjemmet.
§ 40, stk. 2, nr. 8 - 10 49. De beløb, der ydes til  

 forældremyndighedsindehaveren efter § 40, stk. 2, nr. 8 - 10, er  

 skattefri for denne.
§ 40, stk. 2, nr. 11 50. Bestemmelsen giver hjemmel til at anbringe  

 barnet eller den unge uden for hjemmet.
En anbringelse uden for hjemmet skal vurderes i  

 sammenhæng med de øvrige foranstaltninger, som er nævnt i  

 § 40, stk. 2, nr. 1- 11. For at kunne opfylde formålet med  

 anbringelsen, jf. § 53 om udarbejdelse af en plan forud for  

 anbringelsen, kan der derfor være behov for en kombination af  

 foranstaltninger over for hele familien.
Der kan her henvises til pkt. 62 om  

 indholdet af planen.
§ 40, stk. 2, nr. 12 51. Efter bestemmelsen kan kommunen formidle et  

 praktiktilbud hos en offentlig eller privat arbejdsgiver for den unge og i  

 den forbindelse udbetale en godtgørelse til den unge.
Muligheden for  

 at udbetale en godtgørelse til den unge i forbindelse med formidling  

 af et praktiktilbud er et led i indsatsen overfor utilpassede unge, idet den  

 giver mulighed for at motivere særligt socialt belastede unge til at  

 lade sig integrere i det almindelige samfundsliv.
Målgruppen er  

 således socialt belastede unge, der har problemer med at begå sig  

 i livet.
Det vil i denne sammenhæng primært sige i forhold  

 til:
-	At fastholde tilknytningen til uddannelsessystemet -	At opnå eller fastholde en tilknytning til arbejdsmarkedet ved  

 egen hjælp De unge er ofte præget af problemer i forhold til  

 deres familie, samtidig med at kammeraterne ofte er præget af samme  

 belastninger, hvilket kan medvirke til at fastlåse de unge i en  

 uacceptabel og marginal social position.
Bestemmelsen skal således  

 også ses i sammenhæng med muligheden for at udpege en fast  

 kontaktperson til hele familien, jf. punkt 45, og reglen i § 58 a om  

 udarbejdelse af planer for unge under 18 år, der har begået  

 voldskriminalitet eller anden alvorlig kriminalitet.
Opretholdelse af den unges kontakt til skolesystemet kan  

 være et sigte i forbindelse med udbetaling af godtgørelse ved  

 deltagelse i et praktiktilbud, men behøver ikke være det.
Det  

 kan godt være et tilstrækkeligt formål i sig selv, at  

 støtte den unges indtræden på arbejdsmarkedet med henblik  

 på forbedring af den unges sociale situation i det hele taget.
Den enkelte kommune træffer afgørelse om  

 størrelse og udbetaling af godtgørelse.
Det er ikke hensigten  

 med godtgørelsen at tilsidesætte grundprincippet om  

 forældres forsørgelsesansvar overfor unge under 18 år.  

 Derfor er det forudsat, at godtgørelsen udgør et mindre  

 beløb.
Nærmere retningslinier for fastsættelse af  

 godtgørelse kan udarbejdes af de kommunale organisationer.
Bestemmelsen giver ikke hjemmel til at kræve  

 udgiften til godtgørelsen betalt af den unges forældre,  

 når disse har midler hertil.
Godtgørelsen er skattepligtig  

 indkomst.
For unge, der har ophold i et anbringelsessted for børn og  

 unge, vil godtgørelsen være at betragte som indtægt ved  

 eget arbejde.
Der henvises til Socialministeriets bekendtgørelse om  

 betaling for ophold i anbringelsessteder for børn og unge.
Udbetaling  

 af godtgørelse ophører ved den unges 18. år.
Unge forældre under 18 år 52. Hvis en ung under 18 år, der selv har et  

 barn, anbringes uden for hjemmet sammen med barnet, betragtes opholdet som en  

 foranstaltning for den unge og barnet under ét.
Der skal således  

 ikke træffes en særskilt afgørelse vedrørende  

 barnet, så længe barnet opholder sig sammen med den, der har  

 forældremyndigheden.
Domfældte 53. Ifølge Justitsministeriets  

 cirkulære nr. 2 1985, ændret ved cirkulære nr. 29 1989, kan  

 der ske overførsel af domfældte i medfør af straffelovens  

 § 49, stk. 2, til behandlingsinstitutioner.
Servicelovens almindelige  

 regler om visitation og finansiering af udgifter ved opholdet anvendes,  

 bortset fra de særlige regler i cirkulærets § 7 om ydelse af  

 løsladelsesgebyr.
Det er en forudsætning for anvendelsen af  

 servicelovens regler om børn og unge, at den domfældte er under  

 18 år ved visitationen.
 Støtteperson til forældre i forbindelse med barnets eller  

 den unges anbringelse uden for hjemmet.
 § 40 a.
54. Efter bestemmelsen tilbyder kommunen  

 forældremyndighedens indehaver en støtteperson i forbindelse med  

 barnets eller den unges anbringelse uden for hjemmet.
Det gælder uanset  

 om barnet eller den unge er anbragt med eller uden samtykke.
Det er  

 støttepersonens opgave at lytte og være der for  

 forældrenes egen skyld.
En støtteperson for forældrene kan  

 være med til at dække de behov, som forældrene har under  

 barnets anbringelse og derved også være med til at styrke  

 forældrenes samarbejde og involvering i arbejdet omkring barnet.
Det  

 kan medføre en større gensidig respekt, hvor kommunen og  

 anbringelsesstedet i højere grad forventes at respektere, at  

 forældrene forsat er forældre, og hvor forældrene i  

 højere grad oplever, at de har betydning for børnene også  

 under anbringelsen.
Støttepersonen skal give forældrene modspil,  

 hjælpe med udredning af spørgsmål i forhold til den  

 måde det offentlige system fungerer på, hjælpe med  

 forberedelse og evaluering af møder og hjælpe med at læse  

 og forstå skriftligt materiale omkring anbringelsen.
Det er vigtigt af  

 hensyn til forældrene, at støtteordningen gøres så  

 fleksibel som mulig.
Støttepersonen varetager dog ikke opgaver af  

 behandlingsmæssig karakter   fx i forhold til forældrenes  

 misbrug, psykiske problemer mv.
Støttepersonen kan medvirke til, at  

 forældrene støttes til at blive afklaret i forhold til  

 anbringelsen, og at forældrene under anbringelsen hjælpes til at  

 forbedre forældreskabet, herunder fastholde kontakten til barnet.
For  

 forældrene kan anbringelsesforløbet herved blive mindre  

 smertefuldt, og barnet kan opleve en mindre grad af splittelse mellem  

 forældrene og anbringelsesstedet, fordi forældrene har et sted at  

 gøre af deres følelser og frustrationer mod anbringelsesstedet,  

 mod systemet og mod sig selv.
Herudover kan en støtteperson bidrage  

 til at støtte forældrene på en række andre punkter,  

 fx i at løse de problemer, der har været medvirkende til, at  

 barnet eller den unge måtte anbringes udenfor hjemmet.
Støttepersonen tildeles i forbindelse med  

 anbringelsen, det vil sige fra det tidspunkt, hvor en anbringelse af barnet  

 indgår som et konkret element i de foreslåede foranstaltninger.  

 Støttepersonen kan fortsætte i en kortere periode efter  

 hjemgivelsen.
Støttepersonen skal være et tilbud under selve  

 anbringelsen.
Da det er vigtigt, 1)	at det er et tilbud, som forældrene til anbragte børn  

 frit kan vælge, 2)	at forældre selv kan vælge den konkrete  

 støtteperson, 3)	at støttepersonen er uafhængig af forvaltningen, 4)	at støttepersonen er fleksibel og 5)	at støttepersonen har vidensmæssig og personlig  

 baggrund i forhold til de krav, der bør stilles til en  

 støtteperson vil det være hensigtsmæssigt, at  

 kommunen/amtskommunen udarbejder en liste over »kvalificerede støttepersoner«, som forældrene kan vælge ud fra.
Det er  

 således ikke tanken, at nære familiemedlemmer eller andre fra  

 forældrenes nære personlige netværk udpeges som  

 støtteperson.
Ordningen hvorefter forældrene kan tildeles en  

 støtteperson er uafhængig af forældrenes eventuelle  

 advokatbistand.
Kommunen fastsætter tidsforbruget for  

 støttepersonen og kan i den forbindelse vurdere forældrenes  

 behov, herunder deres udbytte af støtten og hvornår i  

 anbringelsesforløbet støtten ydes.
 Kommunens afgørelse i forbindelse med  

 forældrenes eventuelle valg af en støtteperson, der ikke er  

 opført på listen, kan indbringes for det sociale nævn,  

 ligesom forældrene kan indbringe spørgsmålet om  

 støttens omfang, jf. punkt 193. Der ydes ikke betaling til en  

 bisidder.
 Det er ikke meningen med ordningen, at en  

 støtteperson skal træde i stedet for en eventuel bisidder.  

 Forældrene kan ud over støttepersonen også have en  

 bisidder, og myndighederne kan således ikke afvise bisidderdeltagelse  

 med henvisning til støttepersonordningen.
3.7.4. Servicelovens § 41 § 41.
55. § 41 giver mulighed for at træffe  

 afgørelse om foranstaltninger i form af ydelse af konsulentbistand  

 mv., udpegning af en personlig rådgiver og udpegning af en fast  

 kontaktperson, selv om forældremyndighedsindehaveren ikke ønsker  

 foranstaltningen iværksat.
Afgørelse herom skal træffes i  

 det udvalg, der efter § 17 i lov om retssikkerhed og administration  

 på det sociale område varetager det pågældende  

 sagsområde.
I kommuner med magistratsordning træffes  

 afgørelsen af vedkommende magistratsmedlem.
Bestemmelsen kan kun anvendes, når det kan anses for  

 formålstjenligt at iværksætte en foranstaltning på  

 trods af modstanden fra indehaveren af forældremyndigheden.
Der skal  

 således foreligge forhold, der sandsynliggør, at der vil kunne  

 opnås et positivt resultat af foranstaltningen trods den udviste  

 modstand.
Herudover skal betingelsen i § 40, stk. 1, om, at  

 foranstaltningen skal være af væsentlig betydning af hensyn til  

 et barns eller en ungs særlige behov for støtte, være  

 opfyldt.
 Foranstaltningen kan i princippet iværksættes  

 uanset barnets eller den unges modstand, men i forhold til større  

 børn vil det normalt ikke være hensigtsmæssigt at  

 træffe beslutning imod deres protest.
 En afgørelse efter denne bestemmelse vil ikke kunne  

 gennemtvinges, hvis indehaveren af forældremyndigheden modsætter  

 sig foranstaltningen.
Delegationsforbud 56. En afgørelse efter § 41 skal  

 træffes i et møde i det udvalg, der efter § 17 i lov om  

 retssikkerhed og administration på det sociale område varetager  

 det pågældende sagsområde.
I magistratskommuner  

 træffes afgørelsen af vedkommende magistratsmedlem.
Kravet om,  

 at afgørelsen skal træffes i et møde (af vedkommende  

 magistratsmedlem) betyder, at der i disse sager er et forbud mod at delegere  

 afgørelserne til forvaltningen.
3.8. Ophør af foranstaltninger 57. Efter § 46, stk. 1, skal foranstaltninger  

 efter §§ 40, 41, 42 og 42 a ophøre, når formålet er  

 nået, eller når de ikke opfylder deres formål under hensyn  

 til barnets eller den unges særlige behov, eller når den unge  

 fylder 18 år.
Bestemmelsen i § 46, stk. 1, er en lovfæstelse  

 af det grundlæggende princip, at en hjælpeforanstaltning skal  

 ophøre, når der ikke længere er behov for den, eller  

 når den ikke længere gør gavn.
Heri ligger også et  

 krav om, at kommunen af egen drift skal vurdere, om foranstaltningen fortsat  

 opfylder sit formål.
 Ved anbringelse uden for hjemmet vil dette indgå i  

 revision og opfølgning af planen, jf. pkt. 115 og 116.
 Vedrørende hjemgivelse henvises til pkt. 127  

 ff.
3.9. Udarbejdelse af planer i forbindelse med  

 kriminalitet § 58 a.
Bestemmelsen er et led i den særlige indsats overfor  

 utilpassede unge.
Målgruppen er unge under 18 år, som har  

 begået voldskriminalitet eller anden form for alvorlig kriminalitet.  

 For denne gruppe af unge har kommunen en forpligtelse til at udarbejde en  

 plan for indsatsen, der kan modvirke yderligere kriminalitet og yde den  

 nødvendige støtte til den unge.
Formålet er at sikre, at  

 der i disse tilfælde iværksættes en planlagt og  

 kontrolleret indsats med henblik på at forpligte den unge,  

 forældrene og forvaltningen i et gensidigt samarbejde med det  

 formål at medvirke til at få den unge på ret vej allerede,  

 når den unge første gang kommer ud i kriminalitet.
Hermed  

 fastholdes forældrenes og kommunernes ansvar for den unge.
Reglen er et supplement til ordningen med  

 ungdomskontrakter, jf.
Socialministeriets vejledning om ungdomskontrakter af  

 3. juli 1998. Efter denne ungdomskontraktordning kan unge på 15  

 år og derover, der har begået visse former for kriminalitet,  

 tilbydes en ungdomskontrakt som vilkår for tiltalefrafald.  

 Ungdomskontraktordningen omfatter således ikke under 15-årige,  

 idet de ikke kan idømmes straf.
Ordningen omfatter heller ikke unge  

 på 15 år og derover, der har begået voldskriminalitet.
I de  

 tilfælde, hvor barnet eller den unge er omfattet af ordningen med  

 ungdomskontrakter, vil kravet i § 58 a være opfyldt ved  

 indgåelsen af ungdomskontrakt.
Der skal derfor ikke udarbejdes en plan  

 efter § 58 a.
 Også i andre tilfælde, hvor der er lagt en  

 plan for indsatsen ud fra andre bestemmelser end den foreslåede,  

 herunder efter servicelovens § 53 om planer ved anbringelse uden for  

 hjemmet, er lovens krav opfyldt, og der skal ikke udarbejdes en  

 selvstændig plan efter § 58 a.
Plankravet i § 58 a omfatter således 1)	ikke-anbragte unge under 15 år, der har begået alvorlig  

 kriminalitet, og 2)	ikke-anbragte unge på 15 år og derover, der har  

 begået voldskriminalitet eller anden alvorlig kriminalitet, eller i  

 øvrigt ikke har en ungdomskontrakt.
Det er altså ikke et krav, at den unge har  

 været dømt.
For de under 15-årige kan alle former for  

 alvorlig kriminalitet give anledning til udarbejdelse af en plan, mens det  

 for de over 15-årige udover voldskriminalitet   kan være fx  

 grovere former for hærværk eller tyveri.
Planen udarbejdes i samarbejde med den unge og dennes  

 familie.
I kommunens overvejelser omkring planarbejdet indgår  

 således den unge og familiens motivation til at indgå i et  

 planforløb og andre relevante forhold omkring den unge, familien eller  

 om det kriminelle forhold.
Planen skal angive formålet med indsatsen samt  

 hvilken indsats, der er nødvendig for at opnå formålet.  

 Planen skal under hensyn til dette formål tillige angive indsatsens  

 forventede varighed, særlige forhold vedrørende den unge,  

 herunder behandling, uddannelse mv.
Indholdet af den enkelte plan vil  

 således være helt afhængig af de konkrete forhold.  

 Kommunerne vil her kunne lade sig inspirere af de planer, der allerede  

 anvendes, dels efter reglerne om ungdomskontrakter, jf. ovennævnte  

 vejledning, dels efter reglerne om planer ved anbringelse uden for hjemmet,  

 jf. afsnit 3.12.
Der henvises endvidere til Socialministeriets vejledning  

 nr. 10 af 31. januar 2000 om hurtig indsats over for børn og unge, der  

 begår kriminalitet.
Vejledningen beskriver bl.a. politiets og de  

 sociale myndigheders opgaver og giver forslag til inspiration for den enkelte  

 kommune til organisering af indsatsen.
Indholdet i vejledningen er uddybet i  

 Inspirationskataloget Børn og Kriminalitet, der er udarbejdet for  

 Socialministeriet af Udviklings- og Formidlingscenter for Socialt Arbejde med  

 Unge.
3.10. Tilbud til de over 18-årige 58. Efter § 62 a kan visse foranstaltninger  

 opretholdes, indtil den unge fylder 23 år, når det må anses  

 for at være af væsentlig betydning af hensyn til den unges behov  

 for støtte, og hvis den unge er indforstået hermed, ligesom  

 visse nye tilbud kan iværksættes for unge i alderen fra det 18.  

 til det 23. år, der er eller var anbragt uden for hjemmet i et  

 anbringelsessted efter reglerne i kapitel 8 umiddelbart inden det fyldte 18.  

 år.
Kapitel 9 a Tilbud til unge fra 18 til 22 år § 62 a.
Kommunen yder hjælp efter stk. 2  

 og 3 til unge i  alderen fra 18 til 22 år, når det må anses  

 for at  være af væsentlig betydning af hensyn til den unges behov  

 for støtte, og hvis den unge er indforstået hermed.
 Stk. 2. Kommunen kan træffe afgørelse  

 om, at  en tildelt personlig rådgiver eller en fast kontaktperson, jf.  

  § 40, stk. 2, nr. 6 og 7, kan opretholdes.
Stk. 3. Til unge, der er eller var anbragt uden for  

  hjemmet i et anbringelsessted efter reglerne i kapitel 8 umiddelbart inden  

  det fyldte 18. år, kan kommunen træffe afgørelse  

  om, 1)	at døgnophold i et anbringelsessted, jf. §§ 49 og 51,  

  kan opretholdes, 2)	at udpege en personlig rådgiver for den unge, jf. § 40,  

  stk. 2, nr. 6, 3)	at udpege en fast kontaktperson for den unge, jf. § 40, stk. 2,  

  nr. 7, og 4)	at etablere en udslusningsordning i det hidtidige  

  anbringelsessted.
 Stk. 4. Tilbud efter stk. 2 og 3 skal  

 ophøre, når de ikke længere opfylder deres formål  

 under hensyn til den unges behov for støtte, eller når den unge  

 fylder 23  år.
§ 62 b.
Den unge betaler for døgnophold  

 efter § 62  a, stk. 3, nr. 1, og for udslusningsophold efter § 62  

 a, stk. 3, nr. 4,  efter regler, der fastsættes af  

 socialministeren.
Tilbudene til de unge skal ophøre, når de  

 ikke længere opfylder deres formål under hensyn til den unges  

 behov for støtte, eller når den unge fylder 23 år.
Det er  

 kommunen, der træffer afgørelse om hvorvidt betingelserne for  

 tilbudet er opfyldt, ligesom kommunen træffer afgørelse om  

 ophør af tilbudet.
Hensigten med reglerne om tilbud til de 18-22-årige  

 er ikke at fastholde unge over 18 år i tilbud til børn og unge,  

 herunder unge over 18 år med fysisk eller psykisk  

 funktionsnedsættelse, i tilbud til børn og unge.
Det er derimod  

 hensigten at give de unge, der har behov for denne særlige  

 støtte, mulighed for en mere glidende overgang til  

 voksentilværelsen.
Når der er tale om opretholdelse af  

 foranstaltninger efter lovens kapitel 8, bevares kommunens forpligtelse efter  

 reglerne om særlig støtte til børn og unge, for så  

 vidt angår tilsyn og revision af planer.
Reglen skal også ses i  

 sammenhæng med reglen i § 46, stk. 4, om at revisionen af planen i  

 forbindelse med en anbringelse skal være afsluttet senest 6  

 måneder, før den unge fylder 18 år, jf. pkt. 131.
Opretholdelse af personlig rådgiver og fast kontaktperson tildelt  

 inden det 18. år Kommunen kan efter § 62 a, stk. 2, træffe  

 afgørelse om opretholdelse af en personlig rådgiver eller en  

 fast kontaktperson, der er tildelt den unge før det 18 år,  

 når det må anses for at være af væsentlig betydning  

 af hensyn til den unges behov for støtte, og den unge er  

 indforstået hermed.
Den personlige rådgiver eller den faste  

 kontaktperson kan over en længere periode være med til at give  

 den unge råd og vejledning, tryghed og sikre eller fastholde den unge i  

 et godt forløb.
For en nærmere beskrivelse af formålet med  

 at udpege en personlig rådgiver eller fast kontaktperson henvises til  

 pkt. 44-45.
Tilbud til unge, der er eller var anbragt i et anbringelsessted  

 umiddelbart inden det fyldte 18. år Kommunen kan træffe afgørelse om at  

 opretholde et døgnophold i et anbringelsessted efter lovens §§ 49  

 og 51 udover det 18. år, dog længst indtil det fyldte 23.  

 år, når det må anses for at være af væsentlig  

 betydning af hensyn til den unges behov for støtte.
Den unge skal  

 være indforstået hermed.
Den unge, der var anbragt umiddelbart inden det fyldte 18.  

 år, kan få tildelt en personlig rådgiver eller en fast  

 kontaktperson i perioden indtil det fyldte 23. år, hvis det efter  

 anbringelsens ophør viser sig behov herfor, selv om dette ikke var  

 forudset ved revision af planen inden det 18. år.
En personlig  

 rådgiver eller kontaktperson kan herefter over en kortere eller  

 længere periode være med til at give den unge råd og  

 vejledning, tryghed og sikre eller fastholde den unge i et godt  

 forløb.
Udslusningsordningen, jf. § 62 a, stk. 3, nr. 4, er  

 et tilbud rettet mod den gruppe af unge, der har været anbragt uden for  

 hjemmet, og som har behov for ophold af kortere varighed i det tidligere  

 anbringelsessted.
Der kan være tale om tilbud til unge, som ikke har en  

 naturlig familiemæssig hjemmebase, hvor de kan være i forbindelse  

 med ferier, weekender mv.
Tidsmæssigt forudsættes det, at  

 opholdet ligesom ved aflastningsophold for unge under 18 år, jf.  

 servicelovens § 40, stk. 2, nr. 5, kan strække sig fra 1-2 dage  

 til 2-3 uger ad gangen.
Selve udslusningsordningen vil kunne fungere for en  

 længere periode, afhængig af den enkelte unges situation.
Den  

 unge får hermed mulighed for at »læne« sig op af  

 anbringelsessteder, hvor andre unge tilsvarende har mulighed for at »læne«  sig op af deres  

 forældre.
I forbindelse med udslusningen fra anbringelsesstedet er det  

 vigtigt, at de unge har eller får et netværk.
Anbringelsesstedet  

 kan på forskellig måde være med til at forberede dette  

 under anbringelsen, fx ved at etablere netværks- eller  

 rådgivningsgrupper, som tidligere anbragte børn og unge kan  

 trække på.
 Unge, der ud over det 18. år fortsat har ophold i et  

 anbringelsessted, har mulighed for at modtage kontanthjælp og  

 aktivering, men vil normalt ikke være berettiget til at modtage  

 uddannelsesstøtte (Statens Uddannelsesstøtte), uanset at den  

 unge skal betale for opholdet i anbringelsesstedet.
Kommunen må især i tilfælde, hvor en  

 foranstaltning ønskes opretholdt ud over det 18. år, være  

 opmærksom på, at en ung, der fylder 18 år, får  

 selvstændig opholdskommune.
Det er således den unges egen  

 opholdskommune, der skal træffe afgørelse om eventuel  

 opretholdelse af en foranstaltning.
Dette har især betydning i de  

 tilfælde, hvor barnet/den unge har været anbragt i en anden  

 kommune end den kommune, hvor forældremyndighedens indehaver bor.
 Om muligheden for at aftale, at den tidligere opholds-og  

 handlekommune forbliver handlekommune efter retssikkerhedslovens § 9,  

 stk. 7, henvises til Socialministeriets vejledning om retssikkerhed og  

 administration på det sociale område.
Betaling Den unge, der er fyldt 18 år, betaler efter § 62 b for  

 døgnophold i et anbringelsessted for børn og unge og for  

 udslusningsophold efter regler, der fastsættes af socialministeren i  

 bekendtgørelse om betaling for ophold i anbringelsessteder for  

 børn og unge.
Bekendtgørelsens § 12a indeholder regler om,  

 at kommunen fastsætter betalingen efter de regler, der er fastsat for  

 betaling m.v. for midlertidige ophold i kommunale boformer efter § 91 og  

 amtskommunale boformer efter §§ 93 og 94 i servicelovens kapitel 18. Der  

 henvises herom til Vejledning om Den sociale indsats for de mest udsatte  

 voksne.
Opholdsbetalingen opkræves af kommunen.
3.11. Det sociale nævns og Den Sociale Ankestyrelses  

 beføjelser uden klage § 47.
 Stk. 2. Hvis der er behov for foranstaltninger  

 efter § 40 og kommunen undlader at iværksætte disse, kan det  

 sociale nævn pålægge kommunen at træffe en  

 afgørelse eller træffe en foreløbig afgørelse om  

 foranstaltninger og pålægge kommunen at gennemføre  

 afgørelsen.
 Stk. 3 Den Sociale Ankestyrelse har samme  

 beføjelser som det sociale nævn og kan tillige træffe  

 afgørelse efter §§ 39, 42, 42 a og 44 og pålægge  

 kommunen at gennemføre afgørelsen.
59. Efter bestemmelsen er der tale om en  

 beføjelse for såvel det sociale nævn som Ankestyrelsen til  

 af egen drift at tage en sag op, hvis en kommune undlader at foretage  

 undersøgelser eller iværksætte foranstaltninger.
Det er  

 således ikke nødvendigt, at der foreligger en henvendelse om  

 indgriben, selv om dette vil være det almindeligste.
Der er ingen  

 begrænsning med hensyn til, hvem der kan rette henvendelse om  

 iværksættelse af undersøgelse eller foranstaltninger.  

 Eksempelvis vil også et barn eller en ung kunne henvende sig.
Oftest  

 vil anledningen til at tage en sag op dog være en henvendelse fra andre  

 myndigheder, et sygehus eller slægtninge.
 Det sociale nævn og Ankestyrelsen må konkret  

 vurdere, om henvendelsen giver grundlag for at tage sagen op over for  

 kommunen.
 Det er alene Ankestyrelsen, der har adgang til at  

 træffe afgørelse om tvangsmæssig iværksættelse  

 af foranstaltninger.
 For så vidt angår styrelseschefens adgang til  

 at træffe foreløbig afgørelse og pålægge  

 kommunen at gennemføre afgørelsen efter § 45, stk. 5,  

 henvises til pkt. 104.
3.12. Planer i forbindelse med anvendelse af anbringelse  

 uden for hjemmet som foranstaltning § 53.
Stk. 2. Planen skal angive formålet med  

 anbringelsen.
Planen skal under hensyn til dette formål tillige angive  

 anbringelsens forventede varighed, særlige forhold vedrørende  

 barnets eller den unges pleje, behandling, uddannelse m.v.
Planen skal  

 endvidere angive, hvilke former for støtte der selvstændigt skal  

 iværksættes over for familien i forbindelse med, at barnet eller  

 den unge opholder sig uden for hjemmet og i tiden efter barnets eller den  

 unges hjemgivelse.
Stk. 3. Kan anbringelsen ikke afvente udarbejdelsen  

 af en plan som nævnt i stk. 2, er en kortfattet angivelse af  

 formålet med anbringelsen tilstrækkelig.
Det påhviler da  

 kommunen snarest muligt at opstille en plan.
3.12.1. Udarbejdelse af planer 60. I de tilfælde, hvor kommunens  

 undersøgelse fører til, at den foranstaltning, som må  

 anses for at være den mest formålstjenlige, er en anbringelse af  

 barnet eller den unge uden for hjemmet, stiller § 53 særlige krav  

 til kommunens videre behandling af sagen.
Efter § 53, stk. 1, skal der forud for en  

 afgørelse om anbringelse uden for hjemmet udarbejdes en plan for  

 barnets eller den unges ophold.
Dette gælder, hvad enten anbringelsen  

 sker med samtykke eller iværksættes tvangsmæssigt efter  

 § 42. Kravet om planer gælder således i alle  

 anbringelsessager.
 Udarbejdelse af en plan skal tjene til at gøre  

 kommunens overvejelser målrettede og systematiske, og kravet om  

 planlægning af indsatsen, før denne iværksættes,  

 skal bidrage til en kontinuitet i børnesagerne, som må  

 tillægges stor betydning.
Behovet for en anbringelse på frivilligt grundlag  

 kan opstå så akut, at det ville være i modstrid med  

 formålet med anbringelsen at lade denne afvente udarbejdelsen af en  

 plan.
Efter § 53, stk. 3, er det i sådanne tilfælde  

 tilstrækkeligt med en kortfattet angivelse af formålet med  

 anbringelsen.
Kommunen skal da snarest muligt opstille en egentlig plan.
Ved  

 en akut anbringelse på frivilligt grundlag bør en sådan  

 efterfølgende plan normalt foreligge senest 14 dage efter  

 anbringelsen.
For foreløbige anbringelser uden samtykke skal planen  

 være opstillet, så den kan indgå i indstillingen ved sagens  

 endelige forelæggelse for børn og unge-udvalget, dvs. senest  

 inden 1 måned efter børn og unge- udvalgets godkendelse af den  

 foreløbige afgørelse efter § 45, stk. 3.
3.12.2. Planens enkelte elementer 61. I § 53, stk. 2, opregnes de elementer, som  

 planen i alle tilfælde skal indeholde en beskrivelse af.
Bestemmelsen  

 stiller ikke krav om en bestemt grad af detaljering i planens beskrivelse af  

 de enkelte elementer, men planen må på forståelig  

 måde angive nogle tydelige rammer for indsatsen over for barnet eller  

 den unge.
Dette er nødvendigt for, at den eller de personer, der skal  

 forholde sig til planen, har et rimeligt bedømmelsesgrundlag.
 Sker anbringelsen af barnet eller den unge på  

 frivilligt grundlag, er planen et centralt led i samtykket fra  

 forældrene og den unge, der er fyldt 15 år, og  

 forståeligheden af planens enkelte dele er væsentlig for det  

 forpligtende samarbejde med forældremyndighedens indehaver, som der  

 bør sigtes på.
 Finder kommunen, at der er grundlag for at anbringe barnet  

 eller den unge tvangsmæssigt, indgår planen i kommunens  

 indstilling til børn og unge-udvalget om, hvorvidt der skal  

 træffes en sådan beslutning, og er derfor af væsentlig  

 betydning for afgørelsen.
62. Planens centrale element er angivelsen af  

 formålet med anbringelsen, uanset om anbringelsen er frivillig eller  

 sker tvangsmæssigt.
For en frivillig anbringelse efter § 40, stk.  

 2, nr. 11, er angivelsen af formålet tillige knyttet til bestemmelsen i  

 § 54 om det informerede samtykke, hvorefter samtykke fra  

 forældremyndighedens indehaver og den unge, der er fyldt 15 år,  

 skal omfatte formålet med anbringelsen, jf. pkt. 63.
 Planen skal således først og fremmest  

 beskrive, hvad der ønskes opnået med anbringelsen uden for  

 hjemmet, dvs. hvorfor en anbringelse må anses for at kunne løse  

 de problemer og vanskeligheder for barnet eller den unge, som kommunens  

 undersøgelse har klarlagt.
Det bør tillige beskrives, hvilken type af de  

 forskellige anbringelsessteder - døgninstitutioner, familiepleje,  

 opholdssted - der menes egnet til at klare barnets eller den unges problemer.  

 Der er ikke efter loven nogen foretrukken anbringelsesform.
Må det  

 forudses, at opnåelsen af formålet med anbringelsen vil  

 indebære, at der kan blive tale om anvendelse af forskellige typer af  

 anbringelsessteder i forlængelse af hinanden, fx døgninstitution  

 efterfulgt af ophold i familiepleje, bør beskrivelsen omfatte dette  

 forhold.
I planen skal der tages stilling til sådanne  

 særlige forhold vedrørende barnet eller den unge, som den  

 konkrete situation giver anledning til.
Det kan dreje sig om forhold  

 vedrørende barnets eller den unges pleje, behandling, undervisning  

 eller videreuddannelse.
Der bør således af kommunen søges  

 givet en fyldig beskrivelse af så mange aspekter som muligt i den  

 indsats over for barnet eller den unge, som kommunen forestiller sig er  

 nødvendig for at opnå formålet med anbringelsen.
Tilhører barnet eller den unge en etnisk minoritet  

 må kommunen ved udarbejdelsen af plan   og valg af foranstaltning -  

 tage tilbørligt hensyn til de særlige forhold, som barnets eller  

 den unges etniske, religiøse, kulturelle og sproglige baggrund kan  

 udgøre ved en anbringelse uden for hjemmet.
Særligt må der  

 lægges vægt på hensynet til, at der skabes sammenhæng  

 i barnets eller den unges opvækst.
Planen skal endvidere angive anbringelsens forventede  

 varighed.
Selv om det kan være vanskeligt at angive tidsperspektivet  

 ved en anbringelse, må det konkret overvejes, hvilken tid det må  

 forventes at tage at nå formålet.
For forældrene er det  

 vigtigt at kende resultatet af disse overvejelser, da varigheden må  

 anses at være et væsentligt forhold for forældrene ved  

 enhver anbringelse.
Endvidere kan en angivelse af tidsperspektivet bidrage  

 til at skabe en forståelse hos forældrene for, at anbringelsen  

 må forløbe i overensstemmelse med den lagte plan, for at  

 formålet kan opnås, og at hjemgivelsesbegæringer fra  

 forældrene i utide derfor kan - om end ikke undgås - så dog  

 formindskes.
Som følge af den helhedsorienterede indsats  

 omfattende både barnet eller den unge og familien, som det er  

 væsentligt, at der satses på, er det præciseret i  

 § 53, stk. 2, at planen endvidere skal beskrive, hvilke former for  

 støtte der selvstændigt skal iværksættes over for  

 familien i forbindelse med, at barnet eller den unge er anbragt uden for  

 hjemmet og i tiden efter barnets eller den unges hjemgivelse.
Det er vigtigt,  

 at der arbejdes videre med at støtte familien til en løsning af  

 de problemer, som har været medvirkende til barnets eller den unges  

 vanskeligheder.
 I tilfælde, hvor der tidligere har været  

 iværksat flere forskellige former for støtte til familien, som  

 har været resultatløse, fordi familien ikke har ønsket at  

 indgå aktivt i et samarbejde med kommunen om løsning af  

 problemerne, eller familien har frasagt den tilbudte støtte efter kort  

 tid, og det således må anses for formålsløst at  

 iværksætte nye støtteformer, vil oplysninger herom i  

 planen opfylde lovens krav.
I denne forbindelse gøres særligt  

 opmærksom på reglen om, at forældrene skal tilbydes en  

 støtteperson under anbringelsen, jf. pkt. 54. Generelt kan det siges,  

 at spørgsmålet, om hvilken støtte familien vil have behov  

 for efter en hjemgivelse af barnet eller den unge, kan være vanskeligt  

 at forudse på tidspunktet for planens udarbejdelse, dvs. før  

 afgørelsen om anbringelse træffes.
Dette element i planen vil  

 imidlertid kunne konkretiseres ved den løbende vurdering og eventuelle  

 revision af planen under barnets eller den unges ophold uden for hjemmet.  

 Dette planpunkt skal i hvert fald kunne beskrives klart ved den sidste  

 revision af planen forud for en hjemgivelse, jf. § 46, stk. 3. Der  

 henvises herom til pkt. 131.
3.12.3. Samtykke § 54.
 63. Det fastsættes i § 54, at samtykket  

 fra forældremyndighedens indehaver og den unge, der er fyldt 15  

 år, til en anbringelse uden for hjemmet skal omfatte formålet med  

 anbringelsen.
Med henvisningen til bestemmelsen i § 53 om planen  

 for barnets eller den unges ophold uden for hjemmet opstilles der  

 således kvalitative krav til det samtykke, der skal foreligge forud for  

 en anbringelse på frivilligt grundlag.
Der stilles ikke krav om  

 samtykke til samtlige elementer i planen.
Det er planens beskrivelse af  

 formålet, dvs. hvad der kan opnås med en anbringelse, og hvad der  

 skal ske undervejs, der danner grundlag for afgivelsen af samtykket fra  

 forældremyndighedens indehaver og tillige fra den unge, når denne  

 er fyldt 15 år.
 Det bør indgå som en vigtig del af  

 sagsbehandlingen forud for en anbringelse, at forældremyndighedens  

 indehaver og barnet eller den unge får en grundig orientering om alle  

 de elementer, der indgår i planen.
 Som nævnt under pkt. 61 og 62 er det  

 væsentligt, at planen på forståelig måde angiver  

 nogle tydelige rammer for indsatsen, og dermed fremstår som et rimeligt  

 bedømmelsesgrundlag, således at det samtykke, der gives til en  

 anbringelse, kan karakteriseres som et informeret samtykke.
 Med opstillingen af kvalitative krav til samtykket er det  

 hensigten, at indehaveren af forældremyndigheden i højere grad  

 vil føle sig forpligtet af sit samtykke, og at  

 forældremyndighedens indehaver med sin accept af formålet med  

 anbringelsen, også vil acceptere at indgå i et konstruktivt  

 samarbejde med kommunen om at få det bedste ud af anbringelsen til gavn  

 for barnet eller den unge og familien i øvrigt.
 Et samtykke, der alene retter sig mod selve anbringelsen,  

 men ikke mod formålet, vil på denne baggrund ikke kunne betragtes  

 som et samtykke efter § 54, hvorfor en anbringelse i et sådant  

 tilfælde må vurderes efter reglerne om anbringelse uden samtykke,  

 jf. § 42, stk. 1.
Der er ikke opstillet formelle krav til afgivelsen af  

 samtykket, men det må anses for formålstjenligt, at samtykket  

 afgives skriftligt.
Den praktiske fremgangsmåde kan i øvrigt  

 fastlægges af kommunen.
3.13. Særligt om fælles  

 forældremyndighed 64. Det er forældremyndighedens indehaver,  

 der skal give samtykke til anbringelsen.
Reglerne om fælles  

 forældremyndighed indebærer, at det vil blive hyppigere  

 forekommende, at forældre, der ikke lever sammen, har fælles  

 forældremyndighed over deres fælles børn.
I sådanne  

 tilfælde skal begge forældre give samtykke.
 Dette gælder uanset, om barnet eller den unge bor  

 fast hos den ene af forældrene.
Er forholdene hos den af forældrene, som barnet  

 eller den unge bor hos, af en sådan karakter, at det er  

 påkrævet, at barnet eller den unge ikke bliver boende der, skal  

 kommunen i samarbejde med forældrene undersøge, hvor barnet  

 eller den unge kan bo.
Da den anden af forældrene har del i  

 forældremyndigheden og dermed pligt til at drage omsorg for barnet  

 eller den unge, skal kommunen undersøge, om barnet eller den unge nu  

 kan få ophold hos den anden af forældrene.
 Kan forældrene blive enige herom, er der ikke  

 grundlag for at iværksætte foranstaltninger i form af anbringelse  

 uden for hjemmet.
Ønsker den af forældrene, som barnet eller  

 den unge bor hos, at barnet eller den unge skal anbringes uden for hjemmet og  

 ikke hos den anden af forældrene, der er indstillet på at have  

 barnet eller den unge boende, må denne kræve den fælles  

 forældremyndighed bragt til ophør og forældremyndigheden  

 tillagt sig, jf. reglerne herom i loven om forældremyndighed og  

 samvær. Ønsker den anden af forældrene ikke at benytte sig  

 af sin adgang til at kræve den fælles forældremyndighed  

 bragt til ophør, må der iværksættes foranstaltninger  

 over for dem begge.
Barnet eller den unge vil ikke af kommunen kunne  

 anbringes hos den anden af forældrene, som har del i  

 forældremyndigheden.
Er forholdene hos den af forældrene, som barnet  

 eller den unge bor hos, sådanne, at der er åbenbar risiko for, at  

 barnets eller den unges sundhed eller udvikling lider alvorlig skade, hvis  

 barnet eller den unge bliver boende hos denne, kan en anbringelse af et barn  

 eller en ung uden for hjemmet efter § 42 kun ske i forhold til begge  

 forældre, der har del i forældremyndigheden.
En afgørelse  

 truffet af børn og unge-udvalget er således ugyldig, hvis  

 afgørelsen alene er truffet over for den ene indehaver af  

 forældremyndigheden.
Har den anden af forældrene gode forhold, og  

 er denne indstillet på at have barnet eller den unge boende, vil der  

 normalt ikke være grundlag for at iværksætte en  

 tvangsmæssig foranstaltning.
Er den af forældrene, som barnet  

 eller den unge bor hos, enig i, at barnet eller den unge kan bo hos den  

 anden, kan barnet eller den unge blot flytte, hvorfor kommunen i  

 almindelighed ikke behøver at iværksætte foranstaltninger  

 for barnet eller den unge. Ønsker den af forældrene, som barnet  

 eller den unge bor hos, imidlertid ikke at give slip på barnet eller  

 den unge, mens den anden af forældrene ønsker at have barnet  

 eller den unge boende, kan denne anlægge sag om at få  

 forældremyndigheden alene.
Er der behov for at få barnet eller  

 den unge flyttet hurtigt, kan der træffes en midlertidig  

 afgørelse om forældremyndigheden efter reglerne i loven om  

 forældremyndighed og samvær.
Er den anden af forældrene  

 således indstillet på at opfylde den omsorgspligt, der ligger i  

 at have del i forældremyndigheden, vil der som udgangspunkt ikke  

 være grundlag for at iværksætte en tvangsmæssig  

 anbringelse efter § 42.
Er der behov for øjeblikkelig indgriben, fx i  

 tilfælde af akut omsorgssvigt, kan det være nødvendigt at  

 gribe til en foreløbig afgørelse efter § 45. En  

 sådan afgørelse har virkning over for begge forældre, der  

 har del i forældremyndigheden, og begge forældre skal derfor  

 inden 24 timer efter afgørelsen have skriftlig besked herom og tilbud  

 om advokatbistand, jf. § 45, stk. 2. I forbindelse med en sådan  

 foreløbig afgørelse kan det forekomme, at der ikke har  

 været den nødvendige tid til at kontakte den anden af  

 forældrene.
Det kan derfor forekomme, at der træffes  

 afgørelse om en sådan tvangsmæssig foranstaltning over for  

 denne, uanset om denne er egnet og villig til at have barnet eller den unge  

 boende.
Viser det sig at være tilfældet, kan den  

 foreløbige afgørelse imidlertid ophæves, således at  

 barnet eller den unge kan hjemgives.
Dette sker derved, at forældrene  

 bliver enige om, at barnet eller den unge flytter over til den anden af  

 forældrene, eller at forældremyndigheden - eventuelt ved en  

 midlertidig afgørelse - tillægges denne alene.
Kapitel 4 Foranstaltninger m.v. der kan gennemføres  

 tvangsmæssigt 4.1. Afgørelser der træffes af børn og  

 unge-udvalget Generelt om tvangsmæssig gennemførelse 65. Som beskrevet i kapitel 3 er det ved  

 iværksættelse af en foranstaltning, herunder en anbringelse uden  

 for hjemmet, vigtigt, at der sker en grundig orientering af forældrene  

 og barnet eller den unge, så de har mulighed for at tage stilling til  

 den påtænkte foranstaltning.
I tilfælde af anbringelse skal  

 der således foreligge samtykke fra såvel  

 forældremyndighedsindehaveren som den unge, der er fyldt 15 år.  

 Dette samtykke skal gives på grundlag af den udarbejdede plan, jf.  

 kapitel 3, og omfatte formålet med anbringelsen.
 Kan der ikke opnås samtykke fra indehaveren af  

 forældremyndigheden og/eller den unge, der er fyldt 15 år, kan  

 foranstaltningen kun gennemføres, hvis de særlige betingelser  

 for en tvangsmæssig foranstaltning er opfyldt.
 Afgørelser om tvangsmæssig  

 gennemførelse af foranstaltninger m.v. ophører, når den  

 unge fylder 18 år.
 Det bemærkes i øvrigt, at selv om der ikke er  

 krav om samtykke fra børn under 15 år, skal barnets synspunkter  

 altid indgå i vurderingen, jf. § 32, stk. 3, og § 58.
 66. Børn og unge-udvalget træffer  

 efter lovens § 62, stk. 1, afgørelse i følgende  

 tilfælde:
 Afgørelse efter § 39 om at gennemføre  

 en undersøgelse ved at placere barnet eller den unge på en  

 institution eller ved indlæggelse på sygehus, herunder  

 psykiatrisk afdeling.
 Afgørelse efter § 42, stk. 1, om at anbringe  

 barnet eller den unge uden for hjemmet i en godkendt plejefamilie, et  

 godkendt opholdssted eller en døgninstitution, jf. § 40, stk. 2,  

 nr. 11.
 Afgørelse efter § 42, stk. 2, hvorefter det -  

 når hensynet til barnet eller den unge på afgørende  

 måde taler derfor - kan besluttes at gennemføre en anbringelse  

 efter stk. 1, selv om der foreligger et samtykke fra indehaveren af  

 forældremyndigheden.
 Afgørelse efter § 42, stk. 3, om anbringelse  

 af en ung, der er fyldt 15 år, uden  

 forældremyndighedsindehaverens samtykke, men med samtykke fra den  

 unge.
 Afgørelse efter § 42 a, om en  

 hjemtagelsesperiode i op til 3 måneder fra tilbagekaldelse af samtykket  

 til anbringelsen uanset at betingelserne i § 42 for en anbringelse ikke  

 er opfyldt.
 Afgørelse efter § 43, stk. 1, om opretholdelse  

 af en anbringelse i medfør af § 42 udover 1 år fra  

 børn og unge-udvalgets afgørelse, hvis barnet eller den unge  

 ikke har været anbragt uden for hjemmet inden for det seneste år  

 før datoen for den aktuelle anbringelse.
 Afgørelse efter § 43, stk. 2, om opretholdelse  

 af en anbringelse i medfør af § 42 udover 2 år fra  

 børn og unge-udvalgets afgørelse, hvis barnet eller den unge  

 har været anbragt uden for hjemmet inden for det seneste år  

 før datoen for den aktuelle anbringelse.
 Afgørelse efter § 44 om at gennemføre  

 en lægelig undersøgelse eller behandling af barnet, hvis  

 indehaveren af forældremyndigheden undlader at lade barnet eller den  

 unge undersøge eller behandle for en livstruende sygdom eller en  

 sygdom, der udsætter barnet eller den unge for varig og betydelig  

 invaliditet.
 Godkendelse efter § 45, stk. 3, af foreløbige  

 afgørelser, der træffes af formanden for børn og  

 unge-udvalget.
 Fornyet afgørelse efter § 42 i forbindelse med  

 ændring af anbringelsesstedet, jf. § 55, stk. 3, hvor anbringelsen  

 er sket efter § 40, stk. 2, nr. 11, eller § 42 a, og hvor der ikke  

 foreligger samtykke fra indehaveren af forældremyndigheden og den unge,  

 der er fyldt 15 år til ændring af anbringelsesstedet.
 Fornyet afgørelse efter § 42 i forbindelse med  

 ændring af anbringelsesstedet, jf. § 55, stk. 4, hvor anbringelsen  

 er sket efter § 42, og hvor der ikke foreligger samtykke fra indehaveren  

 af forældremyndigheden og den unge, der er fyldt 15 år til  

 ændring af anbringelsesstedet.
 Afgørelse efter § 57, stk. 3, om afbrydelse af  

 forbindelsen mellem forældrene og barnet eller den unge, om  

 overvågning af samværet samt om anonymisering af  

 anbringelsesstedet.
 Efter begæring fra plejeforældrene eller  

 barnet/den unge kan der efter § 64, stk. 4, træffes  

 afgørelse om nægtet flytning eller hjemtagelse fra privat  

 familiepleje.
 Afgørelse efter § 108, stk. 2, om brev- og  

 telefonkontrol under barnets eller den unges ophold i en  

 døgninstitution.
 Børn og unge-udvalget kan træffe  

 afgørelse om anbefaling til Den Sociale Ankestyrelse af adoption uden  

 samtykke, jf. adoptionsloven.
 For så vidt angår muligheden for at  

 træffe foreløbige afgørelser om tvangsmæssige  

 foranstaltninger henvises til pkt. 96 ff.
4.2. Undersøgelse uden samtykke § 39.
 Stk. 2.
 67. Efter bestemmelsen kan en tvangsmæssig  

 undersøgelse anvendes i de tilfælde, hvor indehaveren af  

 forældremyndigheden modsætter sig, at barnet eller den unge  

 undersøges, men hvor forholdene tegner sig så alvorligt, at det  

 er nødvendigt med en undersøgelse for at afgøre, om der  

 er åbenbar risiko for alvorlig skade på barnets eller den unges  

 sundhed eller udvikling.
 Tvangsmæssig gennemførelse af  

 undersøgelser er nærmere beskrevet i pkt. 32.
4.3. Anbringelse uden for hjemmet uden samtykke § 42.
1)	utilstrækkelig omsorg for eller  

 behandling af barnet eller den unge, 2)	vold eller andre alvorlige overgreb, 3)	misbrugsproblemer, kriminel adfærd eller andre  

 svære sociale vanskeligheder hos barnet eller den unge eller 4)	andre adfærds- eller tilpasningsproblemer hos  

 barnet eller den unge, kan børn og unge-udvalget uden samtykke fra  

 forældremyndighedens indehaver og den unge, der er fyldt 15 år,  

 træffe afgørelse om, at barnet eller den unge anbringes uden for  

 hjemmet, jf. § 40, stk. 2, nr. 11. Der kan kun træffes en  

 afgørelse efter 1. pkt., når der er begrundet formodning for, at  

 problemerne ikke kan løses under barnets eller den unges fortsatte  

 ophold i hjemmet.
Stk. 2 4.3.1. Det centrale kriterium 68. Det centrale kriterium for at gennemføre  

 en anbringelse tvangsmæssigt er, at der foreligger åbenbar risiko  

 for alvorlig skade på barnets eller den unges sundhed eller udvikling.  

 Ved sundhed forstås i denne sammenhæng barnets/den unges  

 almentilstand, hvori der indgår ikke blot helbredsmæssige  

 forhold, men også andre forhold af betydning for barnets/den unges  

 trivsel.
Begreberne »åbenbar risiko« og »sundhed eller  

 udvikling« angiver endvidere, at der skal tages hensyn til såvel  

 barnets/den unges øjeblikkelige tilstand som til dets fremtidige  

 opvækstbetingelser.
Behovet for at beskytte børn tilsiger, at  

 der bør være mulighed for at gribe ind inden det tidspunkt, hvor  

 barnet/den unge er skadet i en grad, der gør det meget vanskeligt at  

 hjælpe.
Det er således ikke en betingelse for tvangsmæssig  

 anbringelse, at der kan konstateres en allerede indtruffet alvorlig skade.  

 Bestemmelsen giver adgang til tvangsindgreb i tilfælde af åbenbar  

 risiko for alvorlig skade på sundhed eller udvikling.
En sådan  

 åbenbar risiko vil efter omstændighederne kunne foreligge, hvis  

 det - på grund af forældremyndighedsindehaverens adfærd  

 over for ældre søskende til barnet - kan fastslås, at  

 denne er helt ude af stand til at tage vare på barnet.
69. Kravet om, at der skal foreligge åbenbar  

 risiko for alvorlig skade på barnets eller den unges sundhed eller  

 udvikling, suppleres med en udtømmende opregning i § 42, stk. 1,  

 nr. 1 - 4. Formålet med denne opregning er at beskrive de forhold i  

 hjemmet eller hos barnet/den unge og/eller familien, der kan begrunde en  

 tvangsmæssig gennemførelse af en anbringelse.
De under nr. 1 - 4  

 opregnede forhold giver således ikke i sig selv grundlag for en  

 beslutning om tvang.
En bestemt diagnose eller lignende vedrørende  

 indehaveren af forældremyndigheden kan heller ikke i sig selv begrunde  

 en tvangsmæssig anbringelse.
Det afgørende vil altid være,  

 hvilken indflydelse en eventuel lidelse hos indehaveren af  

 forældremyndigheden har på barnets eller den unges sundhed eller  

 udvikling.
Kun når de forhold, der er nævnt i nr. 1 - 4,  

 fører til åbenbar risiko for alvorlig skade på barnets/den  

 unges sundhed eller udvikling, og når problemerne ikke kan løses  

 under barnets/den unges fortsatte ophold i hjemmet, er betingelserne for  

 tvangsmæssig anbringelse opfyldt.
 Opregningen har imidlertid en selvstændig  

 værdi ved at give en uddybning (kvalificering) af de forhold, der kan  

 bevirke, at betingelserne for tvangsmæssig anbringelse er opfyldt.
Derudover indebærer opregningen, at de besluttende  

 myndigheder udtrykkeligt må angive, hvad årsagen er til, at der  

 foreligger åbenbar risiko for alvorlig skade på et barns eller en  

 ungs sundhed eller udvikling.
Opregningen er således udtryk for et krav  

 om en udførlig begrundelse for den afgørelse, der  

 træffes.
4.3.2. Årsager til åbenbar risiko for alvorlig skade  

 på sundhed eller udvikling Utilstrækkelig omsorg, vold eller andre alvorlige overgreb 70. Som typiske situationer kan nævnes  

 mishandling eller andre alvorlige overgreb, herunder seksuelle, samt  

 svigtende omsorg, der dækker såvel egentlig vanrøgt som  

 utilstrækkelig opfyldelse af barnets/den unges basale behov for fx mad,  

 undervisning eller behandling.
En særlig form for svigtende omsorg kan  

 bestå i en adfærd fra forældremyndighedsindehaverens side,  

 der udelukkende er styret af dennes behov, hvorved barnet/den unge  

 udsættes for en ødelæggende omklamring, der forhindrer  

 barnet eller den unge i at udvikle sig på normal vis. Årsagerne  

 til, at et barn eller en ung udsættes for overgreb eller andre forhold,  

 der udsætter barnet eller den unge for skade på sundhed eller  

 udvikling, kan være forskellige, men vil ofte skyldes alvorlige  

 problemer i familien i form af misbrug, sindslidelser eller svækket  

 åndelig og følelsesmæssig udvikling.
Disse forhold  

 optræder ikke sjældent i kombination med andre belastende  

 faktorer, såsom svagt socialt netværk, marginal  

 arbejdsmarkedstilknytning, dårlig økonomi, eneansvar for  

 barnet/den unge og ustabile forhold, måske med skiftende partnere.
Misbrugsproblemer, kriminel adfærd eller andre svære  

 sociale vanskeligheder hos barnet eller den unge 71. I visse tilfælde er det barnet eller den  

 unge, der selv udviser så betydelige vanskeligheder, at indgreb er  

 nødvendigt.
Her vil de konstaterede vanskeligheder hos barnet eller  

 den unge i sig selv kunne begrunde indgrebet.
Det vil typisk dreje sig om  

 børn eller unge med misbrugsproblemer eller udtalte indlærings-  

 og skoleproblemer samt børn med kriminel adfærd. Årsagerne  

 vil ofte hidrøre fra forhold, der nævnes ovenfor, men dette er  

 mindre afgørende - i relation til opfyldelsen af betingelserne for et  

 tvangsmæssigt indgreb - når der hos barnet eller den unge kan  

 konstateres de netop nævnte vanskeligheder.
Derimod kan det naturligvis  

 i behandlingsmæssigt øjemed være afgørende at  

 få klarlagt årsagerne til problemerne.
Andre adfærds- eller tilpasningsproblemer hos barnet eller den  

 unge 72. I en del tilfælde er der tale om en  

 samvirken af faktorer, der udsætter barnet eller den unge for en  

 åbenbar risiko for alvorlig skade på sundhed eller udvikling.
Der  

 vil ofte være tale om en kombination af utilstrækkelig omsorg og  

 konstaterede problemer hos barnet eller den unge, men ikke så udtalte,  

 at de i sig selv kan begrunde et tvangsmæssigt indgreb.
Det  

 karakteristiske for denne gruppe vil imidlertid være, at der hos barnet  

 eller den unge kan påvises problemer af adfærdsmæssig,  

 følelsesmæssig eller lignende art, og at hjemmemiljøet er  

 ude af stand til at bidrage til en løsning af barnets eller den unges  

 problemer.
Der skal være begrundet formodning for, at problemerne ikke kan  

 løses i hjemmet 73. Det er yderligere en betingelse for at  

 træffe beslutning om tvangsmæssig anbringelse efter § 42,  

 stk. 1, at der er en begrundet formodning for, at problemerne ikke kan  

 løses under barnets eller den unges fortsatte ophold i hjemmet.
Denne  

 betingelse skal ses i sammenhæng med kravene i § 38, stk. 2,  

 hvorefter en undersøgelse skal resultere i en begrundet stillingtagen  

 til, om der er grundlag for at iværksætte foranstaltninger og i  

 bekræftende fald, af hvilken art disse bør være, jf. pkt.  

 33.
 I denne betingelse ligger også, at der inden  

 beslutningen om at indstille til en tvangsmæssig anbringelse skal ske  

 en grundig vejledning af forældremyndighedsindehaveren, og der skal  

 gives oplysning om, hvilke andre muligheder for hjælp der findes.
At der skal foreligge en begrundet formodning for, at  

 problemerne ikke kan løses under barnets eller den unges fortsatte  

 ophold i hjemmet, betyder, at det ikke er en betingelse for at  

 iværksætte en anbringelse, at kommunen først har  

 afprøvet alternative foranstaltninger.
Betingelsen om, at der skal  

 foreligge en begrundet formodning, har især betydning i sager med  

 massiv omsorgssvigt over for helt små børn.
En begrundet  

 formodning for, at problemerne ikke kan løses under barnets fortsatte  

 ophold i hjemmet, vil fx kunne foreligge, hvis barnet har ældre  

 søskende, som det har været nødvendigt at tvangsanbringe  

 på grund af utilstrækkelig omsorg fra  

 forældremyndighedsindehaveren, og hvor det ud fra foreliggende  

 oplysninger om dennes aktuelle situation må forudses, at  

 foranstaltninger i hjemmet ikke vil være tilstrækkelige til, at  

 barnet får den fornødne omsorg og pleje.
Også i andre  

 situationer, hvor det ud fra det foreliggende materiale må forudses, at  

 foranstaltninger i hjemmet ikke vil være tilstrækkelige til at  

 sikre, at barnet får den fornødne omsorg og pleje, vil der  

 på det foreliggende grundlag kunne træffes afgørelse om  

 anbringelse uden for hjemmet.
 Det må i det konkrete tilfælde vurderes, om  

 det er nødvendigt at indhente nye  

 ekspertundersøgelser/udtalelser til belysning af omsorgsevnen over for  

 det konkrete barn, eller om det foreliggende materiale er  

 tilstrækkeligt.
 Om reglen i § 40, stk. 1, 2. pkt., hvorefter der  

 altid skal vælges den eller de mindst indgribende formålstjenlige  

 foranstaltninger, henvises til pkt. 35.
4.3.3. Anvendelse af tvangsreglerne uanset samtykke § 42.
 Stk. 2. Når hensynet til barnet eller den  

 unge på afgørende måde taler for det, kan børn og  

 unge-udvalget beslutte, at barnet eller den unge skal anbringes uden for  

 hjemmet efter stk. 1, selv om forældremyndighedens indehaver og den  

 unge giver samtykke til anbringelse efter § 40, stk. 2, nr. 11.
 Stk. 3-4.
74. Det afgørende kriterium for at anvende  

 bestemmelsen er, at hensynet til barnet eller den unge på  

 afgørende måde taler derfor.
Hermed tænkes på  

 tilfælde, hvor det kan frygtes, at barnet eller den unge straks vil  

 blive krævet hjemgivet, selv om der skønnes behov for en  

 længerevarende indsats over for barnet/den unge og familien.
Som  

 eksempel kan nævnes tilfælde, hvor der kan herske tvivl om,  

 hvorvidt samtykket er alvorlig ment, herunder om  

 forældremyndighedsindehaveren fuldt ud har forstået  

 retsvirkningerne af en anbringelse.
I øvrigt forudsætter  

 anvendelsen af bestemmelsen, at betingelserne i § 42, stk. 1, er  

 opfyldt, jf. pkt. 68 - 73.
For forældremyndighedsindehaveren er konsekvensen,  

 at barnet eller den unge ikke frit kan hjemtages.
Derfor gælder de  

 processuelle regler for en afgørelse efter § 42, stk. 1, fuldt ud  

 ved en afgørelse efter stk. 2.
4.3.4. Særligt om anbringelse af en ung der er fyldt 15  

 år § 42.
 Stk. 3. Såfremt en ung, der er fyldt 15  

 år, erklærer sig enig i anbringelsen, kan børn og  

 unge-udvalget uanset betingelserne i stk. 1 træffe afgørelse om  

 at anbringe den unge uden for hjemmet, jf. § 40, stk. 2, nr. 11,  

 når anbringelsen må anses for at være af væsentlig  

 betydning af hensyn til den unges særlige behov og problemerne ikke kan  

 løses under den unges fortsatte ophold i hjemmet.
 Stk. 4.
 75. Som nævnt i pkt. 37, vil en anbringelse  

 af en ung, der er fyldt 15 år, kun kunne gennemføres som en  

 frivillig anbringelse efter § 40, stk. 2, nr. 11, hvis både  

 indehaveren af forældremyndigheden og den unge giver samtykke.
For unge, der er fyldt 15 år, og som er enige i  

 anbringelsen uden for hjemmet, er der en adgang for børn og  

 unge-udvalget til at beslutte at anbringe den unge uden for hjemmet, selv om  

 forældremyndighedsindehaveren protesterer.
Det er en betingelse for at  

 anvende bestemmelsen, at anbringelsen skal være af væsentlig  

 betydning af hensyn til den unges særlige behov.
Denne betingelse er  

 den samme, som gælder for iværksættelsen af  

 foranstaltninger efter § 40 med samtykke.
Der er således tale om  

 et lempeligere kriterium end angivet i § 42, stk. 1. Om indholdet af  

 kriteriet henvises til pkt. 35. Det er endvidere en betingelse for anvendelse  

 af § 42, stk. 3, at problemerne ikke kan løses under den unges  

 fortsatte ophold i hjemmet.
 Da en beslutning efter § 42, stk. 3, er frivillig i  

 forhold til den unge, der er fyldt 15 år, men tvangsmæssig i  

 forhold til indehaveren af forældremyndigheden, skal beslutningen  

 træffes efter de samme procedureregler, som gælder for  

 beslutninger om tvangsmæssig anbringelse.
Den unge kan selv rette henvendelse om anbringelse, men  

 det er kommunen, der afgør, om sagen skal fremmes.
Det er forudsat, at  

 bestemmelsen ikke har som formål at løse de almindelige  

 generationskonflikter, der opstår, når de unge gradvis  

 frigør sig fra forældrene.
På den anden side er der et  

 antal tilfælde, hvor problemerne i hjemmet er af en sådan  

 karakter, at forældrene ikke bør kunne hindre  

 iværksættelsen af en i øvrigt velbegrundet foranstaltning,  

 som den unge selv ønsker iværksat.
Den unge, der er fyldt 15 år, vil i øvrigt  

 kunne klage på egen hånd, hvis kommunen ikke finder grundlag for,  

 at den unge får ophold uden for hjemmet.
Der henvises til kapitel  

 10.
4.4 Genbehandling 76. Ved behandling af en sag efter § 42 i  

 børn og unge-udvalget skal der altid tages stilling til  

 genbehandlingsfristen.
Efter § 43, stk. 1, forudsætter  

 opretholdelse af en foranstaltning efter § 42 ud over 1 år fra  

 børn og unge-udvalgets afgørelse fornyet afgørelse i  

 udvalget, hvis barnet eller den unge ikke har været anbragt uden for  

 hjemmet inden for det seneste år før datoen for den aktuelle  

 anbringelse.
Den 1-årige genbehandlingsfrist gælder således  

 i de tilfælde, hvor barnet i en længere periode - 1 år -  

 ikke har været inde i et frivilligt eller tvangsmæssigt  

 anbringelsesforløb.
 Hvis barnet eller den unge derimod har været anbragt uden for  

 hjemmet inden for det seneste år før datoen for den aktuelle  

 anbringelse, forudsætter opretholdelse af en foranstaltning efter  

 § 42 ud over 2 år fra børn og unge-udvalgets  

 afgørelse fornyet afgørelse i udvalget, jf. § 43, stk. 2.  

 Den 2- årige genbehandlingsfrist gælder således i de  

 tilfælde, hvor barnet eller den unge allerede er - eller for nylig har  

 været - inde i et anbringelsesforløb, frivilligt eller  

 tvangsmæssigt.
Eksempel 1 Barnet har ikke været anbragt før børn  

 og unge-udvalget træffer afgørelse herom den 3. januar 2001.  

 Afgørelsen bliver indbragt for Ankestyrelsen, der ved afgørelse  

 af 29. januar 2001 fastholder børn og unge-udvalgets  

 afgørelse.
Genbehandlingsfristen er på et år fra  

 Ankestyrelsens afgørelse, da barnet ikke har været anbragt inden  

 for det seneste år før datoen for den aktuelle anbringelse, det  

 vil sige i perioden fra den 3. januar 2000 til 3. januar 2001, hvor  

 børn og unge-udvalget traf afgørelse om den aktuelle  

 anbringelse.
Børn og unge-udvalget træffer fornyet  

 afgørelse den 17. januar 2002 om opretholdelse af anbringelsen.  

 Afgørelsen bliver ikke indbragt for Ankestyrelsen.  

 Genbehandlingsfristen er på to år fra børn og  

 unge-udvalgets afgørelse den 17. januar 2002, da barnet har  

 været anbragt inden for det seneste år før datoen for den  

 aktuelle anbringelse, det vil sige i perioden fra den 17. januar 2001 til den  

 17. januar 2002, hvor børn og unge-udvalget traf afgørelse om  

 den aktuelle anbringelse.
Eksempel 2 Barnet blev frivilligt anbragt ved en beslutning i  

 kommunen den 6. februar 2001. Samtykket blev tilbagekaldt den 6. maj 2001, og  

 barnet blev hjemgivet.
Barnet blev på ny frivillig anbragt ved en  

 beslutning i kommunen den 1. september 2001. Der træffes beslutning i  

 børn og unge-udvalget den 5. november 2001 om anbringelse uden  

 samtykke.
Genbehandlingsfristen er på 2 år fra børn og  

 unge-udvalgets afgørelse, da barnet har været anbragt inden for  

 det seneste år før datoen for den aktuelle anbringelse.
Er sagen indbragt for Ankestyrelsen eller forelagt for  

 landsretten eller Højesteret, regnes fristen fra den endelige  

 afgørelse eller dom.
Dette gælder både for 1-årige  

 og den 2-årige genbehandlingsfrist.
 Ved genbehandlingen skal der tages stilling til, om de  

 materielle betingelser i § 42, for tvangsmæssigt at opretholde  

 anbringelsen er opfyldt.
Frister for genbehandling 77. Efter § 43, stk. 3, sidste pkt., kan  

 børn og unge-udvalget, Ankestyrelsen eller retten fastsætte en  

 kortere frist for fornyet behandling af sagen i udvalget, end de frister der  

 efter hovedreglen er på henholdsvis 1 eller 2 år.
 Efter § 43, stk. 4, kan børn og unge-udvalget,  

 Ankestyrelsen eller retten undtagelsesvis fastsætte en længere  

 frist for genbehandling end de frister, der er nævnt i § 43, stk.  

 1-3. Denne mulighed kan kun benyttes i de tilfælde, hvor anbringelsen  

 på forhånd må forventes at blive af længere varighed.  

 Det er en betingelse for at anvende bestemmelsen, at de forhold, der ligger  

 til grund for afgørelsen, med overvejende sandsynlighed må  

 antages at vedvare ud over de frister der efter hovedreglen er på  

 henholdsvis 1 eller 2 år, jf. § 43, stk. 1 og 2. Ved vurderingen  

 af om genbehandlingsfristen skal forlænges, skal forlængelsen  

 sættes i forhold til den generelle genbehandlingsfrist.
 En forkortet eller forlænget genbehandlingsfrist vil  

 altid løbe indtil en bestemt fastsat dato, og er ikke som en  

 almindelig 1-årig eller 2-årig genbehandlingsfrist påvirket  

 af, om sagen indbringes for Ankestyrelsen eller landsretten.
4.5. Lægelig undersøgelse eller behandling uden  

 samtykke § 44.
 Stk. 2.
4.5.1. Generelt 78. I de tilfælde, hvor der udelukkende er  

 behov for at sikre en lægelig undersøgelse eller behandling, er  

 det ikke nødvendigt at foretage en anbringelse af barnet eller den  

 unge.
Der vil efter bestemmelsen være mulighed for at lade behandlingen  

 foregå ambulant, således at barnet eller den unge i øvrigt  

 har ophold i hjemmet.
En afgørelse om lægelig behandling  

 indebærer, at barnet eller den unge i fornødent omfang kan  

 indlægges under behandlingen.
Afgørelsen vil også kunne  

 omfatte tilfælde, hvor der er tale om flere på hinanden  

 følgende behandlinger med kort tidsinterval, og hvor barnet eller den  

 unge i de mellemliggende perioder kan opholde sig i hjemmet.
Her vil  

 afgørelsen kunne træffes således, at den dækker det  

 samlede behandlingsforløb.
4.5.2. Betingelserne for at iværksætte en lægelig  

 undersøgelse eller behandling 79. Anvendelsen af § 44 forudsætter  

 ligesom ved indlæggelse på sygehus til undersøgelse efter  

 § 39, at der foreligger tilslutning fra den behandlende overlæge.  

 Det bør endvidere oplyses fra sygehus eller behandlende læge,  

 hvilken behandling barnet eller den unge har behov for, og hvilke  

 konsekvenser det vil få, hvis denne behandling undlades.
Det må i  

 øvrigt formodes, at initiativet til en afgørelse efter  

 § 44 oftest vil udgå fra lægelig side, eksempelvis i  

 forbindelse med et behov for blodtransfusion i tilslutning til anden  

 behandling, som forældremyndighedsindehaveren ikke modsætter  

 sig.
Bestemmelsen giver kun adgang til at træffe  

 afgørelse om lægelig undersøgelse eller behandling, hvis  

 der foreligger en livstruende sygdom eller en sygdom, der udsætter  

 barnet eller den unge for betydelig og varig nedsat funktionsevne.  

 Afgørelsen heraf vil i høj grad bero på den  

 lægelige vurdering i hvert enkelt tilfælde.
Afgrænsningen  

 af især lidelser, der medfører betydelig og varigt nedsat  

 funktionsevne kan være vanskelig.
Der bør imidlertid  

 lægges vægt på, at der også ved risiko for betydelig  

 og varigt nedsat funktionsevne foreligger en situation, hvor  

 forældremyndighedsindehaverens ret til at træffe beslutning  

 må vige til fordel for barnets eller den unges behov for  

 nødvendig lægebehandling.
En undersøgelse eller behandling efter § 44 er  

 ikke en anbringelse uden for hjemmet.
Der kan derfor ikke i forbindelse med  

 en undersøgelse eller behandling træffes afgørelse om  

 samvær og kontakt, jf. § 57.
4.5.3. Barnets eller den unges stilling 80. Bestemmelsen i § 44 angår alene  

 adgangen til at tilsidesætte modstand fra indehaveren af  

 forældremyndigheden.
Hvis barnet eller den unge modsætter sig  

 behandlingen, må det afgøres ud fra de retningslinier, der i  

 øvrigt gælder om lægelig behandling imod patientens  

 ønske, om behandlingen kan gennemføres, jf. lov om patienters  

 retsstilling.
I forhold til behandling på psykiatrisk afdeling  

 gælder reglerne i lov om tvang i psykiatrien.
De selvstændige  

 rettigheder, der efter disse regler er tillagt barnet eller den unge, kan  

 ikke tilsidesættes ved en beslutning efter § 44. Derfor må  

 barnets eller den unges holdning til indlæggelsen indgå som en  

 væsentlig del af beslutningsgrundlaget.
4.5.4. Tilfælde der falder uden for § 44 81. Der vil være nogle tilfælde, hvor  

 forældrenes modstand mod at lade barnet eller den unge få  

 fornøden lægebehandling indgår som en del af et mere  

 omfattende kompleks af overgreb eller manglende omsorg for barnet eller den  

 unge.
I så fald bør afgørelsen ikke træffes efter  

 § 44, da denne bestemmelse alene giver adgang til at foranstalte den  

 lægelige behandling.
Modstanden mod lægebehandling kan imidlertid  

 indgå som et moment ved afgørelsen af, om der er behov for at  

 træffe afgørelse om anbringelse uden for hjemmet om  

 nødvendigt ved tvang efter § 42. I tilslutning til en  

 anbringelsesafgørelse efter § 42, jf. § 40, stk. 2, nr. 11,  

 vil der kunne træffes afgørelse om nødvendig  

 undersøgelse og lægebehandling, og en sådan  

 afgørelse vil i modsætning til afgørelser efter  

 § 44, ikke være begrænset til livstruende sygdom eller  

 sygdom, der kan medføre betydelig og varigt nedsat funktionsevne.
4.6. Andre afgørelser der henhører under  

 børn og unge-udvalget 82. Ud over afgørelser efter §§ 39, 42,  

 42 a, 43 og 44 træffer børn og unge-udvalget afgørelse i  

 sager om 1)	godkendelse af en foreløbig afgørelse efter § 45,  

 stk. 3. De nærmere regler herom er beskrevet neden for i dette  

 kapitel, 2)	ændring af anbringelsessted uden samtykke efter § 55,  

 stk. 3 eller 4, jf. § 42. De nærmere regler herom er beskrevet i  

 kapitel 5, 3)	afbrydelse af forbindelsen mellem forældrene og barnet eller  

 den unge, overvågning af samværet samt anonymisering af  

 anbringelsesstedet efter § 57, stk. 3. De nærmere regler herom er  

 beskrevet i kapitel 5, 4)	nægtet flytning eller hjemtagelse fra privat familiepleje  

 efter § 64, stk. 4. De nærmere regler herom er beskrevet i kapitel  

 8, 5)	brev- og telefonkontrol under barnets eller den unges ophold i en  

 døgninstitution efter § 108, stk. 2. De nærmere regler  

 herom er beskrevet i kapitel 5.
 6)	anbefaling til Den Sociale Ankestyrelse af adoption uden samtykke,  

 jf. adoptionsloven.
4.7. Fremgangsmåden ved foranstaltninger m.v. der  

 gennemføres tvangsmæssigt § 62.
1)	gennemførelse af undersøgelse efter § 39, 2)	anbringelse uden for hjemmet efter § 42, 3)	opretholdelse af en anbringelse i op til 3 måneder efter  

 § 42 a, 4)	opretholdelse af anbringelse efter § 43, 5)	gennemførelse af lægelig undersøgelse eller  

 behandling efter § 44, 6)	godkendelse af foreløbig afgørelse efter § 45,  

 stk. 3, 7)	ændring af anbringelsessted efter § 55, stk. 3 eller 4,  

 jf. § 42, 8)	afbrydelse af forbindelsen m.v. efter § 57, stk. 3, 9)	flytning eller hjemtagelse efter § 64, stk. 4, og 10)	brev- og telefonkontrol efter § 108, stk. 2.
 11)	anbefaling til Den Sociale Ankestyrelse af adoption uden samtykke,  

 jf. adoptionsloven.
 Stk. 2-6.
4.7.1. Børn og unge-udvalgets kompetence 83. Børn og unge-udvalgets kompetence til at  

 træffe afgørelser er opregnet i § 62, stk. 1.
De beføjelser, der er henlagt til børn og  

 unge-udvalget, kan ikke varetages af andre, hverken i forvaltningen eller i  

 andre udvalg i kommunen.
Hvis afgørelsen af hensyn til barnets eller  

 den unges øjeblikkelige behov ikke kan afvente, at sagen behandles i  

 udvalget, kan formanden eller i dennes fravær næstformanden  

 træffe en foreløbig afgørelse efter reglerne i § 45,  

 jf. pkt. 96 ff.
 4.7.2. Aktindsigt m.v.
 84. Forinden der træffes afgørelse i  

 en sag som nævnt i § 60, påhviler det kommunen efter  

 § 61 at gøre indehaveren af forældremyndigheden bekendt med  

 retten til efter forvaltningsloven at se sagens akter og med retten til at  

 udtale sig om sagen, forinden der træffes afgørelse.
 Forvaltningslovens regler gælder fuldt ud for de  

 afgørelser, der træffes efter reglerne om tvangsmæssig  

 gennemførelse af foranstaltninger m.v.
Bestemmelsen fastsætter imidlertid en egentlig pligt  

 for kommunen til at gøre indehaveren af forældremyndigheden  

 bekendt med de rettigheder, der tilkommer denne efter forvaltningsloven,  

 først og fremmest retten til aktindsigt samt retten til at udtale sig  

 om sagen, forinden der træffes afgørelse.
Det bemærkes  

 herved, at kommunen skal være særlig opmærksom på  

 denne pligt i de tilfælde, hvor forældrene ikke ønsker at  

 gøre brug af tilbudet om advokatbistand.
Forpligtelsen efter § 61  

 fritager ikke kommunen for at foranstalte partshøring, jf. reglerne i  

 forvaltningslovens § 19.
 Pligten efter § 61 gælder for alle de  

 afgørelser, hvor indehaveren af forældremyndigheden skal have  

 tilbud om advokatbistand.
 I det omfang, der træffes afgørelser som  

 nævnt i § 60, stk. 2-4, vedrørende den unge, der er fyldt  

 15 år, eller andre af de deri nævnte personer, gælder  

 forpligtelsen efter § 61, stk. 1, tilsvarende.
Bestemmelsen er alene et pålæg til kommunen om  

 gøre parten bekendt med de rettigheder, der følger af  

 forvaltningsloven.
Selve aktindsigten, herunder omfanget og formen,  

 afgøres efter forvaltningsloven.
Bestemmelsen er således ikke  

 udtryk for, at der tillægges parterne en videregående adgang til  

 aktindsigt, end hvad der følger af forvaltningsloven.  

 Undtagelsesbestemmelserne i forvaltningsloven vedrørende aktindsigt  

 finder således tilsvarende anvendelse.
Dette kan få betydning i  

 forhold til fx plejeforældrene i en sag om flytning/hjemtagelse efter  

 § 64, stk. 4.
 En anmodning om aktindsigt fra forældrenes side  

 bør altid medføre, at der foretages en konkret vurdering af, om  

 undtagelsesbestemmelserne fra aktindsigt skal bringes i anvendelse for at  

 beskytte barnet eller den unge, når det har betroet sig til offentlig  

 ansatte eller andre om problemer i hjemmet.
4.7.3. Advokatbistand § 60.
1)	gennemførelse af en undersøgelse som nævnt i  

 § 39, 2)	anbringelse uden for hjemmet efter § 42, 3)	opretholdelse af en anbringelse i op til 3 måneder efter  

 § 42 a, 4)	opretholdelse af en anbringelse efter § 43, 5)	gennemførelse af lægelig undersøgelse eller  

 behandling efter § 44, 6)	godkendelse af en foreløbig afgørelse efter § 45,  

 stk. 3, 7)	ændring af anbringelsessted efter § 55, stk. 3 eller 4,  

 jf. § 42, 8)	afbrydelse af forbindelsen m.v. efter § 57, stk. 3, og 9)	brev- og telefonkontrol, jf. § 108, stk. 2.
 Stk. 2-5.
85. I bestemmelsens stk. 1 opregnes de sager, hvor  

 forældremyndighedens indehaver skal have tilbud om gratis  

 advokatbistand.
Efter § 60, stk. 2, skal såvel  

 forældremyndighedens indehaver som plejeforældrene have tilbud om  

 gratis advokatbistand under en sag om flytning eller hjemtagelse af et barn  

 eller en ung i privat familiepleje efter § 64, stk. 4.
 Efter stk. 3 skal en ung, der er fyldt 15 år, have  

 tilbud om gratis advokatbistand under en sag som nævnt i stk. 1, nr.  

 1-7.
 Under en sag om afbrydelse af forbindelsen m.v. efter  

 § 57, stk. 3, og om brev- og telefonkontrol efter § 108, stk. 2,  

 med den af forældrene, der ikke har del i forældremyndigheden,  

 skal denne, jf. § 60, stk. 4, have tilbud om gratis advokatbistand.
 Udgangspunktet for retten til advokatbistand er, at den,  

 der er part i en sag om foranstaltninger, som den pågældende ikke  

 giver samtykke til, har ret til gratis advokatbistand.
Loven fastsætter, at der skal gives et tilbud om  

 advokatbistand, men det er forældremyndighedsindehaveren, den unge  

 eller andre berettigede, der afgør, om de vil tage imod tilbudet, og  

 hvilken advokat de ønsker at lade sig bistå af.
Kommunen kan  

 ikke påtvinge forældremyndighedsindehaveren eller andre en  

 advokat mod deres vilje.
Der er imidlertid ikke noget til hinder for, at  

 kommunen som en del af den almindelige vejledning opfordrer til at benytte  

 sig af tilbudet.
 I de tilfælde, hvor der af fx  

 forældremyndighedsindehaveren eller den unge, der er fyldt 15 år,  

 gives udtryk for ønske om at tage imod tilbudet, men hvor den  

 pågældende ikke selv er i stand til eller ikke selv ønsker  

 at tage kontakt med en advokat, bør kommunen udfolde en aktiv indsats  

 for at skaffe en advokat til den pågældende.
Indehavere af forældremyndigheden, som bor sammen,  

 og som er enige, er berettigede til gratis bistand fra én advokat.  

 Loven stiller ikke krav om, at indehaveren af forældremyndigheden og  

 den unge, der er fyldt 15 år, får hver sin advokat.
Af  

 retssikkerhedsmæssige grunde bør det dog tilstræbes, at  

 forældremyndighedsindehaveren og den unge får hver sin  

 advokat.
 Adgangen til advokatbistand udelukker ikke indehaveren af  

 forældremyndigheden eller andre fra at benytte en bisidder, der kan  

 være til støtte for den pågældende under sagen.
Der er ikke i loven fastsat et tidspunkt for,  

 hvornår der skal gives et tilbud om advokatbistand.
Det må  

 imidlertid anses for afgørende for advokatens mulighed for at  

 bistå under sagen, at advokaten får en rimelig tid til at  

 sætte sig ind i sagen.
Gratis advokatbistand er først og fremmest  

 tænkt som støtte til forældremyndighedens indehaver i  

 forbindelse med mødet i børn og unge-udvalget, således at  

 det sikres, at forældrene får tilstrækkelig adgang til at  

 gøre indsigelse med hensyn til sagens faktiske og retlige  

 omstændigheder, inden der træffes afgørelse om  

 tvangsmæssige foranstaltninger.
Retten til gratis advokatbistand  

 omfatter derfor ikke situationer, hvor der endnu ikke er berammet møde  

 i børn og unge-udvalget, eller hvor kommunen fortsat arbejder med  

 forældremyndighedsindehaveren på at finde en løsning og  

 således endnu ikke har truffet beslutning om at beramme et møde  

 i børn og unge-udvalget.
Advokatsalær Efter § 60, stk. 5, gælder om salær og  

 godtgørelse til advokater samme regler som i tilfælde, hvor der  

 er meddelt fri proces, jf. retsplejelovens kap. 31.
 Dommeren træffer beslutning om salær og  

 godtgørelse for udlæg, jf. forretningsordenens § 9.
 Om kommunens adgang til refusion for udgifter til  

 advokatbistand henvises til kapitel 11.
4.7.4. Særligt om muligheden for en personlig støtte for  

 barnet eller den unge (bisidder) 86. Begrebet bisidder bruges i daglig tale ofte,  

 uden at det er helt afklaret, om der alene tænkes på personlig  

 støtte, eller om der også menes en legal repræsentant,  

 dvs. en person, der repræsenterer pågældende og kan handle  

 på dennes vegne.
Efter gældende regler har såvel barn som  

 forældre adgang til at benytte en bisidder som støtte under  

 sagsbehandlingen.
I forbindelse med adgangen til at udtale sig over for  

 børn og unge- udvalget er adgangen til at benytte bisidder udtrykkelig  

 nævnt, jf. § 62, stk. 2.
 Også uden for disse tilfælde kan der benyttes  

 bisidder, uden at der kan stilles krav om udtrykkelig lovhjemmel.
Når det drejer sig om børn og unge under 18  

 år, som er umyndige og står under forældremyndighed, er det  

 imidlertid nødvendigt at sondre mellem en bisidder og en legal  

 repræsentant.
Den legale repræsentant for børn og unge  

 under 18 år vil normalt være indehaveren af  

 forældremyndigheden, som også er værge, jf.  

 værgemålslovens kapitel 1.
Den legale repræsentant må således ikke  

 forveksles med en personlig støtte for barnet, en såkaldt  

 bisidder.
Ved bisidder forstås i denne sammenhæng alene en  

 personlig støtte for barnet eller den unge, der under sagen kan give  

 barnet eller den unge råd og vejledning eller blot ved sin  

 tilstedeværelse indgyde barnet eller den unge tryghed.
Spørgsmålet om en personlig støtte  

 (bisidder) for barnet eller den unge kan opstå, hvis barnet eller den  

 unge selv fremsætter ønske herom.
Det er således barnet  

 eller den unge, der må afgøre, om der er behov for en bisidder,  

 og hvem det i så fald skal være.
Udgangspunktet vil som nævnt ovenfor være, at  

 barnet eller den unge selv afgør, om der er behov for en bisidder, og  

 hvem det i så fald skal være.
Da barnet eller den unge, der ikke  

 er fyldt 15 år, ikke har selvstændige partsbeføjelser  

 efter serviceloven, men alene en ret til at udtale sig (høringsret)  

 vil en eventuel bisidder for barnet eller den unge heller ikke have  

 selvstændige beføjelser i forhold til sagen.
Støtten til  

 barnet eller den unge er alene af personlig art.
Derfor vil der normalt ikke  

 opstå problemer i forhold til forældremyndighedsindehaveren.  

 Indehaveren af forældremyndigheden skal således ikke godkende  

 barnets/den unges valg af bisidder.
Hvis indehaveren af forældremyndigheden imidlertid  

 protesterer, kan der opstå en situation, hvor der må  

 træffes en egentlig afgørelse vedrørende  

 bisidderspørgsmålet.
Det kan fx være tilfældet, hvis  

 den af barnet/den unge valgte bisidder har repræsenteret andre parter i  

 sagen og derved af forældremyndighedsindehaveren kan opfattes som  

 modpart.
 Opmærksomheden må være henledt på,  

 at barnets eller den unges behov for en personlig støtte ikke skaber  

 konflikter i forhold til forældremyndighedens indehaver.
 Barnet eller den unge vil således ikke være  

 tjent med, at der indsættes flere aktører i sagsforløbet,  

 hvis deres tilstedeværelse i sig selv rummer en risiko for at  

 være konfliktskabende i forholdet mellem barnet/den unge og  

 forældrene.
Selv om barnet eller den unge ikke giver udtryk for et  

 ønske om personlig støtte i forbindelse med orienteringen af  

 barnet eller den unge om de påtænkte foranstaltninger, må  

 sagsbehandleren være opmærksom på, om barnet eller den unge  

 eventuelt har behov for personlig støtte fra en udenforstående.  

 Sagsbehandleren bør i givet fald medvirke til, at barnet/den unge  

 får den nødvendige støtte.
Hvis der allerede i  

 barnets/den unges omgivelser er en person, som barnet eller den unge  

 føler sig tryg ved, og som er villig til påtage sig opgaven, vil  

 dette være en oplagt løsning.
En anden mulighed kan være  

 formidling af samtaler med rådgivere uden for kommunen fx i amtsligt  

 regi, jf. § 34.
4.8. Forelæggelse for børn og  

 unge-udvalget 87. I Socialministeriets bekendtgørelse om  

 forretningsorden for børn og unge-udvalgene er det bl.a. fastsat, at  

 kommunalbestyrelsen sørger for, at sagen forelægges børn  

 og unge-udvalget tillige med sagens akter og en indstilling, der bl.a.  

 indeholder en redegørelse for sagen.
4.8.1. Indstilling vedrørende anbringelse efter § 42 eller  

 indstilling om fortsat anbringelse uden samtykke efter § 42 a § 59.
1)	grundlaget for, at betingelserne i § 42 anses for opfyldt, 2)	de foranstaltninger efter § 40, stk. 2, der har været  

 iværksat eller har været tilbudt familien, og grundene til, at  

 foranstaltninger af denne karakter nu må anses for  

 utilstrækkelige eller uanvendelige, 3)	de forhold i familien og hos barnet eller den unge eller i dennes  

 omgivelser, som under barnets eller den unges anbringelse uden for hjemmet  

 kan bidrage til at klare vanskelighederne, 4)	den plan for anbringelsen, jf. § 53, stk. 2, herunder den  

 støtte og de initiativer, som er påtænkt for barnet eller  

 den unge og dennes familie under anbringelsen uden for hjemmet og i tiden  

 derefter, og 5)	barnets eller den unges holdning til den påtænkte  

 foranstaltning.
§ 59 a.
En indstilling om, at et barn eller en  

 ung ikke kan hjemtages i op til 3 måneder efter § 42 a, skal  

 indeholde en redegørelse for 1)	grundlaget for, at betingelserne i § 42 a anses  

 for opfyldt, 2)	de forhold i familien og hos barnet eller den unge  

 eller i dennes omgivelser, som i en hjemtagelsesperiode på op til 3  

 måneder kan bidrage til at klare vanskelighederne, 3)	 den plan for anbringelsen, jf. § 53, stk. 2,  

 herunder den støtte og de initiativer, som er påtænkt for  

 barnet eller den unge og dennes familie i hjemtagelsesperioden og i tiden  

 derefter, og 4)	barnets eller den unges holdning til den  

 påtænkte foranstaltning.
88. Der opstilles i § 59 og § 59 a nogle  

 basale krav til indstillingen om en tvangsmæssig anbringelse eller en  

 fortsat anbringelse uden samtykke i op til 3 måneder.
Formålet  

 hermed er at få en større gennemskuelighed med hensyn til  

 beslutningsgrundlaget.
Kravet til indstillingen har til formål at  

 højne kvaliteten i sagsbehandlingen.
For indehaveren af  

 forældremyndigheden og dennes advokat betyder det, at de kan stille  

 krav om, at disse oplysninger, der er omfattet af indstillingen, skal  

 foreligge forinden mødet i børn og unge- udvalget.
De udtrykkelige krav til indstillingen gælder  

 tvangsmæssig anbringelse efter § 42, da en sådan må  

 betegnes som den mest vidtgående af de foranstaltninger, der kan  

 gennemføres tvangsmæssigt.
Herudover gælder udtrykkelige  

 krav til indstillingen, når der er tale om en fortsat anbringelse uden  

 samtykke i en periode på op til 3 måneder, jf. § 42 a.
Selv om kravene kun er lovfæstede for så vidt  

 angår anbringelse efter §§ 42 og 42 a, vil der også i de  

 øvrige situationer - forud for en afgørelse om et  

 tvangsmæssigt indgreb - skulle udfærdiges en indstilling, der  

 giver det bedst mulige grundlag for at træffe afgørelsen, jf.  

 § 3 i bekendtgørelsen om forretningsorden for børn og  

 unge-udvalgene.
Dette følger imidlertid af de almindelige regler om  

 god forvaltningsskik, og det påhviler dommeren at vurdere, om  

 beslutningsgrundlaget er tilstrækkeligt, jf. § 20, stk. 2, i lov  

 om retssikkerhed og administration på det sociale område og  

 forretningsordenens § 6.
4.8.2. Elementerne i indstillingen 89. Opregningen i § 59 og § 59 a, angiver  

 de elementer, der som minimum skal indgå i indstillingen.
Herudover kan  

 der være behov for supplerende oplysninger under hensyn til den enkelte  

 sags særlige omstændigheder.
 Kravet om, at indstillingen, skal indeholde en  

 redegørelse for, at betingelserne for en tvangsmæssig  

 anbringelse anses for opfyldt, jf. § 59, nr. 1, eller at betingelserne  

 for en fortsat anbringelse uden samtykke i op til 3 måneder anses  

 opfyldt, jf. § 59 a, nr. 1, skal ses i sammenhæng med, at  

 kriterierne for gennemførelsen heraf er udførligt angivet i  

 § 42, stk. 1, og i § 42 a, stk. 1.
Tidligere iværksatte foranstaltninger udgør  

 et andet vigtigt element, når der skal tages stilling til en eventuel  

 tvangsmæssig anbringelse, jf. § 42. Det samme gælder  

 årsagerne til, at sådanne foranstaltninger ikke længere  

 anses for at være tilstrækkelige.
Der skal endvidere  

 redegøres for, hvorfor eventuelle foranstaltninger må anses for  

 uanvendelige.
Alle foranstaltninger skal nødvendigvis ikke have  

 været forsøgt, før der træffes beslutning om at  

 indstille til anbringelse uden samtykke, og der kan være  

 tilfælde, hvor ingen øvrige foranstaltninger bør  

 forsøges, da de må anses for uanvendelige.
Netop i sager, hvor der indstilles til tvangsmæssig  

 anbringelse eller fortsat anbringelse uden samtykke i op til 3 måneder,  

 er det vigtigt ikke ensidigt at beskæftige sig med manglerne og  

 svaghederne hos barnet/den unge eller i familien.
Derfor skal der  

 redegøres for de ressourcer, der findes i barnets/den unges familie  

 eller i dennes omgivelser, jf. § 59, nr. 3, og § 59 a, nr. 2.
 Den plan, der altid skal udformes, forinden et barn eller  

 en ung anbringes uden for hjemmet, jf. § 53, skal ligeledes indgå  

 i indstillingen, jf. § 59, nr. 4, og § 59 a, nr. 3.
Endelig skal det af indstillingen fremgå, hvorledes  

 barnet eller den unge stiller sig til anbringelsen, jf. § 59, nr. 5, og  

 § 59 a, nr. 4. Bestemmelserne fastsætter, at der altid bør  

 ske en orientering af barnet eller den unge, inden der træffes  

 beslutning om tvangsmæssig anbringelse.
Barnets/den unges reaktion  

 herpå skal beskrives, og det er vigtigt, at denne pligt til at inddrage  

 barnet eller den unge i processen ikke forveksles med et forsøg  

 på at få barnet/den unge til at give samtykke.
Derfor er der  

 heller ikke fastsat en nedre aldersgrænse.
Der vil naturligvis  

 være tilfælde, hvor et barn er så lille, at det bliver  

 meningsløst at beskrive dets holdning.
Det må dog samtidig  

 understreges, at selv ret små børn har behov for at vide, hvad  

 der skal ske med dem.
Barnet eller den unge må på ingen måde  

 presses til at have en holdning.
Hvis barnet eller den unge vægrer sig  

 mod at udtale sig, vil oplysningerne herom være tilstrækkelige  

 til at opfylde kravet i bestemmelserne.
Genbehandling 90. Bestemmelsen i § 59 om indstillingen  

 finder tilsvarende anvendelse ved genbehandling efter § 43 med de  

 modifikationer, der følger af, at der er tale om genbehandling og ikke  

 en førstegangs forelæggelse.
Således vil henvisningen til  

 den i § 53, stk. 2, nævnte plan havde mindre betydning ved  

 genbehandling, idet der med reglen i § 56, stk. 1, er sikret en  

 regelmæssig opfølgning af planen.
4.8.3. Foretræde for udvalget 91. Inden der træffes afgørelse, skal  

 indehaveren af forældremyndigheden, barnet eller den unge, advokaten og  

 eventuel anden bisidder for forældremyndighedens indehaver eller barnet  

 eller den unge efter § 62, stk. 2, 1. pkt., have lejlighed til at udtale  

 sig over for børn og unge-udvalget.
Tilbud efter 1. pkt. til barnet  

 eller den unge kan undlades, hvis barnet er under 12 år, eller det  

 må antages at være til skade for barnet eller den unge.  

 Bestemmelsen angår alene retten til at udtale sig over for  

 udvalget.
Inden der træffes afgørelse i en sag om  

 afbrydelse af forbindelsen m.v. efter § 57, stk. 3, eller om brev- og  

 telefonkontrol efter § 108, stk. 2, der angår den af  

 forældrene, der ikke har del i forældremyndigheden, skal denne,  

 dennes advokat eller anden bisidder efter § 62, stk. 3, ligeledes have  

 lejlighed til at udtale sig over for udvalget.
Det samme gælder  

 plejeforældrene, inden der træffes afgørelse om flytning  

 eller hjemtagelse efter § 64, stk. 4.
4.8.4. Dommerens opgaver i børn og unge-udvalget 92. Dommeren leder møderne og påser,  

 at der er foretaget de nødvendige undersøgelser, og dommeren  

 kan beslutte, om der skal indhentes flere oplysninger, og kan forlange, at  

 der optages retsligt forhør efter retsplejelovens § 1018.  

 Dommeren yder også vejledning om, hvordan reglerne skal forstås  

 og anvendes, samt giver en vurdering af de foreliggende oplysninger, jf.  

 § 20, stk. 2, i lov om retssikkerhed og administration på det  

 sociale område.
Dommerens opgaver er nærmere beskrevet i  

 forretningsordenen, hvor det i § 6 bl.a. fastsættes, at dommeren  

 kan beslutte, at andre end de i § 62, stk. 2 og 3, nævnte personer  

 skal have lejlighed til at udtale sig over for udvalget.
 Endvidere påser dommeren, at indehaveren af  

 forældremyndigheden, den unge, der er fyldt 15 år, og eventuelle  

 andre parter samt deres advokater har fået tilbud om at se sagens akter  

 og er gjort bekendt med retten til at udtale sig, forinden der træffes  

 afgørelse, jf. § 61 og § 62, stk. 2 og 3.
 Det er dommeren, der leder udvalgets møde, og  

 dommeren kan af hensyn til mødets forsvarlige afvikling træffe  

 beslutning om at begrænse antallet af bisiddere for de personer, der  

 efter lovens § 62, stk. 2 og 3, skal have lejlighed til at udtale sig om  

 sagen, forinden der træffes afgørelse.
4.8.5. Den pædagogisk-psykologisk sagkyndiges opgaver 93. Den pædagogisk-psykologisk sagkyndige  

 yder udvalget vejledning med hensyn til, om der er indhentet de  

 fornødne sagkyndige udtalelser og undersøgelser samt vejledning  

 med hensyn til, hvilke foranstaltninger der ud fra en børnesagkyndig  

 vurdering må anses for bedst egnede til at fremme barnets eller den  

 unges udvikling.
I forretningsordenens § 4 er det for så vidt  

 angår inhabilitet fastsat, at den pædagogisk-psykologisk  

 sagkyndige ikke kan deltage i behandlingen, hvis den pågældende  

 tidligere har udtalt sig i sagen eller på anden måde har deltaget  

 i sagens behandling i forvaltningen.
Samme krav gælder for  

 stedfortræderen.
Det fastsættes samtidig, at der kan ses bort fra  

 kravet, hvis udvalget på grund af bestemmelsen i forretningsordenens  

 § 4 mister sin beslutningsdygtighed, dvs. hvis både medlemmet og  

 stedfortræderen er inhabile i sagen efter reglen i forretningsordenens  

 § 4.
4.9. Sagens afgørelse i børn og  

 unge-udvalget 94. Børn og unge-udvalget er kun  

 beslutningsdygtigt, når såvel dommeren som den  

 pædagogisk-psykologisk sagkyndige - eller deres respektive  

 stedfortrædere - er til stede.
Efter § 62, stk. 4, kræves der til vedtagelse  

 af afgørelser efter § 39, § 42, § 42 a, § 43,  

 § 44, § 45, stk. 3, § 55, stk. 2, jf. stk. 3 og 4, § 57,  

 stk. 3, § 108, stk. 2, samt ved afgørelse om anbefaling af  

 adoption uden samtykke, at mindst 4 af samtlige af børn og unge-  

 udvalgets medlemmer stemmer for afgørelsen.
For at udvalget  

 således er beslutningsdygtigt skal 4 af udvalgets medlemmer (inkl.  

 dommer og pædagogisk-psykologisk sagkyndig) være til stede, og  

 vedtagelse af beslutningen kræver, at samtlige skal stemme for  

 beslutningen, jf. forretningsordenens § 7, stk. 2.
 Ved en afgørelse efter § 64, stk. 4, er  

 udvalget beslutningsdygtigt, når 3 af udvalgets medlemmer, herunder  

 dommer og pædagogisk-psykologisk sagkyndig, er til stede.  

 Afgørelsen træffes i disse tilfælde ved almindelig  

 stemmeflerhed, dvs. at et flertal af de fremmødte stemmer for  

 beslutningen.
 I forretningsordenens § 8 fastsættes, at ingen  

 udover udvalgets medlemmer og protokolføreren må deltage i  

 mødet under voteringen.
Afgørelsen og begrundelsen herfor indføres  

 umiddelbart efter voteringen i protokollen.
Et medlem kan kræve  

 tilført protokollen en kort begrundelse for sit standpunkt.
 I § 62, stk. 5, fastsættes, at såfremt  

 dommeren ikke er enig i den trufne afgørelse, skal dette  

 tilføres udvalgets protokol, og meddelelsen om udvalgets  

 afgørelse skal indeholde oplysning om dommerens afvigende  

 opfattelse.
Der skal gives meddelelse om den trufne afgørelse  

 snarest muligt.
Børn og unge-udvalgets afgørelser skal efter  

 § 62, stk. 6, meddeles skriftligt.
Afgørelserne skal være  

 begrundede og indeholde oplysning om klageadgang.
4.10. Fuldbyrdelse af børn og unge-udvalgets  

 afgørelser 95. Det er kommunen, der har ansvaret for, at de  

 afgørelser, der træffes af børn og unge-udvalget eller af  

 formanden efter reglerne om foreløbige afgørelser, bliver  

 ført ud i livet.
 En afgørelse truffet af børn og  

 unge-udvalget skal iværksættes i umiddelbar tilknytning til  

 afgørelsens vedtagelse for at kunne bevare sin retsvirkning.
Efter § 48 fuldbyrdes afgørelser efter  

 §§ 39, 42 og 44 af kommunen.
Kommunen har med henblik på at  

 fuldbyrde disse afgørelser adgang til forældremyndighedens  

 indehavers bolig uden retskendelse.
Dette begrundes med, at der foreligger en  

 afgørelse fra børn og unge-udvalget, og at det må  

 formodes, at barnet eller den unge opholder sig hos  

 forældremyndighedens indehaver.
Der vil derfor ikke være noget  

 grundlag for en domstol at tage stilling til.
Efter § 48 kan kommunen i forbindelse med  

 fuldbyrdelsen af afgørelsen alene lede efter barnet eller den unge i  

 forældremyndighedens indehavers bolig, rum eller gemmer, og medtage  

 barnet/den unge.
Kommunen kan anmode om politiets bistand til at udøve  

 disse beføjelser.
Hvis barnet eller den unge opholder sig hos andre end  

 forældremyndighedens indehaver, reguleres spørgsmålet om  

 adgang til disses bopæl af retsplejelovens almindelige bestemmelser.
I  

 det omfang sådanne personer gemmer barnet eller den unge med henblik  

 på at unddrage barnet eller den unge fra kommunens fuldbyrdelse af  

 børn og unge-udvalgets afgørelse, vil der efter  

 omstændighederne kunne foreligge en overtrædelse af straffelovens  

 § 215. I sådanne tilfælde kan politiet - eventuelt efter  

 anmodning fra kommunen - foretage ransagning, hvis betingelserne i  

 retsplejeloven er opfyldt.
Det forudsættes, at en repræsentant  

 fra kommunen kan være til stede i forbindelse med en eventuel  

 ransagning.
Det er væsentligt i alle tilfælde, hvor der er  

 truffet afgørelse om at gennemføre en foranstaltning  

 tvangsmæssigt, at den trufne afgørelse gennemføres  

 på en måde, der belaster barnet eller den unge mindst muligt.  

 Heri ligger, at der skal udvises så meget hensynsfuldhed og  

 skånsomhed som muligt i det enkelte tilfælde.
Dette gælder  

 også i de tilfælde, hvor der skønnes at være behov  

 for at bede om politiets bistand.
Henvendelsen til politiet bør så vidt muligt  

 ske skriftligt, eventuelt ledsaget af en udskrift af protokollen  

 vedrørende den trufne afgørelse.
Henvendelsen skal angive,  

 hvilken bistand der ønskes, og hvorfor det anses for nødvendigt  

 med politiets bistand.
Kommunen kan endvidere anmode om, at politiet ikke  

 optræder i uniform eller anvender politibiler, såfremt dette ud  

 fra en konkret vurdering må anses for at være en fordel.
 Det er i det hele taget vigtigt, at politiets bistand skal  

 være en støtte til kommunens fuldbyrdelse af afgørelsen,  

 således at politiet kun går aktivt ind i fuldbyrdelsen, hvis  

 situationen udvikler sig, så det er absolut påkrævet.  

 Afhængig af den konkrete situation kan det være  

 hensigtsmæssigt, at forældrene får mulighed for at ledsage  

 barnet eller den unge til anbringelsesstedet.
4.11. Foreløbige afgørelser § 45.
 Stk. 2-5.
 96. Efter bestemmelsen kan der træffes  

 foreløbig afgørelse om gennemførelse af  

 undersøgelse, anbringelse uden for hjemmet herunder flytning, fortsat  

 anbringelse uden for hjemmet i op til 3 måneder, lægelig  

 undersøgelse og behandling, afbrydelse af forbindelsen m.v., forbud  

 mod flytning og hjemtagning fra privat familiepleje og brev- og  

 telefonkontrol.
Der er normalt en 3-ledet behandling af foreløbige  

 afgørelser i de tilfælde, hvor en foreløbig  

 afgørelse skal følges op af en afgørelse om  

 opretholdelse af foranstaltningen.
For afgørelser om  

 undersøgelse efter § 39, afgørelse om fortsat anbringelse  

 i op til 3 måneder, jf. § 42 a, og afgørelser efter  

 § 64, stk. 4, gælder der særlige regler, jf. nedenfor.
4.11.1. Betingelserne for at træffe en foreløbig  

 afgørelse 97. Betingelsen for at træffe en  

 foreløbig afgørelse er, at en afgørelse om  

 iværksættelse af den pågældende foranstaltning m.v.  

 af hensyn til barnet eller den unges øjeblikkelige behov ikke kan  

 afvente forelæggelse for børn og unge-udvalget.
Herudover skal  

 de betingelser i den bestemmelse, som den foreløbige afgørelse  

 angår, være opfyldt.
Behovet for foreløbige afgørelser kan  

 opstå i en række forskellige situationer.
Det kan således  

 dreje sig om akut opståede behov for en ganske kortvarig foranstaltning  

 men også om situationer, hvor der - udover det øjeblikkelige  

 behov - kan være eller vise sig at være behov for en  

 længerevarende indsats.
Det skal bemærkes, at der i denne  

 forbindelse alene er tale om foranstaltninger, hvortil der ikke kan  

 opnås samtykke fra indehaveren af forældremyndigheden.
Om akutte  

 anbringelser med samtykke henvises til pkt. 60.
4.11.2. Kompetencen til at træffe foreløbige  

 afgørelser 98. En foreløbig afgørelse efter  

 § 45, stk. 1, træffes af formanden for børn og  

 unge-udvalget eller i dennes fravær af næstformanden.
Det er  

 alene formanden - eller i dennes fravær næstformanden - der kan  

 træffe foreløbige afgørelser.
Kompetencen kan  

 således ikke udøves af deres stedfortrædere.
 Desuden har chefen for Den Sociale Ankestyrelse eller den  

 af ankecheferne, som styrelseschefen bemyndiger, adgang til at træffe  

 en foreløbig beslutning efter § 45, stk. 5, jf. nedenfor.
4.11.3. Meddelelse om den foreløbige afgørelse § 45.
Stk. 2. Forældremyndighedens indehaver og  

 eventuelle andre parter, jf. § 60, skal inden 24 timer efter  

 iværksættelsen af en foreløbig afgørelse have  

 skriftlig meddelelse om afgørelsen samt en begrundelse for  

 afgørelsen.
Meddelelsen skal tillige indeholde oplysning om retten til  

 efter forvaltningsloven at se sagens akter og til at udtale sig om sagen samt  

 om retten til vederlagsfri advokatbistand.
 Stk. 3-6.
99. Der skal inden 24 timer gives skriftlig  

 meddelelse om afgørelsen til forældremyndighedens indehaver og  

 eventuelle andre parter.
Det fastsættes, at 24 timers fristen for  

 meddelelsen til forældremyndighedsindehaveren og eventuelle andre  

 parter regnes fra iværksættelsen af den foreløbige  

 afgørelse.
Tidspunktet for iværksættelsen vil være  

 det tidspunkt, hvor afgørelsen føres ud i livet.
I de  

 tilfælde, hvor afgørelsen ikke umiddelbart kan effektueres,  

 fordi barnet eller den unge holdes skjult, vil iværksættelsen  

 være det tidspunkt, hvor kommunen tager skridt til  

 iværksættelse af afgørelsen, fx ved at anmode politiet om  

 bistand til at få barnet eller den unge eftersøgt.
4.11.4. Godkendelse af en foreløbig afgørelse § 45.
 Stk. 3. En foreløbig afgørelse efter  

 stk. 1 skal snarest muligt og senest inden 7 dage efter  

 iværksættelsen af afgørelsen forelægges børn  

 og unge-udvalget til godkendelse, uanset om foranstaltningen er  

 ophørt.
 Stk. 4-6.
100. Formandens afgørelse efter § 45,  

 stk. 1, skal snarest muligt og senest inden 7 dage forelægges udvalget  

 til godkendelse, selv om foranstaltningen måtte være  

 ophørt.
Også 7-dages fristen for forelæggelse for  

 børn og unge-udvalget regnes fra iværksættelsen.
Ved  

 beregningen af 7-dages fristen medregnes dagen for iværksættelsen  

 samt søn- og helligdage.
Godkendelsen efter § 45, stk. 3, skal alene dreje sig  

 om den foreløbige afgørelse, som formanden har truffet, og  

 bedømmelsen sker med udgangspunkt i det beslutningsgrundlag, som  

 forelå, da formanden traf sin afgørelse.
Der skal således  

 ikke på dette tidspunkt tages stilling til, om der er grundlag for at  

 træffe en endelig afgørelse om fx barnets eller den unges  

 anbringelse uden for hjemmet.
 Ved godkendelsen skal udvalget tage stilling til, om  

 betingelserne for den pågældende foranstaltning var opfyldt, og  

 om foranstaltningen af hensyn til barnets eller den unges  

 øjeblikkelige behov ikke kunne afvente, at der blev holdt et  

 møde i børn og unge-udvalget.
4.11.5. Hvor længe gælder en foreløbig  

 afgørelse 101. Efter § 45, stk. 4, har en  

 foreløbig afgørelse, der er godkendt efter stk. 3, gyldighed i  

 1 måned.
I dette tilfælde beregnes fristen fra afgørelsen  

 om godkendelsen i børn og unge- udvalget.
I de tilfælde, hvor foranstaltningen er  

 ophørt inden udløbet af fristen i stk. 4, kræves der ikke  

 fornyet forelæggelse for børn og unge-udvalget.
Da  

 formålet med at kræve sagen forelagt på ny er at tage  

 stilling til barnets eller den unges fremtidige forhold, er der ikke grundlag  

 for at kræve forelæggelse af sagen, hvis foranstaltningen er  

 ophørt.
 102. Der er imidlertid 3 undtagelser fra  

 bestemmelsen om gyldighedsperioden for en foreløbig  

 afgørelse.
Afgørelse om undersøgelse efter § 39.  

 En sådan afgørelse skal ikke forelægges udvalget inden 1  

 måned, da afgørelsen om en undersøgelse efter § 39,  

 jf. § 45, stk. 4, har gyldighed, indtil undersøgelsen er  

 afsluttet, dog højst 2 måneder.
I dette tilfælde regnes  

 fristen fra formandens afgørelse efter § 45, stk. 1.
Afgørelse om fortsat anbringelse i op til 3  

 måneder, jf. § 42 a.
En sådan afgørelse skal ikke  

 forelægges udvalget inden 1 måned, da afgørelsen har  

 gyldighed for hjemtagelsesperioden, dog højst 3 måneder.
 Forbud mod flytning eller hjemtagelse fra privat  

 familiepleje, jf.  § 64, stk. 4. En sådan afgørelse  

 ændrer ikke, at der fortsat er tale om et privat plejeforhold, og  

 afgørelsen har gyldighed, indtil der træffes en ny  

 afgørelse om flytning eller hjemtagelse.
4.11.6. Særligt om klage over foreløbige  

 afgørelser 103. Der er adgang til at klage over  

 foreløbige beslutninger, jf. § 123. I det omfang, der ikke skal  

 ske fornyet forelæggelse for børn og unge-udvalget inden 1  

 måned, er dette en selvfølge.
Godkendelsen inden 7 dage er da  

 den endelige afgørelse.
Der er imidlertid også adgang til at  

 indbringe børn og unge-udvalgets godkendelse af formandens  

 foreløbige afgørelse for Ankestyrelsen og dermed en mulighed  

 for at få prøvet grundlaget for den foreløbige  

 afgørelse også i de tilfælde, hvor sagen på ny  

 forelægges udvalget til endelig afgørelse inden udløbet  

 af gyldighedsperioden (1 måned) for den foreløbige  

 afgørelse.
 For at undgå at sagen behandles flere steder  

 samtidig er det fastsat, at klagen over den foreløbige  

 afgørelse ikke kan behandles i Ankestyrelsen, sålænge der  

 verserer en sag om anbringelse efter § 42 ved udvalget, dvs. at sagen  

 ikke kan behandles før endelig afgørelse er truffet, eller  

 barnet eller den unge er hjemgivet.
4.11.7 Ankestyrelsens kompetence vedrørende foreløbige  

 afgørelser 104. Chefen for Den Sociale Ankestyrelse (eller den  

 ankechef, der af styrelseschefen er bemyndiget hertil) har efter § 45,  

 stk. 5, adgang til at træffe en foreløbig afgørelse og  

 kan pålægge kommunen at gennemføre afgørelsen.  

 Styrelseschefens foreløbige afgørelse, der har gyldighed en  

 måned, skal ikke godkendes.
Styrelseschefen kan dog undtagelsesvis  

 bestemme, at den foreløbige afgørelse skal godkendes af  

 Ankestyrelsen snarest muligt og senest inden 7 dage efter  

 iværksættelsen af afgørelsen, uanset at foranstaltningen  

 er ophørt.
Reglerne i § 45, stk. 2 og 4, finder tilsvarende  

 anvendelse i situationer, hvor styrelseschefen træffer en  

 foreløbig afgørelse.
 105. I tilfælde, hvor chefen for Den Sociale  

 Ankestyrelse har truffet en foreløbig afgørelse efter  

 § 45, stk. 5, og hvor børn og unge-udvalget ikke inden 1  

 måned træffer afgørelse i fuld overensstemmelse med  

 styrelseschefens foreløbige afgørelse, skal børn og  

 unge-udvalget straks orientere Ankestyrelsen herom, jf. § 45, stk.  

 6.
 Børn og unge-udvalgets afgørelse har i disse  

 tilfælde ikke virkning, før styrelseschefen snarest muligt og  

 senest inden 10 dage har taget stilling til, om afgørelsen skal have  

 virkning.
Hvis styrelseschefen træffer afgørelse om, at  

 børn og unge-udvalgets afgørelse ikke skal have virkning,  

 træffer Ankestyrelsen afgørelse efter reglerne i § 47, stk.  

 3, inden 8 uger fra børn og unge-udvalgets afgørelse.
Herved  

 træffer Ankestyrelsen en endelig afgørelse, som det  

 påhviler kommunen at gennemføre.
Ankestyrelsens afgørelse  

 kan indbringes for landsretten, jf. § 124, stk. 1.
 Hvis styrelseschefen ikke finder grundlag for at sagen  

 behandles efter § 47, stk. 3, kan børn og unge-udvalgets  

 afgørelse iværksættes umiddelbart herefter.
 Om Ankestyrelsens beføjelser i øvrigt til at  

 gå ind i en sag, uden at der foreligger en klage, henvises til  

 § 47 og pkt. 59.
Kapitel 5 Anbringelse og retsstillingen under anbringelsen 5.1. Valg af anbringelsessted § 55.
 Stk. 2-4.
106. Når det er besluttet at anbringe et barn  

 eller en ung uden for hjemmet, skal kommunen træffe afgørelse om  

 valg af anbringelsessted i overensstemmelse med den plan for barnets eller  

 den unges ophold, der skal være udarbejdet forud for alle beslutninger  

 om anbringelse.
I tilfælde, hvor behovet for en anbringelse  

 opstår så akut, at det ikke er forsvarligt at lade anbringelsen  

 afvente udarbejdelsen af en plan, træffer kommunen afgørelse om  

 valg af anbringelsessted på det foreliggende grundlag.
 Om krav til udarbejdelse af en efterfølgende plan  

 for barnets eller den unges ophold uden for hjemmet ved henholdsvis akut  

 anbringelser på frivilligt grundlag og foreløbige anbringelser  

 uden samtykke henvises til pkt. 60.
107. At kommunens afgørelse om valg af  

 anbringelsessted skal træffes i overensstemmelse med den lagte plan  

 indebærer, at der ud fra det beskrevne formål med anbringelsen  

 skal vælges den type anbringelsessted, der findes egnet til at yde den  

 indsats over for barnet eller den unge, som er nødvendig for en  

 opfyldelse af formålet.
Formålet med anbringelsen er  

 således styrende for valget af anbringelsessted.
 Som nævnt under pkt. 61 og 62 om planens enkelte  

 elementer, bør det i planen angives, hvilken type af de forskellige  

 anbringelsessteder - døgninstitution, plejefamilie eller andet  

 godkendt opholdssted - der menes egnet til at klare barnets eller den unges  

 problemer.
 Valget af det konkrete anbringelsessted inden for den  

 valgte type af anbringelsessteder tilkommer kommunen.
Ved valg af det konkrete anbringelsessted skal der  

 lægges vægt på, hvad der vil give de bedste betingelser for  

 opfyldelsen af formålet med anbringelsen.
Afhængigt af dette  

 formål bør muligheden for at vælge eventuel familie fx  

 bedsteforældre som anbringelsessted indgå i overvejelserne.  

 Anbringelsesstedet må under alle omstændigheder vælges ud  

 fra, at det giver de bedste betingelser for barnets eller den unges trivsel  

 og udvikling og må opfylde de krav til personlig omsorg, som må  

 stilles efter barnets eller den unges alder og modenhed og bistandens  

 karakter i det enkelte tilfælde.
Der må samtidig lægges  

 vægt på, hvad der gavner barnets eller den unges forhold til  

 familien.
 Ved valg af anbringelsessted til børn og unge fra  

 etniske minoriteter må kommunen tage tilbørligt hensyn til de  

 særlige forhold, som barnets eller den unges etniske, religiøse,  

 kulturelle og sproglige baggrund giver anledning til.
Uanset at en plejefamilie eller et opholdssted altid skal  

 være godkendt som generelt egnet, er det meget vigtigt, at den  

 anbringende kommune foretager supplerende undersøgelser med henblik  

 på, om barnet eller den unge vil være velplaceret i netop dette  

 anbringelsessted.
De supplerende undersøgelser tager udgangspunkt i  

 den generelle godkendelse.
Undersøgelserne vil herefter først  

 og fremmest gå ud på en vurdering af, om de personlige ressourcer  

 i anbringelsesstedet svarer til barnets eller den unges behov.
5.2. Kommunens opgaver ved den konkrete anbringelse Plejefamilie, opholdssted og døgninstitution 108. Anbringes barnet eller den unge i en  

 plejefamilie eller et opholdssted godkendt efter § 49, træffer  

 kommunen aftale med anbringelsesstedet om anbringelsens forventede varighed  

 og om de særlige forhold vedrørende barnets eller den unges  

 pleje, behandling, uddannelse m.v., der er angivet i planen.
Af aftalen  

 bør fremgå, hvilken indsats der i det hele skal ydes af  

 anbringelsesstedet.
 I forbindelse med indgåelse af aftalen må det  

 tydeliggøres, at der forudsættes et tæt samarbejde mellem  

 kommunen og anbringelsesstedet.
Det er meget vigtigt for anbringelsesstedet, at det  

 modtager alle de oplysninger vedrørende barnet eller den unge, som har  

 betydning for anbringelsesstedets opgave med hensyn til barnet eller den  

 unge.
Der kan i den forbindelse henvises til, at private, der efter aftale  

 udfører opgaver efter serviceloven, er omfattet af forvaltningsloven  

 og offentlighedsloven, når opgaven udføres.
Der henvises til  

 Socialministeriets vejledning om retssikkerhed og administration på det  

 sociale område.
Den af kommunen udarbejdede plan er primært et  

 arbejdsredskab for kommunen selv.
Indeholder planen ikke oplysninger, som er  

 anbringelsesstedet uvedkommende, vil planen kunne udleveres til  

 anbringelsesstedet til støtte for arbejdet med barnet eller den unges  

 problemer.
Det væsentligste er imidlertid, at kommunen i sin aftale med  

 anbringelsesstedet på baggrund af planen klart definerer, hvilken  

 indsats der i det hele skal ydes over for barnet eller den unge på  

 grund af de særlige behov, som undersøgelsen har  

 afdækket.
 Samtidig aftales arten og omfanget af kommunens bistand,  

 herunder den fornødne faglige støtte og supervision under  

 opholdet.
 Endvidere aftales det nærmere, hvorledes og i  

 hvilket omfang plejefamilien/opholdsstedet skal indgå i et samarbejde  

 med kommunen om barnets eller den unges samvær og kontakt med  

 forældrene.
Det anbefales, at der indgås en skriftlig aftale med  

 plejefamilien/opholdsstedet.
Aftalen bør indeholde bestemmelser om  

 opsigelsesvarsel for begge parter samt om opholdsbetalingen og eventuelt  

 nærmere om de enkelte bestanddele af denne.
Aftalen om ansættelsesforhold m.v. mellem kommunen  

 og plejefamilien bør ikke indgå i selve børnesagen, men  

 alene indgå i kommunens personalesager af hensyn til adgangen til  

 aktindsigt.
Forældrene bør således ikke via  

 børnesagen kunne have adgang til aktindsigt i de kontraktmæssige  

 aftaler mellem plejeforældrene og kommunen.
 Sker anbringelsen i en døgninstitution, skal  

 kommunen i samarbejde med institutionen tage stilling til, hvilken indsats  

 der er påkrævet under hensyn til de i planen angivne forhold  

 vedrørende barnet eller den unge.
Uanset anbringelsesform er det kommunen, der har ansvaret  

 for anbragte børn og unge.
Heri ligger også en pligt til at  

 beskytte barnets eller den unges integritet.
Kommunen bør derfor sikre  

 sig, at anbringelsesstedet ikke fx gennem interviews, fotografering eller via  

 internet bringer anbragte børn og unge i en situation, der kan skade  

 dem eller deres familier.
Underretning af stedlig kommune 109. Efter § 56, stk. 2, skal kommunen altid  

 underrette den stedlige kommune forud for anbringelsen, hvis  

 anbringelsesstedet ligger i en anden kommune end den anbringende.
 Der bør etableres et samarbejde med skolen og  

 pædagogisk- psykologisk rådgivning inden modtagelsen af barnet  

 eller den unge for at sikre, at barnets eller den unges skolemæssige  

 behov kan opfyldes ved placeringen.
 Endvidere må den anbringende kommune vurdere  

 lokalsamfundets tilbud generelt, herunder pasnings-, uddannelses- og  

 arbejdstilbud, idet der må tages hensyn til det forhold, at et mindre  

 lokalsamfund kun inden for visse grænser har mulighed for at optage  

 personer med vanskeligheder.
Kost- og efterskoler 110. Ved anbringelse efter § 40, stk. 2, nr.  

 11, på godkendte kost- og efterskoler træffer kommunen på  

 baggrund af planen aftale med skolen om opholdet, herunder hvilke  

 forpligtelser skolen påtager sig i forhold til barnet eller den unge,  

 og hvilke forpligtelser kommunen påtager sig i forhold til skolen.
Kommunen må ved anbringelser i godkendte kost- og  

 efterskoler være opmærksom på, at denne form for  

 døgnophold er mest egnet for børn og unge, som kan acceptere et  

 miljø med faste regler.
Børnene og de unge må  

 således være forberedt på, at den sociale udvikling i  

 højere grad vil foregå i grupper af jævnaldrende end  

 gennem kontakt med voksne.
 Undervisningsministeriet og Socialministeriet vil i  

 samarbejde udarbejde en supplerende vejledning om de sociale myndigheders  

 anvendelse af frie grundskoler med kostafdeling til børn og unge, der  

 skal anbringes uden for hjemmet.
Anbringelse hos biologiske forældre 111. I de særlige tilfælde, hvor  

 formålet med anbringelsen tilsiger, at barnet eller den unge anbringes  

 i formidlet døgnophold hos den af forældrene, som ikke har del i  

 forældremyndigheden, er der efter § 50 ikke hjemmel til at yde  

 plejeløn, idet forældrene har forsørgelsespligt overfor  

 deres børn uafhængigt af forældremyndigheden, jf. § 2  

 i lov om aktiv socialpolitik og § 13 i lov om børns  

 retsstilling.
 Også ved en anbringelse i formidlet  

 døgnophold hos den af forældrene, der ikke har del i  

 forældremyndigheden forudsættes det, at anbringelsesstedet er  

 godkendt, jf. § 49.
 Da barnet er anbragt uden for hjemmet i henhold til  

 serviceloven, udbetales der ikke børnetilskud eller  

 børnefamilieydelse, jf. lov om børnetilskud og forskudsvis  

 udbetaling af børnebidrag samt lov om en  

 børnefamilieydelse.
 Hvis den forælder, der har barnet anbragt hos sig,  

 får behov for økonomisk hjælp, kan kommunen fx yde  

 kontanthjælp eller hjælp i særlige tilfælde efter lov  

 om aktiv socialpolitik, forudsat at betingelserne for hjælp er  

 opfyldt.
Plejeforældre får tillagt forældremyndigheden over  

 plejebarnet 112. Såfremt plejeforældre får  

 tillagt forældremyndigheden over plejebarnet, er barnet ikke  

 længere anbragt uden for hjemmet, idet »hjemmet«, således som  

 dette udtryk anvendes i § 40, er ensbetydende med  

 forældremyndighedens indehaver.
I disse tilfælde er der  

 således ikke tale om en anbringelse i medfør af § 40, stk.  

 2, nr. 11, og der kan ikke udbetales plejeløn til  

 forældremyndighedens indehaver.
 Det er dog kun de biologiske/retlige forældre, der  

 har forsørgelsespligt over for deres børn, jf. § 2 i lov  

 om aktiv socialpolitik og § 13 i lov om børns retsstilling.
 I tilfælde, hvor forældremyndigheden ved  

 forældremyndighedsindehaverens død tillægges en anden  

 eller andre, der ikke har forsørgelsespligt over for barnet, er der  

 efter § 84 i lov om aktiv socialpolitik mulighed for at udbetale  

 økonomisk hjælp til barnets forsørgelse. § 84 er  

 nærmere omtalt i Socialministeriets vejledning om lov om aktiv  

 socialpolitik.
Ophold uden for Danmark 113. Efter § 2 er det en forudsætning  

 for ydelse af hjælp, at modtageren opholder sig her i landet.
Der er derfor ikke hjemmel i serviceloven til at  

 finansiere børns og unges ophold i udlandet.
Dette gælder,  

 uanset om anbringelsen formelt sker på et her i landet beliggende  

 anbringelsessted, der driver afdelinger eller andre projekter i udlandet.
Der  

 er heller ikke hjemmel til at dispensere herfra.
 I denne forbindelse ses der dog bort fra almindelige  

 ferieophold eller lejrskoler, der indgår i virksomheden i et her i  

 landet beliggende anbringelsessted.
 Tilsvarende er der heller ikke mulighed for at etablere  

 døgnophold for børn og unge på Færøerne og i  

 Grønland.
 Der kan dog ydes støtte til ophold på et  

 dansk skib, der sejler i dansk eller udenlandsk farvand under  

 forudsætning af, at skibsprojektet og fartplanen er godkendt af  

 Søfartsstyrelsen, jf. kapitel 6. Opholdet på skibet anses i  

 dette tilfælde for ophold på dansk territorium.
5.3. Kommunens opgaver under anbringelsen uden for  

 hjemmet 5.3.1. Tilsyn med barnet og den unge § 55.
 Stk. 2-4.
 114. Kommunen (forældremyndighedsindehaverens  

 opholdskommune) fører løbende tilsyn med barnets eller den  

 unges forhold under opholdet uden for hjemmet og påser herunder, at den  

 lagte plan for indsatsen følges op, jf. § 55.
Kommunen har pligt til at føre tilsyn med barnet  

 eller den unge med regelmæssige mellemrum og opretholde personlig  

 kontakt med barnet eller den unge og anbringelsesstedet.
Dette gælder  

 uanset hvilken type anbringelsessted barnet eller den unge er anbragt i.
 Det kan være en fordel, hvis tilsynet  

 tilrettelægges således, at det bliver samme person, som har  

 kontakten med barnet eller den unge, og som forestår rådgivnings-  

 og vejledningsopgaver m.v. over for familien under barnets eller den unges  

 anbringelse uden for hjemmet.
 Tilsynet kan på kommunens vegne udøves af  

 andre med særlige forudsætninger herfor, fx  

 plejehjemsforeningerne, men det endelige ansvar for tilsynets udøvelse  

 påhviler kommunen.
I de tilfælde, hvor tilsynet føres af en  

 plejehjemsforening eller andre, er det af afgørende betydning, at der  

 foreligger klare retningslinier for tilbagemelding til kommunen.
Der kan  

 herved henvises til, at den lovpligtige vurdering af planen efter § 56  

 skal ske på baggrund af det løbende tilsyn med barnet eller den  

 unge på anbringelsesstedet, jf. nedenfor.
 Det er tillige vigtigt, at det over for anbringelsesstedet  

 er klargjort, hvorledes kompetenceforholdet mellem plejehjemsforeningen og  

 kommunen er.
 For så vidt angår plejehjemsforeningernes  

 stilling i forhold til forvaltningsloven og offentlighedsloven, når de  

 udfører opgaver for kommunerne, henvises til retssikkerhedsloven og  

 Socialministeriets vejledning om lov om retssikkerhed og administration  

 på det sociale område.
5.3.2. Revision af planen § 56.
 Stk. 2.
 115. Kommunen har efter § 56, stk. 1, pligt  

 til senest 3 måneder efter, at barnet eller den unge har fået  

 ophold uden for hjemmet, at tage planen op til vurdering med henblik på  

 en eventuel revision af denne.
Det bliver herved muligt at detaljere beskrivelsen af de  

 særlige forhold vedrørende indsatsen over for barnet eller den  

 unge, som i den oprindelig udarbejdede plan eventuelt alene er beskrevet i  

 hovedlinier samt at medtage spørgsmål, som der ikke har kunnet  

 tages højde for i planen forud for anbringelsen.
Endvidere kan selve  

 anbringelsen, som er en radikal ændring af barnets eller den unges  

 tilværelse, medføre, at nye eller ændrede behov viser sig  

 med deraf følgende ændrede krav til indsatsen.
Der kan eventuelt  

 også være behov for, at kommunen foretager en nærmere  

 tilrettelæggelse og koordinering af den indsats, der skal ydes fra det  

 valgte anbringelsessteds side og fra kommunens side.
 Det er vigtigt, at planen ikke låser indsatsen fast.  

 Den skal tværtimod anvendes som et middel til at styrke indsatsen.
 I den efterfølgende periode skal der ske en  

 vurdering af planen med højst 6 måneders mellemrum.
Det er i bestemmelsen fastsat, at  

 bedømmelsesgrundlaget for vurderingen om en revision af planen er den  

 lovpligtige løbende kontakt med barnet og den unge og dermed med  

 anbringelsesstedet, jf. § 55. Hermed fremhæves, at det konkrete  

 anbringelsessteds iagttagelser m.v. med barnets eller den unges forhold  

 må udgøre et væsentligt element i vurderingen af planen og  

 en eventuel revision af denne.
Det er vigtigt, at kommunen er opmærksom  

 på, om der på grund af sagens karakter kan være behov for,  

 at anbringelsesstedet modtager en nødvendig supervision.
Det er tillige fastsat, at familiens forhold under barnets  

 eller den unges ophold uden for hjemmet skal inddrages i vurderingen af  

 planen.
I vurderingen af, om planen skal revideres, skal således  

 indgå, om der skal ske ændringer af den indsats, der  

 målrettes mod forældrene under barnets eller den unges ophold  

 uden for hjemmet, jf. herved kravene i § 53, stk. 2, til udarbejdelsen  

 af planen.
Viser der sig behov for en revision af planen, må  

 forældrene medinddrages, og en afgørelse om revision skal  

 så vidt muligt træffes i forståelse med  

 forældremyndighedens indehaver og barnet eller den unge.  

 Spørgsmål om ændring af planen kan også rejses af  

 forældremyndighedens indehaver eller den unge, der er fyldt 15  

 år.
Det er kommunen, der træffer afgørelse om  

 ændring af planen.
De i § 56, stk. 1, opstillede periodekrav til  

 vurdering og eventuel revision af planen er minimumskrav.
Kommunen er til  

 enhver tid berettiget og forpligtet til at revidere planen, såfremt der  

 viser sig forhold, der taler for dette.
 Vedrørende klageadgang henvises til kapitel 10.
5.3.3. Opfølgning af planen § 55.
 Stk. 2-4.
 116. Under barnets eller den unges ophold uden for  

 hjemmet træffer kommunen om nødvendigt afgørelse om  

 ændret anbringelsessted, behandling, uddannelse m.v.
 Det præciseres i bestemmelsen, at de  

 afgørelser, som det tilkommer kommunen at træffe  

 vedrørende barnets eller den unges forhold under opholdet uden for  

 hjemmet, skal angå forhold, som det under hensyn til formålet med  

 anbringelsen må anses for nødvendigt at træffe bestemmelse  

 om.
Retten til at bestemme over en række personlige  

 forhold vedrørende barnet eller den unge vil også under en  

 anbringelse tilkomme forældremyndighedens indehaver.
Som typiske  

 eksempler på spørgsmål, som det tilkommer forældrene  

 at træffe bestemmelse om, kan nævnes spørgsmål om  

 dåb (navngivning) og konfirmation.
 Afgrænsningen mellem de forhold vedrørende  

 barnet eller den unge, som henholdsvis forældrene og kommunen kan  

 træffe bestemmelse om under opholdet uden for hjemmet, ligger  

 således i formålet med anbringelsen.
De afgørelser, som kommunen kan komme til at  

 træffe, kan angå såvel forhold, som udtrykkeligt er  

 omhandlet i planen som forhold, der er nye eller uomtalte.
En række  

 praktiske spørgsmål om barnets eller den unges dagligdag kan  

 ligeledes nødvendiggøre en egentlig afgørelse fra  

 kommunens side, såfremt der opstår konflikter med  

 forældrene om disse spørgsmål.
Det følger af det vidtgående ansvar for  

 barnet eller den unge, som kommunen overtager ved anbringelsen, at kommunen  

 også om nødvendigt træffer afgørelse om  

 undersøgelse og om lægebehandling af barnet eller den unge,  

 herunder om indlæggelse til behandling på sygehus, såvel  

 på somatisk som på psykiatrisk afdeling.
Sådanne  

 beslutninger bør dog så vidt muligt træffes i  

 forståelse med forældremyndighedens indehaver.
Fremsætter forældremyndighedens indehaver  

 anmodning om at få barnet eller den unge undersøgt for egen  

 regning hos en læge, psykolog eller anden sagkyndig, som de selv  

 vælger, træffer kommunen afgørelse om, hvorvidt  

 anmodningen kan efterkommes.
En sådan anmodning bør som  

 udgangspunkt efterkommes, medmindre ganske tungtvejende modstående  

 hensyn gør sig gældende.
Disse hensyn må vurderes i  

 forhold til formålet med anbringelsen samt en eventuel risiko for, at  

 den ønskede undersøgelse kan volde barnet eller den unge  

 skade.
 Vedrørende klageadgang for afgørelser under  

 opholdet uden for hjemmet henvises til kapitel 10.
5.3.4. Ændring af anbringelsessted § 55.
 Stk. 2. Ændring af anbringelsesstedet  

 kræver samtykke fra forældremyndighedens indehaver og den unge,  

 der er fyldt 15 år, jf. dog stk. 3 og 4.
 Stk. 3. Er anbringelsen sket efter § 40, stk. 2, nr.  

 11, eller § 42 a, og kan samtykke til ændret anbringelsessted ikke  

 opnås, kan anbringelsesstedet kun ændres ved, at der  

 træffes afgørelse efter § 42.
 Stk. 4. Er anbringelsen sket efter § 42, og kan  

 samtykke til ændret anbringelsessted ikke opnås, kan  

 anbringelsesstedet kun ændres ved, at der træffes fornyet  

 afgørelse efter § 42. Forældremyndighedens indehaver og den  

 unge, der er fyldt 15 år, kan dog meddele samtykke til, at der ikke  

 skal træffes fornyet afgørelse efter § 42.
117. En ændring af barnets eller den unges  

 anbringelsessted kan af forældrene og barnet eller den unge  

 føles som en meget indgribende afgørelse.
Derfor kræver  

 en ændring af anbringelsesstedet samtykke hertil fra  

 forældremyndighedsindehaveren og den unge, der er fyldt 15 år,  

 jf. § 55, stk. 2. Det gælder uanset, om anbringelsen af barnet  

 eller den unge uden for hjemmet er iværksat med eller uden  

 samtykke.
I de tilfælde, hvor der ikke kan opnås  

 samtykke, forudsætter en ændring af anbringelsesstedet som  

 hovedregel, at der træffes afgørelse henholdsvis fornyet  

 afgørelse i børn og unge-udvalget om at anbringelsesgrundlaget  

 efter § 42 er opfyldt.
Børn og unge-udvalget har alene til opgave  

 at tage stilling til, hvorvidt anbringelsesgrundlaget, dvs. hvorvidt  

 kriterierne i § 42 for anbringelse uden for hjemmet er opfyldt.
Det er  

 kommunen, der træffer afgørelse om valg af anbringelsessted i  

 overensstemmelse med planen for det enkelte barn eller den enkelte unge.
Det  

 gælder både typen af anbringelsessted og det konkrete valg.  

 Kommunens afgørelse om valg mellem forskellige typer af  

 anbringelsessteder kan indbringes for det sociale nævn.
Hvis anbringelsen af barnet eller den unge er sket efter  

 § 40, stk. 2, nr. 11, dvs. som en frivillig anbringelse, og der ikke kan  

 opnås samtykke til ændret anbringelsessted, følger det af  

 § 55, stk. 3, at anbringelsesstedet kun kan ændres, hvis  

 børn og unge-udvalget træffer afgørelse om at  

 anbringelsesgrundlaget efter § 42 er opfyldt.
Den frivillige anbringelse  

 ændres således til en anbringelse uden samtykke.
 Hvis anbringelsesgrundlaget er § 42 a, dvs. en  

 fortsat anbringelse uden samtykke i op til 3 måneder, kræver en  

 ændring af anbringelsesstedet uden samtykke ligeledes en  

 afgørelse i børn og unge-udvalget om at anbringelsesgrundlaget  

 efter § 42 er opfyldt.
Flytningen kan ikke iværksættes, før  

 børn og unge-udvalgets afgørelse foreligger.
Er behovet for  

 flytning så akut, at den ikke kan afvente en behandling i børn  

 og unge-udvalget, vil en afgørelse eventuelt kunne træffes som  

 en foreløbig afgørelse efter reglerne herom.
§ 55, stk. 4, vedrører tilfælde, hvor  

 anbringelsen uden for hjemmet er sket efter § 42 (tvangsmæssige  

 anbringelser), og hvor der ikke kan opnås samtykke til at ændre  

 anbringelsesstedet.
I sådanne situationer kan anbringelsesstedet som  

 udgangspunkt også kun ændres ved, at børn og unge-udvalget  

 træffer fornyet afgørelse efter § 42. I den forbindelse  

 fastsættes en ny genbehandlingsfrist efter § 43.
 Hvis forældremyndighedens indehaver og den unge, der  

 er fyldt 15 år, giver samtykke til, at der ikke skal træffes en  

 fornyet afgørelse efter § 42, kan kommunen træffe  

 afgørelse om ændring af anbringelsessted uden at forelægge  

 sagen for børn og unge-udvalget til efterprøvelse af, om  

 tvangskriterierne i § 42 fortsat er opfyldt.
Baggrunden for, at der ikke er et ubetinget krav om  

 forelæggelse for børn og unge-udvalget, når  

 anbringelsesgrundlaget er § 42, er, at børn og unge-udvalget  

 alene har til opgave at tage stilling til anbringelsesgrundlaget.
Hvis  

 forældremyndighedens indehaver og den unge, der er fyldt 15 år,  

 ikke ønsker en fornyet efterprøvelse af, om tvangsgrundlaget er  

 opfyldt, men alene modsætter sig kommunens plan om at ændre  

 anbringelsesstedet, kan de derfor give samtykke til, at der ikke  

 træffes fornyet afgørelse i børn og unge-udvalget efter  

 § 42, forinden kommunen træffer afgørelse om ændret  

 anbringelsessted.
De særlige regler i § 55, stk. 2-4, finder kun  

 anvendelse på de egentlige flyttesituationer, hvor ændringen af  

 anbringelsesstedet er bestemt af det formål, der søges  

 opnået ved anbringelsen.
Bestemmelserne omfatter således ikke de  

 flytninger, der er nødvendige som følge af udefra kommende  

 begivenheder, såsom lukning af døgninstitutionen eller  

 plejefamiliens ophør som plejefamilie.
Ferieophold m.v. eller  

 indlæggelse af barnet eller den unge på sygehus er heller ikke en  

 ændring af anbringelsesstedet i bestemmelsens forstand, selv om der er  

 tale om en fysisk flytning af barnet eller den unge.
 Vedrørende klageadgang henvises til kapitel 10.
5.4. Samvær og kontakt 5.4.1. Samvær og kontakt med forældrene § 57 Stk. 2-5.
118. Forældrene og barnet eller den unge har  

 ret til samvær og kontakt under anbringelsen uden for hjemmet.
Ret til  

 samvær omfatter både en ret for forældrene til at  

 besøge barnet eller den unge og en ret til, at barnet eller den unge  

 kan besøge forældrene.
Ret til kontakt omfatter også brev-  

 og telefonkontakt samt anden kommunikation.
Udtrykket forældrene  

 dækker både forældremyndighedens indehaver og den af  

 forældrene, der ikke har del i forældremyndigheden, men som har  

 en ret til samvær og kontakt, der enten er aftalt mellem  

 forældrene eller er fastsat af statsamtet.
Det er af stor betydning for barnets eller den unges  

 forhold under opholdet uden for hjemmet, at kontakten med forældrene  

 opretholdes, og efter § 57, stk. 1, påhviler det kommunen at  

 sørge for, at forbindelsen mellem forældrene og barnet eller den  

 unge holdes ved lige.
Denne aktive forpligtelse for kommunen vil især  

 få betydning, når det drejer sig om svage forældre.
Udgifter til samvær med barnet eller den unge er som  

 udgangspunkt udgifter, som forældrene selv må afholde.
Der er  

 imidlertid efter § 40, stk. 2, nr. 9, mulighed for at yde støtte  

 til sådanne udgifter efter de i bestemmelsen angivne betingelser.
Der  

 henvises til pkt. 46.
Særligt om samværsret der er aftalt eller fastsat af  

 statsamtet 119. En ret til samvær og kontakt, der er  

 fastsat af statsamtet i medfør af §§ 17, 18 og 26 i lov om  

 forældremyndighed og samvær, for den af forældrene, der  

 ikke har del i forældremyndigheden, opretholdes under barnets eller den  

 unges anbringelse uden for hjemmet.
Statsamtets adgang til efter loven om  

 forældremyndighed og samvær at fastsætte eller ændre  

 samvær og kontakt berøres ikke af anbringelsen.
 Efter serviceloven kan der imidlertid, hvis betingelserne  

 i § 57, stk. 2-4, er opfyldt, træffes afgørelse om at  

 regulere eller midlertidigt ophæve den af statsamtet fastsatte ret til  

 samvær og kontakt.
Udgangspunktet for samværet og kontakten med barnet  

 eller den unge vil for den af forældrene, der ikke har del i  

 forældremyndigheden, være den af statsamtet fastsatte ret.  

 Kommunen har således ikke kompetence til at tillægge den af  

 forældrene, der ikke har del i forældremyndigheden, en  

 videregående ret til samvær og kontakt med barnet eller den unge  

 end den, der til enhver tid er fastsat af statsamtet.
Kommunen kan  

 således ikke lempe et af statsamtet fastsat vilkår for  

 samværet, fx om overvågning eller deponering af pas.
Kommunen kan  

 derimod inden for den af statsamtet fastsatte tidsmæssige ramme  

 tilrettelægge den praktiske afvikling af samværet, fx fordele  

 samværet over 2 dage.
 Hviler en ret til samvær og kontakt på en  

 aftale forældrene imellem, er det den aftalte ret, der danner  

 udgangspunkt for samværet og kontakten mellem barnet eller den unge og  

 den af forældrene, der ikke har del i forældremyndigheden.  

 Også i disse tilfælde kan der, hvis betingelserne i § 57,  

 stk. 2-4, er opfyldt, i henhold til serviceloven træffes  

 afgørelse om at regulere eller midlertidigt afbryde den aftalte  

 ret.
5.4.2. Regulering af samvær og kontakt § 57.
Stk. 2. Kommunen træffer om fornødent  

 afgørelse om omfanget og udøvelsen af samværet og  

 kontakten og kan fastsætte nærmere vilkår for  

 samværet og kontakten.
Ved afgørelsen lægges særlig  

 vægt på hensynet til barnet eller den unge og formålet med  

 anbringelsen.
Der kan ikke efter 1. pkt. træffes afgørelser, som  

 medfører, at samvær og kontakt kun må finde sted mindre  

 end en gang om måneden.
En sådan afgørelse sidestilles med  

 en afbrydelse af forbindelsen og skal træffes af børn og  

 unge-udvalget efter stk. 3.
 Stk. 3-5.
120. Afviklingen af retten til samvær og  

 kontakt kan rejse en række praktiske problemer.
Retten kan naturligvis  

 ikke udøves af forældrene uden hensyntagen til, at barnet eller  

 den unge nu er i et nyt miljø, og at anbringelsesstedet, hvad enten  

 det er en døgninstitution, en plejefamilie eller et opholdssted har  

 sin tilrettelæggelse af dagligdagen, som må respekteres.
Kommunen har efter § 57, stk. 2, adgang til om  

 nødvendigt at træffe afgørelse om omfanget og  

 udøvelsen af samværet eller kontakten mellem forældrene og  

 barnet eller den unge.
Det kan dreje sig såvel om  

 tilrettelæggelsen af de gensidige besøg som om, hvorledes brev-  

 og telefonkontakten eller anden kommunikation skal foregå.
Kommunen kan  

 endvidere fastsætte nærmere vilkår for samværet, fx  

 at en gennemførelse af samværet forudsætter, at  

 forældrene ikke er påvirket af alkohol eller stoffer.
Dette  

 indebærer dog ikke, at kommunen kan opstille vilkår om fx  

 indtagelse af antabus eller lignende for afgørelsen om retten til  

 samvær.
Der kan også træffes afgørelse om, at  

 samværet skal foregå et bestemt sted, fx på institutionen  

 eller et neutralt sted.
 Kommunens adgang til at regulere samværets praktiske  

 afvikling har til hensigt at tilgodese barnet eller den unge, og det  

 præciseres i bestemmelsen, at der ved afgørelsen skal  

 lægges særlig vægt på hensynet til barnet eller den  

 unge og formålet med anbringelsen.
Loven sætter en grænse for, i hvilket omfang  

 kontakt- og samværsretten kan reguleres af kommunen.
Det er fastsat i  

 § 57, stk. 2, 3. pkt., at der ikke efter 1. pkt. kan træffes  

 afgørelser, der medfører, at samvær og kontakt kun  

 må finde sted mindre end en gang om måneden.
En afgørelse,  

 som medfører, at samvær og kontakt kun må finde sted  

 mindre end en gang hver måned, vil være at betragte som en  

 afgørelse om afbrydelse af forbindelsen mellem forældrene og  

 barnet eller den unge og skal behandles efter reglerne herom, jf. § 57,  

 stk. 3. Det vil sige, at selvom der er samvær mindst en gang om  

 måneden, er der tale om en afbrydelse af forbindelsen, hvis andre  

 former for kontakt begrænses til mindre end en gang om  

 måneden.
Der kan ikke generelt fastsættes en tidsmæssig  

 ramme for samværets varighed.
Det må bero på en konkret  

 vurdering, hvornår et månedligt samvær er så  

 beskedent, at der i realiteten er tale om en afbrydelse af forbindelsen i  

 henseende til samvær.
Andre reguleringer i samvær og kontakt 121. En døgninstitution, plejefamilie eller  

 opholdssted vil i kraft af det såkaldte anstaltsforhold i  

 enkeltstående situationer kunne forhindre samvær eller kontakt  

 mellem forældrene og barnet eller den unge, hvis det er  

 påkrævet af hensyn til orden og sikkerhed.
Institutionsledelsen, plejefamilien og opholdsstedet  

 må således have adgang til at afvise den forældre, der fx  

 møder op for at besøge sit barn sent om aftenen efter  

 børnenes sengetid eller møder op i stærkt påvirket  

 tilstand.
Der må ligeledes være adgang til at afvise den  

 forældre, der i stærkt påvirket tilstand ønsker  

 telefonisk kontakt med sit barn.
 Er der ikke tale om et enkeltstående tilfælde,  

 men derimod om situationer der gentager sig, må anbringelsesstedet  

 rette henvendelse til kommunen, som om fornødent efter § 57, stk.  

 2, kan træffe afgørelse om omfanget og udøvelsen af  

 samværet og kontakten og herunder kan fastsætte nærmere  

 vilkår for samværet og kontakten.
 5.4.3. Afbrydelse af forbindelsen m.v.
 § 57.
Stk. 3. Når det er nødvendigt af  

 hensyn til barnets eller den unges sundhed eller udvikling, kan børn  

 og unge-udvalget for en bestemt periode træffe afgørelse om, at  

 samvær kun må foregå under tilstedeværelse af en  

 repræsentant for kommunen.
Under de samme betingelser og ligeledes for  

 en bestemt periode kan der træffes afgørelse om at afbryde  

 forbindelsen mellem forældrene og barnet eller den unge, ligesom der  

 kan træffes afgørelse om, at barnets eller den unges  

 anbringelsessted ikke må oplyses over for forældrene.
 Stk. 4-5.
 122. Forholdene ved anbringelsen kan være af  

 en sådan art eller kan senere udvikle sig på en sådan  

 måde, at det kan være nødvendig at regulere samværet  

 på en mere indgribende måde, end det er muligt efter § 57,  

 stk. 2, eventuelt helt at afbryde forældrenes forbindelse til barnet  

 eller den unge.
Må samværet og kontakten med forældrene  

 ligefrem antages at have en skadelig indvirken på barnet eller den  

 unge, kan det være nødvendigt helt at afbryde forbindelsen.
Der  

 er tale om et meget alvorligt indgreb, og en afgørelse om ikke at  

 måtte have forbindelse med barnet eller den unge kan af  

 forældrene føles som endog mere vidtgående end en  

 afgørelse om at anbringe barnet eller den unge uden deres samtykke.  

 Det skal derfor være nødvendigt af hensyn til barnets eller den  

 unges sundhed eller udvikling at træffe en sådan  

 afgørelse.
 Som nævnt oven for, skal en afgørelse, som  

 medfører, at samvær og kontakt kun må finde sted mindre  

 end en gang om måneden, betragtes som en afgørelse om at afbryde  

 forbindelsen mellem barnet eller den unge.
En afbrydelse af forbindelsen mellem forældrene og  

 barnet eller den unge angår i første række  

 forældrenes kontakt til barnet eller den unge.
Afgørelsen  

 bør derimod ikke automatisk medføre, at barnet eller den unge  

 afskæres fra at sende breve til forældrene, da barnet eller den  

 unge uanset den skadelige virkning, som den gensidige kontakt  

 medfører, kan have et væsentlig behov for at meddele sig til  

 forældrene såvel positivt som negativt om situationen.
En  

 afskæring heraf bør kun ske, hvis denne ensidige kontakt kommer  

 i direkte modstrid med formålet med anbringelsen.
 Under samme betingelser som for at træffe  

 afgørelse om at afbryde forbindelsen kan der træffes  

 afgørelse om, at samvær kun må foregå under  

 tilstedeværelse af en repræsentant for kommunen, dvs. en af  

 kommunen udpeget person (overvåget samvær). En afgørelse  

 om overvåget samvær bør kun træffes, når  

 formålet ikke kan opnås med mindre indgribende forholdsregler  

 såsom en stedlig regulering af samværet efter § 57, stk.  

 2.
Kommunen bør være omhyggelig ved valget af  

 den repræsentant, der skal foretage overvågningen af  

 samværet især med henblik på, at der ikke opstår  

 loyalitetskonflikter.
Dette kan der være risiko for, såfremt en  

 plejeforældre overlades opgaven.
 En afgørelse om overvåget samvær og en  

 afgørelse om afbrydelse af forbindelsen mellem forældrene og  

 barnet eller den unge skal angive, for hvilken periode den er  

 gældende.
 Bestemmelsen giver endvidere adgang til at træffe  

 afgørelse om, at barnets eller den unges anbringelsessted ikke  

 må oplyses over for forældrene (anonymisering af  

 anbringelsesstedet). Betingelserne for at træffe en sådan  

 afgørelse er de samme som for at træffe afgørelse om  

 overvåget samvær og om at afbryde forbindelsen.
 123. En afgørelse om overvåget  

 samvær, en afgørelse om at afbryde forbindelsen mellem  

 forældrene og barnet eller den unge og en afgørelse om ikke at  

 oplyse barnets eller den unges opholdssted over for forældrene, skal  

 træffes i et møde i børn og unge- udvalget efter reglerne  

 i § 62.
 Er behovet for at overvåge samværet, for at  

 afbryde forbindelsen mellem forældrene og barnet eller den unge eller  

 for at holde barnets eller den unges anbringelsessted skjult for  

 forældrene så akut, at der må handles hurtigt af hensyn til  

 barnet eller den unge, kan disse afgørelser træffes efter  

 reglerne om foreløbige beslutninger, jf. § 57, stk. 4. Et  

 sådant behov kan fx foreligge i forbindelse med en foreløbig  

 afgørelse om anbringelse uden for hjemmet.
5.4.4. Brev- og telefonkontrol § 57.
 Stk. 5. En afgørelse om kontrol med barnets  

 eller den unges brevveksling, telefonsamtaler eller anden kommunikation med  

 forældrene kan alene træffes efter § 108, stk. 2.
 § 108.
Stk. 2. Under ophold i institutioner beregnet til  

 døgnophold for børn og unge kan børn og unge-udvalget,  

 såfremt det er nødvendigt af hensyn til barnets eller den unges  

 sundhed eller udvikling, uden retskendelse træffe afgørelse om  

 kontrol med barnets eller den unges brevveksling, telefonsamtaler og anden  

 kommunikation med nærmere angivne personer uden for institutionen.  

 Kontrol af breve og andre henvendelser til og fra offentlige myndigheder og  

 til og fra en eventuel advokat, jf. § 60, stk. 3, må ikke finde  

 sted.
En afgørelse efter 1. pkt. kan træffes foreløbigt  

 efter reglerne i § 45, når betingelserne herfor er opfyldt.  

 Socialministeren fastsætter regler om kontrol med brevveksling,  

 telefonsamtaler og anden kommunikation.
 Stk. 3-4.
 124. I § 57, stk. 5, henvises der til  

 muligheden for efter § 108, stk. 2, at træffe afgørelse om  

 kontrol med brevveksling, telefonsamtaler og anden kommunikation mellem  

 forældrene og barnet eller den unge.
 Kontrol med breve og telefonsamtaler m.v. kan alene ske,  

 når betingelserne i § 108, stk. 2, er opfyldt, herunder at barnet  

 eller den unge har ophold på en døgninstitution, men muligheden  

 for brev- og telefonkontrol er angivet i § 57 for derved at give en  

 fuldstændig oversigt over de reguleringer, der kan ske  

 vedrørende forbindelsen mellem forældrene og barnet eller den  

 unge under anbringelsen.
En afgørelse om brev- og telefonkontrol kan  

 sammenlignes med en afgørelse om overvåget samvær.
I begge  

 tilfælde gør hensynet til barnets eller den unges sundhed eller  

 udvikling det ikke påkrævet helt at afskære kontakten med  

 forældrene, men barnets eller den unges forhold tilsiger dog, at det er  

 nødvendigt at have kendskab til, hvordan samværet eller  

 kontakten forløber.
 De nærmere regler om kontrol med brevveksling,  

 telefonsamtaler og anden kommunikation er fastsat i Socialministeriets  

 bekendtgørelse om magtanvendelse m.v. i døgninstitutioner for  

 børn og unge og i opholdssteder for børn og unge for flere end  

 4 personer.
 Vedrørende klageadgang henvises til kapitel 10.
5.4.5. Samvær og kontakt med andre end forældrene 125. Kommunen skal være opmærksom  

 på, at det er vigtigt for et barn eller en ung, der bliver anbragt uden  

 for hjemmet, at fastholde relationerne til det hidtidige nære  

 miljø, der omfatter langt flere personer end forældrene.
 Bedsteforældre, andre nære  

 pårørende, naboer og andre personer i barnets eller den unges  

 dagligdag kan have haft tætte relationer til barnet eller den unge, som  

 det kan være af stor betydning at opretholde under anbringelsen uden  

 for hjemmet.
Kommunen skal således under hensyn til  

 formålet med anbringelsen sørge for, at barnets eller den unges  

 forbindelse med andre nærtstående end forældrene holdes ved  

 lige i det omfang, det findes at være til gavn for barnet eller den  

 unge.
Kommunen må derfor være opmærksom på barnets  

 eller den unges egne ønsker om kontakt med andre end forældrene.  

 En lovfæstet ret til samvær med barnet eller den unge tilkommer  

 dog alene forældrene.
Et særligt behov for at støtte kontakten til  

 andre end forældrene kan opstå i situationer, hvor den ene af  

 forældrene eller begge er fraværende eller selv ude af stand til  

 at være sammen med barnet eller den unge, fx på grund af  

 fængsling.
Også i tilfælde, hvor barnets eller den unges  

 anbringelse er begrundet i meget alvorlige overgreb fra forældrene, kan  

 det være af væsentlig betydning for barnet/den unge at opretholde  

 sit tilhørsforhold til hjemmemiljøet ved kontakt med andre  

 nærtstående.
Barnets eller den unges kontakt med andre end  

 forældrene er blandt de spørgsmål, det under anbringelsen  

 vil være nærliggende at drøfte med indehaveren af  

 forældremyndigheden.
Kommunen må for at undgå  

 konfliktsituationer, der kan skade barnet eller den unge, være  

 opmærksom på tilkendegivelserne fra indehaveren af  

 forældremyndigheden med hensyn til barnets eller den unges forbindelse  

 med andre nære pårørende m.v.
Kommunens adgang efter § 55, stk. 1, til at  

 træffe afgørelser om barnets eller den unges forhold under  

 anbringelsen omfatter også spørgsmål om samvær eller  

 kontakt med andre end forældrene.
Dette gælder såvel de  

 tilfælde, hvor kommunen - af hensyn til formålet med anbringelsen  

 - mod forældremyndighedsindehaverens ønske træffer  

 afgørelse om, at en kontakt mellem barnet eller den unge og en  

 pårørende eller en anden person skal opretholdes som de  

 tilfælde, hvor der træffes afgørelse om at begrænse  

 eller afbryde en kontakt, som forældremyndighedens indehaver  

 ønsker opretholdt.
I tilfælde, hvor det findes nødvendigt at  

 afbryde forbindelsen mellem barnet/den unge og de pårørende,  

 sker dette som en beskyttelse af barnet eller den unge.
En sådan  

 afgørelse bør som udgangspunkt ikke medføre, at  

 barnet/den unge afskæres fra at sende breve og postkort.
Barnet eller  

 den unge kan - uanset den skadelige virkning som den gensidige kontakt  

 medfører - have et væsentlig behov for at sende en hilsen til  

 sine nærtstående.
En afskæring heraf bør kun ske,  

 hvis denne ensidige kontakt kommer i direkte modstrid med formålet med  

 anbringelsen.
 Vedrørende klageadgang henvises til kapitel 10.
5.5. Forældrenes og barnets eller den unges  

 betaling Betaling for døgnophold 126. Forældrene og barnet eller den unge  

 under 18 år betaler efter § 52 for døgnophold i et  

 anbringelsessted for børn og unge efter regler, der fastsættes  

 af socialministeren.
 Reglerne om forældres og børns og unges  

 betaling for døgnophold er fastsat i Socialministeriets  

 bekendtgørelse om betaling for ophold i anbringelsessteder for  

 børn og unge under 18 år samt for døgnophold og  

 udslusningsophold for unge i alderen 18 til og med 22 år.  

 Bekendtgørelsen er optrykt som bilag.
Bekendtgørelsen indeholder regler om hel eller  

 delvis fritagelse for betalingen, når visse betingelser er opfyldt.
Fx  

 er ophold for børn og unge med en betydelig og varigt nedsat fysisk  

 eller psykisk funktionsevne gratis for forældrene, når  

 anbringelsen har et udpræget behandlingssigte.
Kommunen indtræder  

 i retten til børnebidrag fra en eventuel bidragspligtig.  

 Opholdsbetalingen opkræves af kommunen.
 Om unges betaling for ophold i anbringelsessteder for  

 børn og unge under 18 år samt for døgnophold og  

 udslusningsophold for unge i alderen 18 til og med 22 år henvises til  

 pkt. 58.
5.6. Hjemgivelse/ophør af anbringelsen § 46.
Stk. 2. Kommunen træffer afgørelse om  

 hjemgivelse, uanset om barnet eller den unge er anbragt uden for hjemmet  

 efter § 40, stk. 2, nr. 11, § 42 eller 42 a.
Hvis kommunen  

 træffer afgørelse om hjemgivelse af et barn eller en ung, der er  

 anbragt efter § 42, skal kommunen umiddelbart orientere børn og  

 unge-udvalget herom.
Hvis kommunen ikke kan imødekomme en  

 begæring om hjemgivelse, forelægges sagen til afgørelse i  

 børn og unge-udvalget, jf. § 42.
 Stk. 3-4.
§ 42 a.
Er et barn eller en ung med samtykke  

 fra forældremyndighedens indehaver og den unge, der er fyldt 15  

 år, anbragt uden for hjemmet, og tilbagekaldes samtykket, kan  

 børn og unge-udvalget beslutte, at barnet eller den unge i op til 3  

 måneder fra tilbagekaldelsen af samtykket ikke skal kunne hjemtages,  

 uanset at betingelserne i § 42 ikke er opfyldt.
En sådan  

 beslutning om en hjemtagelsesperiode kan kun træffes, hvis det må  

 antages, at en øjeblikkelig hjemtagelse kan skade barnet eller den  

 unge.
 Stk. 2. En afgørelse efter stk. 1 kan  

 træffes foreløbigt efter reglerne i § 45, når  

 betingelserne herfor er opfyldt.
5.6.1.Generelt 127. En anbringelse uden for hjemmet skal som andre  

 hjælpeforanstaltninger ophøre, når formålet med  

 foranstaltningen er opnået, når foranstaltningen ikke  

 længere er formålstjenlig, eller når den unge fylder 18  

 år.
Opholdet i anbringelsesstedet vil dog eventuelt efter  

 reglerne i § 62 a kunne opretholdes efter det fyldte 18. år, hvis  

 den unge er indforstået med det.
Der henvises til pkt.58.
Konstaterer kommunen under sin løbende  

 opfølgning af en anbringelsessag, at det i planen angivne formål  

 med anbringelsen er nået, skal foranstaltningen ophøre.
Dette  

 gælder både for frivillige og tvangsmæssigt  

 gennemførte anbringelser.
 Betydningen af, at betingelserne for anbringelsen ikke  

 længere er opfyldt, er derimod forskelligt, alt efter om der er tale om  

 en frivillig eller tvangsmæssig anbringelse.
Frivillige anbringelser 128. Er anbringelsen uden for hjemmet etableret med  

 samtykke fra forældremyndighedens indehaver og den unge, der er fyldt  

 15 år, kan samtykket til enhver tid tilbagekaldes, og barnet eller den  

 unge kræves hjemgivet.
Ved tilbagekaldelse af samtykket er  

 betingelserne for den frivillige anbringelse ikke længere opfyldt.  

 Hjemgivelse kræver i denne situation ikke nogen afgørelse fra  

 kommunens side.
§ 46, stk. 3, stiller krav om, at kommunen forud for  

 en hjemgivelse så vidt muligt i samarbejde med  

 forældremyndighedens indehaver og barnet eller den unge i den plan, der  

 er lagt for anbringelsen, skal angive den videre indsats i forbindelse med  

 hjemgivelsen.
Ved frivillige anbringelser har kommunen ofte et udmærket  

 samarbejde med forældrene og barnet eller den unge.
Der vil  

 sædvanligvis i disse tilfælde i forbindelse med den sidste  

 revision af planen kunne opnås enighed om eller forståelse for,  

 at der kan være behov for en forberedelsesperiode, inden barnet eller  

 den unge kommer hjem til forældrene.
Men det kan forekomme, at samtykket til anbringelsen uden  

 for hjemmet pludselig tilbagekaldes, fx som følge af en opstået  

 konflikt mellem kommunen og forældremyndighedens indehaver, og hvor  

 barnet eller den unge kræves hjemgivet øjeblikkeligt.
Hvis en  

 sådan øjeblikkelig hjemgivelse må antages at skade barnet  

 eller den unge, er der efter § 42a mulighed for, at børn og  

 unge-udvalget kan træffe afgørelse om, at barnet eller den unge  

 i op til 3 måneder fra tilbagekaldelsen af samtykket ikke skal kunne  

 hjemtages, uanset at betingelserne for en anbringelse uden samtykke ikke er  

 opfyldt.
Hjemtagelsesperioden skal forbedre mulighederne for at  

 forberede hjemgivelsen under hensyn til barnets eller den unges behov.
Der  

 kan fx være behov for, at det nærmere tilrettelægges,  

 hvorledes der kan ydes støtte til barnet eller den unge fra  

 daginstitution, skole og de hjemlige omgivelser, ligesom perioden kan  

 anvendes på den nødvendige forberedelse af barnet eller den unge  

 på en flytning.
Ved kommunens vurdering i den konkrete sag af behovet for  

 en hjemtagelsesperiode skal det nøje overvejes, om indgrebet  

 står i rimeligt forhold til det mål, der søges nået,  

 og det skal herunder vurderes, hvor lang tid det vil være  

 nødvendigt at udsætte hjemgivelsen.
Hvis der undtagelsesvis  

 måtte opstå behov for at forlænge en fastsat  

 hjemtagelsesperiode, kan perioden forlænges ved en fornyet  

 afgørelse, men perioden kan ikke forlænges ud over det  

 tidspunkt, hvor der er forløbet 3 måneder fra tilbagekaldelsen  

 af samtykket.
Ved afgørelser efter § 42 a gælder de  

 samme regler for afgørelseskompetence og klageadgang som for  

 anbringelse uden samtykke.
For at formålet med en hjemtagelsesperiode  

 vil kunne opnås, vil anvendelse af § 42 a i praksis overvejende  

 ske på baggrund af en foreløbig afgørelse efter  

 § 45, når forældremyndighedens indehaver tilkendegiver at  

 ville hjemtage barnet eller den unge.
Det er en betingelse for anvendelse af § 42 a, at det  

 er den øjeblikkelige hjemtagelse, der vil kunne skade barnet eller den  

 unge, og bestemmelsen kan derfor ikke anvendes i tilfælde, hvor  

 hensynet til barnet eller den unge tilsiger, at hjemtagelse i det hele taget  

 bør undgås.
I denne situation er der ikke andre muligheder end  

 at fremme en anbringelse efter § 42, hvilket i praksis betyder, at der  

 må træffes en foreløbig afgørelse efter  

 § 45.
Særligt om tilfælde med samtykke fra unge, der er fyldt 15  

 år 129. Er forældremyndighedens indehaver og den  

 unge, der er fyldt 15 år, enige om at tilbagekalde det givne samtykke,  

 gælder det oven for anførte.
Anderledes stiller det sig i  

 tilfælde, hvor der er uenighed mellem forældremyndighedens  

 indehaver og den unge, der er fyldt 15 år, om tilbagekaldelse af  

 samtykket.
 Hvis forældremyndighedens indehaver ønsker at  

 hjemtage den unge, mens den unge modsætter sig hjemgivelsen og  

 opretholder sit samtykke til anbringelsen, bør kommunen overveje, om  

 der er grundlag for at indstille til børn og unge-udvalget, at der  

 træffes afgørelse om at anbringe den unge efter bestemmelsen i  

 § 42, stk. 3.
Er det den unge, der begærer sig hjemgivet, mens  

 forældremyndighedens indehaver modsætter sig hjemgivelsen,  

 må kommunen være opmærksom på, at en forsvarlig  

 hjemgivelse forudsætter, at hjemmet er indstillet på at modtage  

 den unge.
I en sådan situation bør kommunen overveje, om der er  

 grundlag for at indstille til børn og unge-udvalget, at der  

 træffes afgørelse om at anbringe den unge efter bestemmelsen i  

 § 42, stk. 1.
Tvangsmæssigt gennemførte anbringelser 130. Er anbringelsen uden for hjemmet sket uden  

 samtykke fra forældremyndighedens indehaver og den unge, der er fyldt  

 15 år, kan indehaveren af forældremyndigheden og den unge, der er  

 fyldt 15 år, fremsætte begæring om hjemgivelse, og kommunen  

 må da behandle sagen med henblik på, om betingelserne for at  

 opretholde den tvangsmæssige foranstaltning er opfyldt.
Kommunen skal  

 endvidere af egen drift påse, om betingelserne for at opretholde  

 foranstaltningen er opfyldt, hvis den tvangsmæssige anbringelse skal  

 opretholdes ud over 1 år henholdsvis 2 år, jf. reglen i  

 § 43.
 I § 46 er det præciseret, at det er kommunen,  

 der har kompetencen til at træffe afgørelse om hjemgivelse,  

 når et barn eller en ung er anbragt uden for hjemmet uden samtykke.
 Er en tvangsmæssig anbringelse efter § 42  

 konverteret til en frivillig efter § 40, stk. 2, nr. 11, som  

 følge af, at der over for kommunen efterfølgende er givet  

 samtykke til foranstaltningen fra forældremyndighedens indehaver og den  

 unge, der er fyldt 15 år, kræver en hjemtagelse af barnet eller  

 den unge ikke en hjemgivelsesafgørelse fra kommunens side.
 Bortset fra disse tilfælde kan der ikke ske  

 hjemtagelse af tvangsmæssigt anbragte børn eller unge,  

 før der foreligger en hjemgivelsesafgørelse fra kommunens  

 side.
Hvis kommunen træffer afgørelse om  

 hjemgivelse af et barn eller en ung, der er anbragt uden for hjemmet uden  

 samtykke efter § 42, skal kommunen efter § 46, stk. 2, 2. pkt.,  

 umiddelbart orientere børn og unge-udvalget om afgørelsen.  

 Derved får børn og unge-udvalget indblik i kommunens praksis i  

 sager om hjemgivelse og dermed mulighed for at reagere, hvis der opstår  

 tvivl om, hvorvidt kommunens afgørelser om hjemgivelse er i  

 overensstemmelse med loven.
Børn og unge-udvalget kan ikke selv gribe  

 ind i de enkelte afgørelser, som kommunen træffer, men udvalget  

 eller enkelte medlemmer af udvalget kan underrette Den Sociale Ankestyrelse,  

 som vil have mulighed for at tage sagen op af egen drift.
Afgørelse om, at et barn eller en ung, der er  

 anbragt uden samtykke, ikke kan hjemgives, træffes af børn og  

 unge-udvalget.
Nægtet hjemgivelse forudsætter, at betingelserne  

 for at opretholde den tvangsmæssige anbringelse fortsat er til stede,  

 jf. § 42. Sagen må derfor forelægges for børn og  

 unge-udvalget, hvis en begæring om hjemgivelse ikke kan  

 imødekommes af kommunen.
Dette gælder uanset, at begæring  

 om hjemgivelse fremsættes lige efter, at der er truffet  

 afgørelse i sagen i Ankestyrelsen eller landsretten.
Sideordnet med kommunen og børn og unge-udvalget  

 har Den Sociale Ankestyrelse og landsretten kompetence til at træffe  

 afgørelse om hjemgivelse.
Hvis Ankestyrelsen eller landsretten ved  

 sagens behandling efter § 43 eller på baggrund af en  

 hjemgivelsesbegæring fra indehaveren af forældremyndigheden eller  

 den unge, der er fyldt 15 år, finder, at der ikke - eller ikke  

 længere - er grundlag for anbringelsen efter § 42, er det denne  

 afgørelse, der danner grundlag for hjemgivelsen.
5.6.2. Den praktiske hjemgivelse/ophør af anbringelsen § 46.
 Stk. 3. Forud for en hjemgivelse skal kommunen  

 så vidt muligt i samarbejde med forældremyndighedens indehaver og  

 barnet eller den unge i planen, jf. § 53, angive den videre indsats i  

 forbindelse med hjemgivelsen.
 Stk. 4. Tilsvarende skal kommunen i samarbejde med  

 den unge senest 6 måneder forud for ophør af en anbringelse ved  

 det fyldte 18. år i planen, jf. § 53, angive, hvilken form for  

 støtte og vejledning der ydes den unge med hensyn til boligforhold,  

 uddannelse og arbejde samt personlig rådgivning.
131. Det må tillægges betydelig  

 vægt, at hjemgivelsen er ordentligt forberedt.
Ved  

 tilrettelæggelsen af hjemgivelsen bør kommunen være  

 opmærksom på, at der er tale om et miljøskift for barnet  

 eller den unge.
Det er derfor vigtigt, at barnet eller den unge og familien  

 forberedes på ændringen gennem besøg i hjemmet, fx  

 weekendbesøg i en periode.
Det samvær og den kontakt, der hele  

 tiden bør have været mellem barnet eller den unge og familien,  

 må intensiveres i takt med, at familiens problemer løses og  

 situationen bedres.
 Som det er nævnt i kapitel 3 om udarbejdelse af  

 planen forud for barnets eller den unges anbringelse uden for hjemmet, skal  

 der i planen angives eventuelle former for støtte for familien i tiden  

 efter barnets eller den unges hjemgivelse.
Den støtte, som familien kan have behov for efter  

 barnets eller den unges hjemgivelse, kan naturligvis være vanskelig at  

 forudse ved udarbejdelsen af planen forud for anbringelsen.
Støtten  

 til familien efter en hjemgivelse er derfor et af de elementer i planen, som  

 kommunen bør være opmærksom på ved de  

 regelmæssige vurderinger og eventuelle revisioner af planen.
I de  

 tilfælde, hvor anbringelsesforløbet realiseres i  

 overensstemmelse med planen, bør det være muligt ved de seneste  

 revisioner af planen at kunne forudse, om og i givet fald hvilke  

 foranstaltninger der bør iværksættes som støtte til  

 familien efter hjemgivelsen af barnet eller den unge.
 Dette krav om stillingtagen til støtte efter  

 barnets eller den unges tilbagevenden til familien eller til den unge, der  

 skal påbegynde sit liv som voksen person, er præciseret i  

 § 46, stk. 3 og 4.
Efter § 46, stk. 3, skal der som et resultat af den  

 opsamlede viden gennem den regelmæssige vurdering af planens enkelte  

 elementer forud for en hjemgivelse ske en sidste revision af planen med  

 henblik på den støtte, der kan tilbydes familien i forbindelse  

 med selve hjemgivelsen og på lidt længere sigt efter  

 hjemgivelsen.
I planen anføres fx, om der skal ydes rådgivning,  

 om barnet eller den unge skal være i dag- eller klubtilbud, eller om  

 der gør sig særlige forhold gældende med hensyn til  

 skolegang, fritidsaktiviteter eller lignende.
 I planen må endvidere anføres, i hvilken  

 udstrækning der vil blive taget kontakt til det dagtilbud eller  

 klubtilbud, skole m.v., som barnet eller den unge skal fortsætte i  

 efter hjemgivelsen.
Anbringelsessteder (døgninstitution, plejefamilie  

 eller opholdssted) vil ofte være velegnede til i forbindelse med  

 hjemgivelsen og i en periode herefter at yde barnet eller den unge en god  

 støtte.
Dette forudsætter, at der foreligger en aftale med  

 kommunen herom.
Det vil også være en mulighed at udpege en  

 medarbejder fra anbringelsesstedet som fast kontaktperson for barnet eller  

 den unge, såfremt der er behov herfor, jf. § 40, stk. 2, nr. 7.  

 Under alle omstændigheder er det væsentligt, at de  

 nødvendige informationer om barnet/den unge følger med til de  

 personer, der efter anbringelsen skal varetage en støtte til barnet,  

 den unge og familien.
Efter § 46, stk. 4, skal der også forud for  

 ophør af anbringelsen, som følge af at den unge fylder 18  

 år, ske en sidste revision af planen med henblik på, hvilken form  

 for støtte og vejledning, der kan ydes den unge med hensyn til  

 boligforhold, uddannelse og arbejde samt personlig rådgivning.  

 Særlige forhold i forbindelse med selve udslusningen fra  

 anbringelsesstedet skal anføres i planen.
Revisionen skal være  

 afsluttet senest 6 måneder før den unge fylder 18 år, for  

 at sikre, at revisionen af planen sker i god tid inden det fyldte 18.  

 år, og at parterne, herunder den unge og en eventuel ny opholdskommune,  

 kan nå at indrette sig i forhold til den lagte plan.
Dette udelukker  

 ikke, at planen kan revideres/justeres efterfølgende, hvis der  

 opstår behov herfor.
Det er den unge selv, der er part i forhold til tilbud,  

 der rækker ud over det 18. år.
En ung, der fylder 18 år,  

 får selvstændig opholdskommune, og det er den unges  

 opholdskommune, der skal træffe afgørelsen.
Det er derfor  

 afgørende af hensyn til realiseringen af planen, at en eventuel ny  

 opholdskommune inddrages så tidligt som muligt.
For så vidt  

 angår mulighederne for at opretholde opholdet på  

 anbringelsesstedet efter, at den unge er fyldt 18 år, samt  

 øvrige tilbud til over 18-årige efter § 62a henvises til  

 pkt. 58.
5.7. Straffebestemmelse 132. Efter § 116 straffes den, som tilskynder  

 eller hjælper et barn eller en ung, der er anbragt uden for hjemmet  

 efter denne lov, til at undvige eller holder den undvegne skjult, med  

 hæfte eller fængsel i indtil 2 år eller under formildende  

 omstændigheder med bøde.
Kapitel 6 Anbringelsessteder for børn og unge 6.1. Forskellige typer af anbringelsessteder 133. Anbringelse uden for hjemmet efter § 40,  

 stk. 2, nr. 11, kan ske i følgende anbringelsessteder:
·  

 	plejefamilier for børn og unge, der er godkendt som generelt  

 egnede af den stedlige kommune, hvis aflønning er baseret på  

 vederlagsbetaling, og som er godkendt som generelt egnede af den stedlige  

 kommune.
Omfattet af plejefamiliebegrebet er almindelige plejefamilier, egne  

 værelser, samt kollegier og kollegielignende opholdssteder, hvor den  

 unge selv råder over sin bolig, ·  

 	opholdssteder for børn og unge, dvs. anbringelsessteder, hvis  

 aflønning er baseret på et godkendt budget, og som er godkendt  

 som generelt egnede af den stedlige amtskommune, ·  

 	socialpædagogiske skibsprojekter med 1 ung om bord, når de  

 med Søfartsstyrelsen aftalte regler følges, ·  

 	socialpædagogiske skibsprojekter med fast landbase for indtil 3  

 unge, når de med Søfartsstyrelsen aftalte regler  

 følges, ·  

 	socialpædagogiske skibsprojekter med fast landbase med mellem 4 og  

 10 unge om bord, når de med Søfartsstyrelsen aftalte regler  

 følges, og ·  

 	døgninstitutioner for børn og unge under amtskommunalt  

 driftsansvar.
Anbringelsessteder dækker over en række -  

 indbyrdes forskellige - anbringelsesmuligheder fra den traditionelle  

 familiepleje til den egentlige døgninstitution.
Det er vigtigt at  

 fastholde denne bredde i anbringelsesmulighederne.
 Kommuner og amtskommuner vil udfra lokale behov i  

 fællesskab kunne udarbejde en samlet oversigt over alle  

 anbringelsessteder i hele amtskommunen.
En sådan oversigt vil bl.a. kunne tydeliggøre  

 viften af anbringelsesmuligheder og give et bedre grundlag for den  

 amtskommunale planlægning af anbringelsesområdet m.v., både  

 med hensyn til det nødvendige antal pladser og med hensyn til indhold  

 i og særlige opgaver for anbringelsesstederne.
Oversigten vil  

 også kunne bidrage til varetagelsen af de nødvendige tilsyns- og  

 godkendelsesforpligtelser samt til en vis kontrol, set i forhold til  

 kvaliteten på anbringelsesområdet.
 6.2. Plejefamilier m.m. for børn og unge.
134. Efter § 49, stk. 1, skal plejefamilier  

 være godkendt som generelt egnede af den stedlige kommune.
Det drejer  

 sig om anbringelsessteder, hvis aflønning er baseret på  

 vederlagsbetaling.
 Hvis en ung skal anbringes på et værelse og  

 har brug for personlig støtte, skal kommunen godkende værelset  

 som egnet anbringelsessted og føre tilsyn med den unge, jf.  

 § 55.
I kollegier eller kollegielignende opholdssteder, hvor den  

 unge selv råder over sin bolig, anses den enkelte bolig for et  

 anbringelsessted, og disse anbringelsessteder skal godkendes af den stedlige  

 kommune.
Dette gælder, uanset om der er visse fælles faciliteter  

 eller ydes en begrænset personlig støtte til de unge.
 Selvom de fornødne undersøgelser på  

 kommunens vegne foretages fx af en familieplejeforening, træffes  

 afgørelsen på det således tilvejebragte grundlag altid af  

 den stedlige kommune.
135. Kommunen skal vurdere plejefamilien med  

 henblik på at kunne give en generel godkendelse af egnetheden.  

 Godkendelsen kan gives på baggrund af en undersøgelse af  

 plejefamiliens samlede forhold, herunder plejefamiliens familiemæssige,  

 uddannelsesmæssige og arbejdsmæssige forhold.
Fx omfanget af  

 udearbejde, eventuelt faglig relevant baggrund eller særlig erfaring  

 fra beslægtede opgaver.
Antal og alder af eventuelle egne børn  

 bør også indgå i vurderingen.
 Endvidere drøftes boligforhold og omgivelserne,  

 familiens kontakter udadtil, herunder fritidsmuligheder, skole m.m.
Forinden godkendelsen, indhentes med ansøgerens  

 samtykke oplysninger om indtægtsforhold og straffeattest fra  

 Kriminalregisteret.
De nærmere regler herom er fastsat af  

 Justitsministeriet ved skrivelse af 28. december 1979, som senest  

 ændret den 25. november 1988. Heraf fremgår, at straffeattest  

 rekvireres af ansøgerens opholdskommune fra den politikreds, hvor  

 ansøgeren bor.
I begæringen skal angives, at straffeattesterne  

 skal benyttes i forbindelse med en ansøgning om godkendelse af en  

 plejefamilie efter § 49.
Ansøgerne bør i en helbredserklæring  

 stå inde for, at de helbredsmæssigt er i stand til at  

 påtage sig opgaven.
Egentlige helbredsattester for ansøgerne  

 indhentes, hvis kommunen finder behov herfor.
Den kommune, der forlanger  

 helbredsattest, afholder udgiften dertil.
 Der kan i øvrigt henvises til den vejledning om  

 opholdsbetaling m.v. ved formidlet døgnophold, som Kommunernes  

 Landsforening og Amtsrådsforeningen i Danmark har udsendt efter  

 ønske fra kommuner og amter.
 6.3. Opholdssteder for børn og unge.
 136. Efter § 49, stk. 2, skal opholdssteder,  

 dvs. anbringelsessteder, hvis aflønning er baseret på et  

 godkendt budget, være godkendt som generelt egnede af den stedlige  

 amtskommune.
 Opholdssteder af institutionslignende karakter  

 dækker over et bredt spekter af anbringelsesmuligheder strækkende  

 sig fra det lille opholdssted, der drives af en professionel familie, og som  

 kan modtage nogle få anbragte børn til større  

 opholdssteder med ansatte, til socialpædagogiske skibsprojekter og  

 kost- og efterskoler.
 Da der er tale om så bredt et spekter af  

 anbringelsesmuligheder, vil den undersøgelse, der skal lægges  

 til grund, forinden der kan udstedes en generel godkendelse af amtskommunen,  

 således altid kunne variere afhængig af opholdsstedets  

 karakter.
Socialpædagogiske opholdssteder, oprettet med det  

 formål at modtage børn og unge, vurderes som en helhed, hvilket  

 indebærer en samlet vurdering af fx opholdsstedets  

 socialpædagogiske tilbud, herunder antal medarbejdere og deres  

 personlige/faglige ressourcer, sammenholdt med stedets fysiske rammer og de  

 organisatoriske/økonomiske forhold.
Endvidere må vurderingen  

 omfatte de alders- og persongrupper, som opholdsstedet er indstillet på  

 at modtage og den betaling, som kræves for opholdet.
 For mindre og lidt større børn er det  

 vigtigt, at de sædvanligvis har fælles bolig med nogle  

 medarbejdere, eller at der er fastboende medarbejdere i en særskilt  

 afdeling.
 For unge kan det være udviklende som en  

 overgangsfase til en selvstændig tilværelse at få egen  

 bolig eller bo i et fællesskab med afpasset støtte fra  

 medarbejdere.
 Modtages der børn i skolealderen, er det  

 væsentligt, at opholdsstedet kan samarbejde med skolen, og at der kan  

 sikres støtte til skolearbejdet.
 Hvis opholdsstedet modtager større børn og  

 unge, må opholdsstedet tilbyde meningsfulde og udviklende  

 aktiviteter.
 Mulighederne for at kunne støtte børnene og  

 de unge i tiden fra de forlader opholdsstedet, til de har fået  

 fodfæste i den nye tilværelse, må indgå i vurderingen  

 af opholdsstedet.
 Vedrørende helbredserklæring og straffeattest  

 gælder det samme som anført i pkt. 135.
 Det er ikke hensigten, at amtskommunen i sin  

 egnethedsvurdering af det socialpædagogiske opholdssted skal  

 lægge samme kriterier til grund som en amtskommune ville gøre  

 ved indgåelse af aftaler med døgninstitutioner for børn  

 og unge i henhold til servicelovens § 51.
 Det er således ikke forudsat, at de  

 socialpædagogiske opholdssteders økonomiske forhold opstilles og  

 vurderes ud fra de for amtskommunale døgninstitutioner gældende  

 og kendte forhold.
Der bør fx ikke stilles så strenge krav til  

 de fysiske rammer og faciliteter, men de myndighedskrav, der i øvrigt  

 måtte være, må selvfølgelig overholdes.
En  

 godkendelse indebærer ikke, at amtskommunen har taget stilling til  

 andre myndigheders krav.
Opholdsstedet må forinden selv sikre sig de  

 fornødne tilladelser fra andre relevante myndigheder samt sikre sig,  

 at regler i anden lovgivning kan opfyldes.
Ved godkendelse af det socialpædagogiske opholdssted  

 efter serviceloven er selve organisationsformen ikke afgørende, men  

 opholdsstedet skal dog være en selvstændig juridisk enhed med  

 særskilt økonomi.
Der skal være regler om  

 beslutningskompetence, hæftelse, regnskab, revision og  

 budgettering.
 Endvidere må der være bestemmelser om  

 anvendelse af et eventuelt overskud, såfremt opholdsstedet som  

 sådant nedlægges.
 Ved vurderingen af privatejede opholdssteder skal  

 godkendelsesmyndigheden særskilt være opmærksom på,  

 at der ikke for offentlige midler foretages en formueopsamling i forbindelse  

 med den socialpædagogiske virksomhed, eksempelvis afdrag på  

 prioritetsgæld eller anden gæld.
Socialpædagogiske opholdssteder kan med fordel  

 organiseres som fonde/selvejende institutioner og skal, for at der er tale om  

 en fond, opfylde betingelserne som en gyldigt oprettet fond.
Det er  

 amtskommunens opgave som led i undersøgelsen af opholdsstedet at  

 tilse, at organisationsforholdene er afklaret korrekt.
 Opholdsstedet bør have en vedtægt, hvoraf  

 fremgår navn og hjemsted, formål, egenkapital, udpegning af  

 ledelse og ledelsens opgaver og dispositionsret over for tredjemand,  

 hæftelse for gældsforpligtelser, hvorledes der skal forholdes med  

 budgetlægning, regnskabsførelse og revision,  

 vedtægtsændring og anvendelse af kapitalen i tilfælde af  

 nedlæggelse.
 Der bør ikke stilles krav om, at konteringsformen  

 svarer til en kontoplan for en institutions drift, men budgetrammen vurderes  

 som en helhed.
 I forbindelse med den løbende opfølgning af  

 opholdsstedets virksomhed foretager amtskommunen en vurdering af  

 regnskabet.
 137. I de tilfælde, hvor der ønskes  

 foretaget en anbringelse på et opholdssted, fx en efterskole eller en  

 fri grundskole med kostafdeling, der allerede er godkendt af anden offentlig  

 myndighed, efter reglerne herom, og hvor der føres tilsyn af denne  

 myndighed, kan amtskommunens godkendelse basere sig på oplysningerne  

 fra kost- eller efterskolen, om det antal pladser, der er til rådighed  

 for anbragte børn og unge, hvilke aldersgrupper, der kan modtages,  

 prisen for tilbudet, særlige karakteristika hos de børn og unge,  

 som stedet mener at kunne modtage som led i en anbringelse.
 Da der er tale om en kost- eller efterskole, der i  

 forvejen er godkendt af Undervisningsministeriet, og som der føres  

 tilsyn med, vil den amtskommunale godkendelse kunne indskrænke sig til  

 at lægge de ovenfor nævnte oplysninger til grund for en generel  

 godkendelse.
 Ved at amtskommunen også i disse tilfælde skal  

 udstede en generel godkendelse, forinden børn og unge kan anbringes,  

 sikres, at amtskommunen har det fulde overblik over, hvilke opholdssteder,  

 der er i amtskommunen samt det antal børn og unge, der kan  

 anbringes.
 Det er kun i de tilfælde, hvor der foreligger  

 såvel en godkendelse som et tilsyn fra Undervisningsministeriet, at den  

 amtskommunale undersøgelse kan basere sig på de nævnte  

 oplysninger.
 Amtskommunen vil i øvrigt altid udfra sit lokale  

 kendskab kunne vurdere, om der er brug for supplerende oplysninger, forinden  

 der kan udstedes en generel godkendelse af stedet.
Ved brug af de frie grundskoler med kostafdeling som  

 anbringelsessted for børn og unge, vil undersøgelsen af den  

 frie grundskole med kostafdeling kunne sidestilles med undersøgelse af  

 efterskoler, hvis Undervisningsministeriet fører tilsyn med  

 kostafdelingen.
Skolens tilbud indeholder ikke en særskilt  

 socialpædagogisk del, men er et skoletilbud.
Det amtskommunale  

 generelle tilsyn må derfor indebære, at amtskommunen skal  

 påse, at skolens andel af anbragte elever holder sig inden for  

 godkendelsen, og ligeledes at de karakteristika hos de anbragte børn  

 og unge, der fremgår af den generelle godkendelse, er opfyldt.
 En efterskole er karakteriseret ved at være en  

 helhed - en undervisningsinstitution - der tilbyder undervisning og  

 samvær på kurser med henblik på elevernes hele menneskelige  

 udvikling og modning samt deres almene opdragelse og uddannelse.
Det karakteristiske ved efterskolens tilbud er, at skolens  

 undervisere er sammen med eleverne, både når der undervises, og i  

 hverdagslivets øvrige sammenhænge.
Det er derfor ikke muligt at  

 opdele skolens aktiviteter i en socialpædagogisk del og en  

 undervisningsdel.
 En kost- eller efterskole er ikke et  

 socialpædagogisk opholdssted, men et skoletilbud, som visse børn  

 og unge, der skal anbringes uden for hjemmet, kan have gavn af.
 Opholdssteder, der ønsker at blive godkendt  

 generelt til at kunne modtage anbragte børn og unge, skal, selv om der  

 foreligger en godkendelse fra anden offentlig myndighed, men hvor der ikke  

 føres tilsyn af denne myndighed, på lige fod med  

 socialpædagogiske opholdssteder undersøges af amtskommunen for  

 så vidt angår budgetter, personalets kvalifikationer mv.
 Undervisningsministeriet og Socialministeriet vil i  

 samarbejde udarbejde en supplerende vejledning om de sociale myndigheders  

 anvendelse af frie grundskoler med kostafdeling til børn og unge, der  

 skal anbringes uden for hjemmet.
6.4. Indholdet af kommunens/amtskommunens  

 godkendelsesbeføjelse 138. Resultatet af kommunens/amtskommunens  

 vurdering bør munde ud i en begrundet, skriftlig afgørelse.
Et  

 eventuelt afslag på godkendelse som egnet plejefamilie/opholdssted kan  

 ikke indbringes for anden administrativ myndighed, jf. § 49, stk. 3.
 I ganske særlige tilfælde kan det være  

 rimeligt at forsyne plejefamilie/opholdsstedet med en foreløbig  

 godkendelse.
 Kan ansøgning om generel godkendelse ikke  

 imødekommes, bør kommunen/amtskommunen nærmere begrunde  

 afslaget.
 Kommunen/amtskommunen kan ikke på forhånd  

 afvise at foretage en generel egnethedsvurdering, selv om der ikke lokalt er  

 brug for de pågældende pladser.
 Plejefamilien/opholdsstedet skal dog på  

 forhånd kunne sandsynliggøre, at det vil blive anvendt af en  

 kommune som anbringelsessted.
 Der er ingen begrænsning i adgangen til at benytte  

 plejefamilier/opholdssteder beliggende uden for egen kommune, når blot  

 der forinden er foretaget en generel egnethedsvurdering og godkendelse af den  

 stedlige kommune/amtskommune.
Med godkendelsen udtrykker kommunen/amtskommunen, at den  

 anser plejefamilien/opholdsstedet for egnet til, at det kan benyttes som  

 anbringelsessted for et bestemt antal børn og unge.
Foruden pladstal  

 skal godkendelsen nærmere angive de aldersgrupper samt særlige  

 karakteristika hos de børn og unge, som stedet er fundet egnet til at  

 modtage.
 Kommunen/amtskommunen skal herefter følge  

 udviklingen i plejefamilien/opholdsstedet og påse, at der ikke modtages  

 flere personer, end plejefamilien/opholdsstedet er godkendt til.  

 Kommunen/amtskommunen foretager i øvrigt en løbende faglig  

 støtte og vurdering for at sikre det indhold,  

 plejefamilien/opholdsstedet er godkendt til.
Forholdene i plejefamilierne og opholdsstederne kan  

 ændre sig, fx ved udskiftning af medarbejdere, hvorved stedets  

 pædagogiske ressourcer forøges eller formindskes, hvilket kan  

 få konsekvenser for det antal eller den type børn og unge, der  

 kan modtages.
Hvis der sker ændringer i godkendelsesgrundlaget skal  

 dette meddeles til kommunen/amtskommunen.
Såfremt kommunen/amtskommunen finder, at forholdene  

 i plejefamilien/opholdsstedet ikke længere er acceptable, og  

 godkendelsen derfor må trækkes tilbage, skal de anbringende  

 myndigheder underrettes herom, således at de kan sørge for, at  

 børnene og de unge forlader stedet og får tilbudt anden  

 plejefamilie eller andet opholdssted.
Dette bør foregå på  

 en måde og over en periode, der tager fornødent hensyn til dem,  

 der har ophold på stedet.
6.5. Socialpædagogiske skibsprojekter 139. Ophold i socialpædagogiske  

 skibsprojekter kan finde sted enten efter reglerne om  

 døgninstitutioner for børn og unge i § 51 eller efter  

 reglerne om opholdssteder i § 49.
 Skibsprojekter for mellem 4 og 10 personer og  

 skibsprojekter for indtil 3 unge skal have en fast landbase, dvs., at  

 projektet skal være en del af et godkendt opholdssted, jf. § 49  

 eller en døgninstitution, jf. § 51.
For skibsprojekter med mellem 4 og 10 unge om bord  

 føres det løbende tilsyn af én offentlig myndighed, jf.  

 pkt. 140. For skibsprojekter for indtil 3 unge og for 1 ung føres det  

 løbende tilsyn af den anbringende kommune.
I forbindelse med de  

 anbringende kommuners tilsyn skal det understreges, at  

 Søfartsstyrelsen for så vidt angår projekter for 4-10 unge  

 fastsætter tilsynsbesøg til hver anden måned.
 Om støtte til ophold i udlandet efter servicelovens  

 regler henvises til pkt. 113.
 I forbindelse med skibsprojekter skal skibet godkendes af  

 Søfartsstyrelsen efter følgende retningslinier:
Skibsprojekter med mellem 4 og 10 unge om bord 140. Søfartsstyrelsen har i forskrift af 20.  

 november 2000, om skibe til særlige formål, fastsat  

 vilkårene for godkendelse af skibe, der anvendes som uddannelsesskibe,  

 socialpædagogiske projekter, lejrskoleskibe, lystfiskerskibe, klubskibe  

 eller til lignende særlige formål, som ikke er egentlig  

 passagersejlads.
Det vil af det konkrete skibs Farttilladelse fremgå,  

 om selve skibet er godkendt i henhold til denne forskrift.
For så vidt angår det socialpædagogiske  

 tilsyn m.v. har Søfartsstyrelsen som vilkår for godkendelse af  

 skibsprojekter for 4-10 unge bl.a. fastsat, at én offentlig myndighed  

 påtager sig opgaverne i forbindelse med visitation og tilsyn på  

 de anbringende kommuners vegne.
Det er ikke muligt at delegere  

 tilsynsforpligtelsen m.v. til en privat organisation.
Medmindre andet aftales  

 med en offentlig myndighed, påhviler de nævnte opgaver den  

 amtskommune, der har godkendt det opholdssted, som skibsprojektet er en del  

 af.
 Reglen har siden indførelsen i 1982 bevirket, at  

 såvel kommuner som amtskommuner har fungeret som koordinator i forhold  

 til Søfartsstyrelsen, medens det formelle ansvar principielt stadig  

 har ligget hos de anbringende myndigheder.
 De socialpædagogiske krav til skibsprojekter med  

 mellem 4 og 10 unge om bord er optrykt som bilag.
Skibsprojekter for indtil 3 unge 141. Skibsprojekter for indtil 3 unge kan etableres  

 på fritidsfartøj over eller under 20 tons samt på last-,  

 fiske- eller passagerfartøj, der er indrettet til det særlige  

 formål og ikke samtidig er i erhvervsmæssig drift.
Skibe under 20 tons skal opfylde reglerne for  

 udlejningsfartøjer til det antal personer, der skal være om  

 bord.
Skibe på 20 tons og derover skal være godkendt i henhold  

 til de derom gældende bestemmelser.
 Skibet skal have Farttilladelse, som skal opbevares om  

 bord.
 Sejlads med fritidsfartøjer under 20 tons tillades  

 ikke uden for linierne Skagen - Færder, Kalmar - Darlowo.
På skibe under 20 tons skal besætningen  

 bestå af en fører, som er i besiddelse af bevis som yachtskipper  

 af 3. grad, og en person, som er fyldt 18 år, og mindst har 1 års  

 sejlererfaring.
Skibe på 20 tons og derover skal være bemandet i  

 overensstemmelse med lov om skibes besætning.
 Ansøgning om godkendelse af projektet rettes af  

 ejer eller reder til Søfartsstyrelsens nærmeste  

 regionskontor.
 For at kunne opnå tilladelse til sejlads i et  

 større område end inden for linierne Skagen - Færder,  

 Kalmar - Darlowo, skal fritidsfartøjet omregistreres til lastskib.
 I forbindelse med omregistreringen skal skibet synes af  

 Søfartsstyrelsen efter »Skibstilsynets meddelelser F« og Teknisk  

 forskrift nr. 1 af 6. februar 1992 for last- og fiskeskibe der medtager  

 maksimalt 12 passagerer.
 Anmodning om omregistrering fra fritidsfartøj til  

 lastfartøj skal ske ved, at skibets ejer eller reder retter  

 henvendelse til Søfartsstyrelsen.
 Det påhviler den amtskommune, der efter serviceloven  

 har det generelle tilsyn med landbasen, herunder skibsprojektet, at  

 påse, at et skibsprojekt for indtil 3 unge har den fornødne  

 godkendelse fra Søfartsstyrelsen.
142. Anbringelse i et skibsprojekt for indtil 3  

 unge iværksættes af kommunen.
Der gælder ingen alderskrav  

 for skibsprojekter på fritidsfartøjer under 20 tons, men den  

 anbringende kommune må sikre sig, at det er forsvarligt at anbringe den  

 unge i den særlige form for et opholdssted, som et skibsprojekt er.
For  

 ophold i skibsprojekter på fartøjer over 20 tons er der et  

 alderskrav på 16 år.
Kommunen må sikre sig, at den unge inden  

 anbringelsen gennemgår en lægeundersøgelse med henblik  

 på at afklare, om den unge fysisk og psykisk er i stand til at opholde  

 sig om bord på et skib.
Kommunen skal ligeledes sikre sig, at den unge  

 inden anbringelsen gennemgår et af Søfartsstyrelsen godkendt  

 søsikkerhedskursus.
 Ved anbringelse på skibsprojekter med  

 fartområde uden for linierne Skagen - Færder, Kalmar - Darlowo  

 påhviler der kommunen en særlig forpligtelse til at sikre sig, at  

 den unge har en fysik og en modenhed, der gør anbringelsen på et  

 skib med det større fartområde forsvarlig.
 Det løbende tilsyn med den unge om bord på  

 skibsprojekter med indtil 3 unge føres af den anbringende kommune, jf.  

 pkt. 139.
Opmærksomheden henledes på, at skibsprojekter  

 efter den 1. januar 2001 skal godkendes i henhold til  

 Søfartsstyrelsens tekniske forskrift nr. 15 af 20. november 2000,  

 Teknisk forskrift om skibe til særlige formål  

 (bevaringsværdige skibe, lystfiskerskibe mv.). Denne forskrift  

 gælder for uddannelsesskibe, socialpædagogiske skibsprojekter,  

 lejrskoleskibe, klubskibe eller til lignende særlige formål, som  

 ikke er egentlig passagersejlads, og er ombygget til formålet inden  

 forskriftens ikrafttræden.
Forskriften kan rekvireres hos firmaet Iver  

 C.
Weilbach & Co.
A/S, Toldbodgade 35, 1253 København K, tlf. 33  

 13 59 27.
Skibsprojekter for 1 ung 143. Socialpædagogiske projekter med 1 elev  

 kan iværksættes af kommunen.
Den anbringende kommune skal dog i  

 hvert enkelt tilfælde i forbindelse med den konkrete anbringelse have  

 dokumentation af skibsfører eller reder for følgende:
Skibet, der kan være et lastskib, fiskeskib,  

 passagerskib eller fritidsfartøj, skal være over 20 tons og have  

 gyldig fartshjemmel, og der skal være godkendte opholdsrum for alle  

 ombordværende.
Skibene skal være bemandet i overensstemmelse med  

 lov om skibes besætning.
 Dokumentation for, at skibsprojektet er godkendt af  

 Søfartsstyrelsen, skal foreligge, inden der træffes aftale om en  

 konkret placering af en ung.
 Det løbende tilsyn med den unge om bord på  

 skibsprojekter med 1 ung føres af den anbringende kommune, jf. pkt.  

 139.
 144. Søfartsstyrelsen har peget på en  

 række særlige forhold, som gør sig gældende i  

 forbindelse med ophold på skibe i erhvervsmæssig drift.
 Søfartsstyrelsen anfører således  

 bl.a.:
-	at skibsfart og fiskeri er farlige arbejdspladser, -	at ophold i fremmede havnebyer uden intens og forsvarlig  

 socialpædagogisk støtte i mange tilfælde ikke kan anses  

 for forsvarligt, -	at unge anbragt i familiepleje om bord på de mindre fragtskibe  

 ikke må anvendes som erstatning for normal arbejdskraft.
Søfartsstyrelsen har samtidig anbefalet, at de  

 anbringende kommuner forud for en sådan anbringelse sikrer  

 sig, -	at der kun er anbragt én ung i hvert skib, -	at den unge ikke er under 16 år, -	at den unge inden anbringelsen gennemgår en  

 lægeundersøgelse, -	at den unge inden anbringelsen gennemgår et godkendt  

 søsikkerhedskursus, der bl.a. omfatter livredning, herunder funktionen  

 af båd- og brandrulle.
 Søfartsstyrelsen har endelig gjort opmærksom  

 på, at der af skibsføreren skal udfyldes bemandingsskema for den  

 unge.
 På denne baggrund bør anbringelse af unge  

 på skibe i erhvervsmæssig drift alene foretages efter nøje  

 undersøgelse og alene hvor ganske særlige grunde i det enkelte  

 tilfælde taler herfor, fx som led i en vurdering af en eventuel  

 fremtidig beskæftigelse inden for området.
 En oversigt over de bestemmelser, der gælder for de  

 forskellige typer af skibsprojekter i hvilke en ung kan anbringes, er optrykt  

 som bilag.
6.6. Døgninstitutioner 145. Efter § 51 skal amtskommunen sørge  

 for, at der er det nødvendige antal pladser på institutioner for  

 børn og unge, der skal anbringes uden for hjemmet, herunder på  

 grund af en betydelig og varigt nedsat fysisk eller psykisk funktionsevne.  

 Endvidere skal amtskommunen sørge for, at der er det nødvendige  

 antal pladser og mulighed for ambulant behandling på institutioner for  

 børn og unge med sociale adfærdsproblemer.
 146 Amtskommunen kan opfylde sin forpligtelse efter  

 § 51 på følgende måder:
a)	ved at oprette og drive institutioner, eventuelt i fællesskab  

 med andre amtskommuner, b)	ved at indgå aftale med kommuner om anvendelse af kommunalt  

 drevne institutioner, c)	ved at indgå aftale med selvejende institutioner, herunder  

 også institutioner, der ligger i andre amtskommuner, d)	ved at indgå aftale med andre amtskommuner om benyttelse af  

 pladser på de under a-c nævnte institutioner.
 Ved aftale mellem amtskommune og kommune om anvendelse af  

 kommunalt drevne institutioner sikrer amtsrådet sig, at institutionen  

 er til rådighed, mod at amtskommunen løbende betaler kommunen de  

 hermed forbundne udgifter til institutionens drift.
 Bestemmelser om personaleantal, ansættelse og  

 afskedigelse og løn- og ansættelsesforhold træffes i dette  

 tilfælde af kommunen.
 147. Amtskommunens opgave er beskrevet i § 51,  

 stk. 1, og omfatter døgninstitutioner for de børn og unge, som  

 kommunerne i amtskommunen har besluttet skal anbringes uden for hjemmet,  

 fordi der er behov for en særlig socialpædagogisk indsats  

 på grund af sociale problemer, betydelig og varigt nedsat fysisk eller  

 psykisk funktionsevne eller andet.
 Amtskommunen har tillige forpligtelse til at stille  

 dagpladser til rådighed for ambulant behandling af børn og unge  

 med sociale adfærdsproblemer, jf. § 51, stk. 1, sidste  

 punktum.
 148. Loven opdeler ikke institutionerne i  

 forskellige typer, og amtskommunerne kan derfor kombinere og udnytte  

 institutionerne til børn og unge i forskellige aldersklasser og med  

 forskellige behov for kontakt, behandling, beskæftigelse mv.
 Nogle døgninstitutioner er udstyret med en  

 særlig ekspertise, dvs. at der i personalet indgår fx  

 socialrådgivere og psykologer med henblik på at løse de  

 særlige behandlingsopgaver for børn og unge og i visse  

 tilfælde for familier og for enlige forældre med børn.
 Hermed tænkes der både på børn og  

 unge med sociale problemer i bred forstand og børn og unge med  

 betydelig og varigt nedsat fysisk eller psykisk funktionsevne, herunder  

 psykotiske børn og unge og multihandicappede (udviklingshæmmede)  

 børn og unge.
 149. For hjemmeboende børn og unge, herunder  

 børn og unge med betydelig og varigt nedsat fysisk eller psykisk  

 funktionsevne, kan der være behov for aflastningspladser, og  

 amtskommunen kan tilgodese dette behov enten ved at have  

 aflastningsinstitutioner eller aflastningspladser på  

 døgninstitutioner for børn og unge eller på særlige  

 daginstitutioner efter § 16.
150. Der er i tilknytning til enkelte  

 døgninstitutioner eller som en selvstændig institution etableret  

 sikrede afdelinger, dvs. afdelinger, hvis yderdøre og vinduer kan  

 være konstant aflåst.
Der er særlige betingelser for, at  

 børn og unge kan anbringes i disse afdelinger.
Der henvises til  

 Socialministeriets bekendtgørelse om magtanvendelse mv. i  

 døgninstitutioner for børn og unge og i opholdssteder for  

 børn og unge for flere end 4 personer.
Kapitel 7 Anbringelsesstedernes driftsmæssige forhold  

 mv.
7.1. Økonomi 151. For døgninstitutioner i amtskommunalt  

 regi afholder amtskommunen samtlige udgifter og opkræver af de  

 anbringende kommuner en takst, der svarer til 50 pct. af udgifterne.
 For alle andre anbringelsessteder afholder de anbringende  

 kommuner de samlede udgifter og får 50 pct. refunderet af  

 amtskommunerne.
 For anbringelsessteder, hvis økonomi ikke er  

 baseret på et godkendt budget, omfatter opholdsbetalingen efter  

 § 50 løn, kost og logi, lommepenge mv. og særlige udgifter.  

 Plejelønnen fastsættes af kommunen under hensyn til forholdene i  

 det enkelte tilfælde.
Beløbet til kost og logi tilsigter at dække  

 de helt almindelige udgifter ved et barns ophold i et anbringelsessted, dvs.  

 især kost, beskæftigelse og fornøjelser.
Hertil kommer  

 udgifter til værelse og opvarmning samt udgifter på grund af  

 forøget slid på bygning, møbler mv.
Der er således  

 tale om et beløb - fastsat ud fra nogle gennemsnitsbetragtninger - for  

 hvilke, der ikke skal aflægges regnskab.
For anbringelsessteder med fast budget udgør  

 opholdsbetalingen en beregnet takst.
Lommepenge, arbejdsvederlag mv. samt  

 vedligeholdelse af beklædning afholdes under opholdet over  

 opholdsstedets drift.
 Socialministeriet udsender årligt en  

 bekendtgørelse om satser for godtgørelse for udgifter til kost  

 og logi i forbindelse med formidlet døgnophold efter § 49.
 Kommunernes Landsforening og Amtsrådsforeningen i  

 Danmark udsender årligt efter ønske fra kommuner og amtskommuner  

 en vejledning om opholdsbetaling ved formidlet døgnophold efter  

 § 49 med satser for plejeløn, lommepenge, arbejdsvederlag mv.
Barnet eller den unge kan under opholdet have behov for  

 særlige ydelser, som fx medicin, diætkost, plads i et dagtilbud,  

 skole eller udgifter til ferie eller i forbindelse med at der fx bør  

 anskaffes en cykel.
For unge kan der eventuelt være udgifter til  

 børnebidrag eller A-kasse-kontingent.
 For børn og unge med ophold i anbringelsessteder  

 efter § 49 afholdes udgiften af anbringelsesstedet efter aftale med den  

 anbringende kommune, som dækker udgifterne efter dokumentation i det  

 enkelte tilfælde.
 For børn og unge med ophold på  

 døgninstitution, jf. § 51, afholdes udgiften over institutionens  

 drift.
Barnet eller den unge bør inden modtagelsen i  

 døgnophold være udstyret med den nødvendige  

 beklædning (indskrivningsudstyr). Ved hjemgivelsen fra  

 døgnophold bør barnet eller den unge ligeledes være  

 udstyret med den nødvendige beklædning (udskrivningsudstyr).  

 Kommunen skønner i det enkelte tilfælde over behovet for  

 indskrivnings- og udskrivningsudstyr.
I begge tilfælde afholdes  

 udgiften som en del af udgiften ved døgnanbringelsen.
 7.1.1. Særligt om lommepenge, beklædning, gaver mv.
152. Kommunen overtager ved en anbringelse uden for  

 hjemmet den fulde forsørgelse af barnet eller den unge.
Dette  

 indebærer, at nogle af de ydelser, som forældre normalt vil give  

 deres børn, under anbringelsen må udredes af kommunen.
Dette  

 gælder fx lommepenge til barnet eller den unge.
Kommunen må  

 ligeledes sørge for, at barnet eller den unge kan blive forsynet med  

 en hensigtsmæssig beklædning under opholdet.
 Hensigten med udbetaling af lommepenge mv. er, at  

 børn og unge skal vænnes til at administrere egne penge.  

 Kommunen træffer bestemmelse om, hvilke beløb børn og  

 unge, der er anbragt uden for hjemmet, skal have til rådighed i  

 lommepenge, arbejdsvederlag og andre ydelser.
Lommepengebeløbet tilpasses barnets alder og  

 bør forhøjes ved det 16. år, således at den unge  

 kan betale for visse personlige fornødenheder.
Lommepengene udbetales  

 kontant til børnene og de unge.
 Arbejdsløn, der tilfalder skoleelever ved arbejde  

 for fremmede og ved udførelse af særlige opgaver på  

 institutionen, bør som hovedregel tilfalde barnet eller den unge selv,  

 for derved at ligestille dem med hjemmeboende børn og unge.
 Udover de egentlige lommepenge og beklædningstilskud  

 kan der gives gaver ved særlige lejligheder, såsom  

 fødselsdag, jul, eksamen, konfirmation og lignende.
 Efter anmodning fra forældre eller andre kan der  

 ydes kostpenge til børn og unge ved fravær fra  

 institutionen/opholdsstedet.
 Der bør under hensyn til den almindelige  

 prisudvikling foretages en årlig regulering af taksterne til  

 lommepenge, arbejdsvederlag, beklædning, kostpenge mv. til børn  

 og unge, der er anbragt uden for hjemmet.
 Som nævnt under pkt. 151 udsender Kommunernes  

 Landsforening og Amtsrådsforeningen i Danmark vejledende satser for de  

 nævnte ydelser.
 7.1.2. Særligt om udgifter til uddannelse mv.
153 I forbindelse med anbringelser afholdes  

 udgifter til hjælp til uddannelse og til etablering af et  

 arbejdsforhold uden for opholdsstedet/institutionen over anbringelsesstedets  

 drift.
Tilskud til lønudgifter i en overgangsperiode,  

 transportudgifter og udgifter til arbejdstøj afholdes på  

 tilsvarende måde.
 For så vidt angår muligheden for at yde  

 hjælp til en forrevalidering, der sker som led i udslusning og  

 strækker sig over en periode efter døgnopholdet, henvises der  

 til Socialministeriets vejledning om lov om aktiv socialpolitik.
 I tilfælde, hvor fx ophold på en  

 døgninstitution suppleres med foranstaltninger uden for institutionen,  

 afholdes udgiften over døgninstitutionens drift.
Det er vigtigt, at der så vidt muligt allerede ved  

 visitationen til døgninstitutionen træffes aftale om, hvilke  

 supplerende foranstaltninger til døgnopholdet der eventuelt skal  

 sættes i værk.
Det kan i forbindelse hermed aftales, at den  

 anbringende kommune betaler en individuel fastsat takst for barnet eller den  

 unge.
 Det anførte gælder dog ikke, hvis den  

 supplerende foranstaltning består i et dag- eller klubtilbud efter  

 §§ 7 og 19. I disse tilfælde afholdes udgiften til dag- eller  

 klubtilbudet fuldt ud af kommunen, jf. § 131, stk. 5, og kapitel 11.
7.1.3. Særligt om hjælpemidler 154 Om afholdelse af udgifter til  

 hjælpemidler til personer med ophold i døgninstitution for  

 børn og unge henvises til Socialministeriets vejledning om  

 støtte til hjælpemidler, biler, boligindretning mv., hvorefter  

 hjælpemidler, der er til fælles brug eller som i øvrigt er  

 basisinventar i den pågældende døgninstitution, stilles  

 til rådighed af døgninstitutionen.
Udgifter til hjælpemidler, der er nødvendige  

 under institutionsanbragte børns og unges ophold i hjemmet i ferier,  

 weekend mv., kan ydes efter § 97 under forudsætning af, at  

 hjælpemidlet er meget vanskeligt at transportere fra institutionen til  

 hjemmet.
Afgørelse herom træffes af den anbringende kommune.
 Udgiften til anskaffelse af hjælpemidler til  

 børn og unge med ophold i anbringelsessteder efter § 49 afholdes  

 i henhold til § 97.
7.2. Daglig drift 7.2.1. Særligt om opholdssteder 155. Opholdssteder vil sædvanligvis have  

 nogle fastboende voksne, som har ansvaret for det socialpædagogiske  

 indhold i opholdsstedet.
 Det vil være almindeligt for disse opholdssteder, at  

 både medarbejdere og de personer, der modtages, har medindflydelse  

 på de beslutninger, der træffes, og medansvar for, at  

 beslutningerne gennemføres, og der er sjældent behov for  

 formelle regler herom.
7.2.2. Særligt om døgninstitutioner Ledelse 156. En døgninstitutions leder har ansvaret  

 for den daglige ledelse af institutionen.
 Ved selvejende institutioner varetager bestyrelsen den  

 overordnede ledelse.
Elevindflydelse 157. Børn og unge på  

 døgninstitutioner bør i videst muligt omfang inddrages i  

 drøftelserne omkring institutionernes daglige drift med henblik  

 på at vænne eleverne til samarbejde og styrke deres  

 selvstændighed.
 Dette kan ske gennem regelmæssig afholdelse af  

 møder, hvor der orienteres om udviklingen på institutionen, og  

 hvor leder og medarbejdere kan informeres om børnenes eller de unges  

 opfattelse af institutionen og det daglige arbejde.
 Hvor der på institutionen findes et  

 tilstrækkeligt antal børn eller unge, der har den  

 fornødne modenhed, kan det være hensigtsmæssigt at oprette  

 elevråd.
Medarbejderindflydelse 158. Ved varetagelse af arbejdsopgaverne må  

 der samarbejdes mellem ledelse og medarbejdere - uanset hvilken  

 samarbejdsform der vælges - i overensstemmelse med de retningslinier,  

 der er fastlagt i de til enhver tid gældende regler om samarbejdsudvalg  

 inden for den amtskommunale virksomhed.
Forældreindflydelse 159. Forældre til børn og unge, der er  

 optaget i døgninstitutioner, skal medinddrages i stillingtagen til  

 spørgsmål, der i almindelighed berører deres forhold til  

 institutionen.
Døgninstitutioner bør have et  

 forældreråd.
Et forældreråd har normalt udtaleret i  

 spørgsmål, der vedrører institutionen, og kan i  

 øvrigt tage ethvert spørgsmål om institutionens drift op  

 til behandling, men forældreråd har normalt ikke nogen  

 indflydelse ved konkrete forhold, herunder ansættelser.
 I tilfælde, hvor et forældreråd ikke kan  

 etableres, kan der i stedet udpeges en talsmand for forældrene.
De selvejende institutioner har normalt  

 forældrerepræsentanter i bestyrelsen.
Valgperioden fremgår  

 af vedtægten.
 Valg af forældrerepræsentanter til bestyrelse  

 og forældreråd sker ved forældremøder, hvor der i  

 øvrigt kan ske orientering af forældrene om institutionens  

 arbejde og eventuelle planer for institutionens fremtid.
 Vedrørende frirejser til forældre til  

 deltagelse i forældremøder mv. henvises til pkt. 173.
Personale 160. Amtskommunen fastsætter personalets  

 antal, sammensætning og uddannelse ved de forskellige former for  

 døgninstitutioner for børn og unge.
Det pædagogiske arbejde 161 Amtskommunen følger indholdet af  

 døgninstitutionernes pædagogiske virksomhed og udviklingen af de  

 metoder, som arbejdet løbende nødvendiggør.
 Kommunen må gennem sin tilsynsvirksomhed, jf.  

 § 55, med de enkelte børn/unge sikre, at behandlingen af de  

 børn og unge, der med kommunens medvirken har døgnophold uden  

 for hjemmet, sker på en sådan måde, at formålet med  

 anbringelsen opnås.
7.2.3. Fælles bestemmelser for anbringelsesstederne Magtanvendelse 162. Indgriben fra en medarbejders side over for  

 konfliktskabende opførsel må kun udføres således,  

 at indgrebet af barnet eller den unge umiddelbart kan forstås som den  

 direkte konsekvens af den udviste adfærd.
 For så vidt der bliver tale om indgreb i form af  

 fysisk magtanvendelse mv. henvises til Socialministeriets  

 bekendtgørelse om magtanvendelse mv. i døgninstitutioner for  

 børn og unge og i opholdssteder for børn og unge for flere end  

 4 personer.
 Magtanvendelse over for børn og unge med ophold i  

 opholdssteder, der modtager indtil 4 personer, falder ind under straffelovens  

 bestemmelser, og magtanvendelse er udelukket i samme omfang som ved  

 øvrige opholdssteder.
Hvis den anbringende kommune får oplysning om  

 magtanvendelse i sådanne opholdssteder, skal kommunen tage stilling  

 til, om der skal ske anmeldelse til politiet.
Det må samtidig  

 overvejes, om barnet eller den unge eventuelt skal flyttes til et andet  

 anbringelsessted.
I sådanne tilfælde bør den stedlige  

 kommune eller den stedlige amtskommune, der har godkendt opholdsstedet,  

 underrettes om den stedfundne magtanvendelse.
Undervisning 163. Det er vigtigt, at børn i den  

 undervisningspligtige alder, hvor det overhovedet er muligt, søger de  

 lokale skoler.
Også i tilfælde, hvor et barn eller en ung  

 på grund af alvorlige skoleproblemer anbringes i en institution med  

 egen skole, må det tilstræbes, at barnet eller den unge snarest  

 muligt flyttes til den lokale folkeskole.
Undervisningen i institutionen  

 må i samarbejde med den lokale skole tilrettelægges på en  

 sådan måde, at dette formål fremmes.
 Eleverne skal have en undervisning på institutionen,  

 der står mål med, hvad der almindeligvis kræves i  

 folkeskolen, men tilrettelagt så den svarer til elevernes særlige  

 behov.
Der bør i det hele tilstræbes en så  

 nær kontakt mellem børnene/de unge og det omgivende samfund, som  

 det findes muligt og forsvarligt.
Dette gælder fx i forhold til skoler,  

 idrætsforeninger, spejderkorps, klubber og andre samlingssteder for  

 børn og unge, ligesom der fx kan skabes en naturlig kontakt til egnens  

 børn og unge ved at give disse adgang til at benytte  

 opholdsstedets/institutionens sportsplads eller lignende.
 Offentlig omtale eller kritik, rømninger mv.
 164. Hvis der på et opholdssted eller en  

 døgninstitution indtræffer forhold, der kan medføre  

 offentlig omtale eller kritik, bør institutionens bestyrelse og/eller  

 amtskommunen samt de anbringende kommuner omgående underrettes.
 Det samme gælder i tilfælde af klager over  

 forholdene på opholdsstedet eller institutionen, ved hyppige  

 rømninger og i tilfælde af ulykker eller dødsfald blandt  

 børnene eller de unge.
Tavsheds- og oplysningspligt 165. For bestyrelser, forældreråd og  

 personale i døgninstitutioner og andre anbringelsessteder for  

 børn og unge, jf. § 49, gælder de almindelige regler om  

 tavshedspligt.
Der henvises herom til retssikkerhedsloven og  

 Socialministeriets vejledning om lov om retssikkerhed og administration  

 på det sociale område.
Personalet har efter § 35 pligt til at underrette  

 kommunen, hvis det får kendskab til forhold, der giver formodning om,  

 at et barn/en ung og familien har behov for særlig støtte.
Der  

 henvises til pkt. 23.
 Den kommunale forvaltning skal være særlig  

 opmærksom på tilfælde, hvor der er mistanke om forbrydelser  

 mod børn og unge, fx seksuelle overgreb, jf. pkt. 25.
7.3. Tilsyn med døgnophold 166. Den konkrete tilsynsforpligtelse  

 vedrørende barnet eller den unge påhviler den kommune, hvor  

 indehaveren af forældremyndigheden bor, jf. pkt. 114. Dette skal ses i  

 sammenhæng med den generelle/almindelige tilsynsforpligtelse  

 vedrørende døgnopholdssteder for børn og unge.
For plejefamilier og opholdssteder godkendt efter  

 § 49 påhviler den almindelige tilsynsforpligtelse den stedlige  

 kommune/amtskommune som følge af, at den har godkendt  

 anbringelsesstedet med et nærmere bestemt socialpædagogisk  

 indhold.
Dette tilsyn omfatter den daglige drift og det pædagogiske  

 arbejde.
 Amtskommunen fører det almindelige tilsyn, herunder  

 med det pædagogiske arbejde, med døgninstitutioner for  

 børn og unge i amtskommunen.
 For institutioner med aftale varetages tilsynet med  

 institutionens ledelse og drift, herunder det pædagogiske arbejde, i  

 forbindelse med udøvelsen af de beføjelser, der tilkommer  

 amtskommunen efter aftalen.
 Driver en amtskommune en døgninstitution, der er  

 beliggende i en anden amtskommune, påhviler det almindelige tilsyn,  

 herunder med det pædagogiske arbejde, driftsherren.
167. Vedrørende tilsyn med skibsprojekter  

 henvises til pkt. 139-144 168. Tilsynet bør være opmærksom  

 på nogle særlige forhold, der erfaringsmæssigt kan give  

 anledning til forholdsregler fra amtskommunen eller kommunen.
Tilsynet omfatter de hygiejniske forhold.
Vejledning herom  

 vil kunne indhentes hos embedslægen.
Det må påses, at børn og unge  

 regelmæssigt tilses og undersøges af en læge og  

 tandlæge.
Børn og unge vil under døgnanbringelse have  

 adgang til de samme forebyggende børneundersøgelse og  

 vaccinationer som børn og unge i eget hjem.
De vil ligeledes have  

 adgang til sygesikringsydelser hos praktiserende læge på samme  

 måde som andre børn og unge.
 Børn og unge vil under døgnanbringelse have  

 adgang til den kommunale skolesundhedstjeneste i den kommune, hvor deres  

 skole eller anbringelsessted er beliggende.
De vil ligeledes være omfattet af den kommunale  

 tandpleje i den kommune, hvor de er tilmeldt folkeregisteret.
Er barnet/den  

 unge anbragt på døgninstitution er der dog fastsat særlige  

 regler, jf. § 1, stk. 5, i Sundhedsministeriets bekendtgørelse  

 nr. 493 af 8. juni 1994 om kommunal tandpleje.
 Tilsynet bør tillige sikre, at medarbejderne ved  

 anvendelse af maskiner og materialer mv. sørger for, at de regler, der  

 gælder for benyttelsen på tilsvarende områder, overholdes.  

 Der tænkes her især på arbejdsmiljølovens regler om  

 beskæftigelse af børn og Undervisningsministeriets regler for  

 benyttelse af el-drevne maskiner og anvendelse af glasurer mv. ved  

 sløjdundervisning i skoler.
En institutions kørsel med beboerne anses ikke for  

 erhvervsmæssig personbefordring, når kørslen er  

 vederlagsfri, institutionen ejer bilen, og bilens fører er ansat  

 på institutionen eller er forældre til en af beboerne.
Det  

 forudsættes herved, at befordringen ikke er omfattet af  

 Justitsministeriets bekendtgørelse nr. 184 af 13. april 1978 om  

 offentlig befordring af skoleelever, som ændret ved Justitsministeriets  

 bekendtgørelse nr. 342 af 24. juni 1981.
7.4. Erstatning 169. Børnene og de unge er  

 erstatningsansvarlige for skadevoldende adfærd efter dansk rets  

 almindelige regler.
For børns og unges uagtsomme skadevoldende  

 adfærd bør der tegnes ansvarsforsikring, med mindre de er  

 dækket af forældrenes ansvarsforsikring.
Der kan endvidere peges  

 på muligheden for at tegne ansvarsforsikring for ledere og de  

 øvrige medarbejderes erstatningsansvar for uagtsom skadevoldende  

 adfærd.
 Der kan normalt ikke tegnes forsikring, der dækker  

 skader forvoldt af et anbragt barn/en ung på plejefamiliens ejendom  

 eller indbo.
 Da det er disse skader, der giver de største  

 problemer i praksis, vil det være hensigtsmæssigt, at den  

 anbringende kommune og plejefamilien ved indgåelse af aftalen om  

 plejeforholdet bliver enige om nogle retningslinier for, hvornår skaden  

 må bæres af plejefamilien, og hvornår kommunen ud fra en  

 billighedsbetragtning eventuelt vil træde ind og erstatte skaden helt  

 eller delvist.
 Plejefamiliens (eventuelt de biologiske forældres)  

 familieforsikring (indbo- og ansvarsforsikring) dækker ansvar for  

 personskader forvoldt af et plejebarn på plejefamilien og dækker  

 normalt også skader på personer uden for plejefamilien og deres  

 ejendele, men plejefamilien bør inden modtagelsen sikre sig, at dette  

 er tilfældet.
Der kan i denne forbindelse henvises til, at Kommunernes  

 Landsforening, Amtsrådsforeningen og Kommunernes gensidige  

 Forsikringsselskab har indgået en aftale om en forsikring for  

 plejefamilier og opholdssteder.
Aftalen om forsikring er nærmere  

 beskrevet i den vejledning om opholdsbetaling mv. for formidlet  

 døgnophold, som Kommunernes Landsforening og Amtsrådsforeningen  

 i Danmark har udsendt.
 170. Om anbragte børns og unges forsikring  

 mod følger af arbejdsskader henvises til Socialministeriets  

 bekendtgørelse nr. 158 af 4. marts 1998 om forsikring efter lov om  

 forsikring mod følger af arbejdsskade for personer, der er optaget i  

 boformer mv. under lov om social service.
7.5 Ekstraordinær pasning som led i civilt  

 beredskab 171. Om muligheden for ekstraordinær pasning  

 i bl.a. døgninstitutioner af børn af frivilligt personel i  

 forsvaret og redningsberedskabet i tilfælde af krise eller krig  

 henvises til Beredskabsstyrelsens vejledning i planlægning af kommunalt  

 civilt beredskab.
7.6. Andre bestemmelser 172. Rejseudgifter i forbindelse med ferier og  

 weekends betales af institutionen/opholdsstedet.
For børn og unge med  

 betydelig og varigt nedsat fysisk eller psykisk funktionsevne, der ikke kan  

 rejse alene, kan der ydes frirejse til ledsager.
I de særlige  

 tilfælde, hvor barnet eller den unge på grund af sit handicap  

 eller helbredstilstand i øvrigt ikke er i stand til at rejse hjem, kan  

 institutionen afholde udgifter til besøgsrejser for  

 forældrene.
Er børn eller unge med betydelig og varigt nedsat  

 fysisk eller psykisk funktionsevne optaget på en døgninstitution  

 til fuld forsørgelse, skal alle udgifter normalt afholdes af  

 institutionen.
Hvis barnet eller den unge er i en situation, hvor der  

 arbejdes på, at barnet eller den unge kan hjemtages fra institutionen,  

 kan der ydes støtte efter § 28 i forbindelse hermed.
For så  

 vidt angår støtte efter § 28 henvises til  

 Socialministeriets vejledning om sociale tilbud til børn og unge med  

 handicap.
 173. Institutionen/opholdsstedet kan yde frirejse  

 til forældrene til deltagelse i forældrerådsmøder,  

 forældremøder og behandlingsmøder.
 Hvis forbindelsen mellem barnet eller den unge og dets  

 hjem vanskeliggøres af økonomiske grunde, giver § 40, stk.  

 2, nr. 9, kommunen mulighed for at yde økonomisk støtte til  

 forældrenes udgifter i forbindelse med besøg hos barnet eller  

 den unge.
Kapitel 8 Privat døgnpleje § 64.
Stk. 2. Plejetilladelse kan kun udstedes, når  

 det efter en undersøgelse af familieplejen må antages, at  

 opholdet vil være til gavn for barnet.
Ved udstedelse af  

 plejetilladelse skal kommunen gøre forældremyndighedens  

 indehaver opmærksom på bestemmelserne i stk. 4.
 Stk. 3. Det påhviler  

 forældremyndighedens indehaver at sikre sig, at plejehjemmet har  

 fornøden plejetilladelse.
Stk. 4. Børn og unge-udvalget i  

 forældremyndighedsindehaverens opholdskommune kan efter begæring  

 af plejeforældrene eller barnet eller den unge beslutte, at et barn  

 eller en ung ikke må flyttes eller hjemtages fra en privat  

 familiepleje, såfremt det må antages at skade barnet eller den  

 unge.
Forud for afgørelsen indhentes en udtalelse fra den stedlige  

 kommune.
 Stk. 5. En afgørelse efter stk. 4 kan  

 træffes foreløbigt efter reglerne i § 45, når  

 betingelserne herfor er opfyldt.
 Stk. 6. Reglerne i stk. 1-5 gælder ikke i  

 tilfælde, hvor kun den ene af forældrene har  

 forældremyndigheden, men barnet eller den unge får  

 døgnophold hos den anden af forældrene.
Stk. 7. Døgnplejehjem, der modtager børn  

 og unge under 18 år, og som drives af private uden offentlige midler,  

 må kun oprettes og drives med tilladelse af amtskommunen.
Amtskommunen  

 fører tilsyn med forholdene i hjemmet.
8.1. Generelt om privat familiepleje 174. Ved privat familiepleje efter § 64  

 forstås ethvert tilfælde, hvor et barn bor hos andre end  

 forældrene, uden at forældrenes opholdskommune har medvirket ved  

 etableringen af opholdet.
 Privat familiepleje er således ikke en  

 hjælpeforanstaltning efter serviceloven, men beror alene på en  

 beslutning, der er truffet af indehaveren af forældremyndigheden.
Hvornår kræves plejetilladelse 175. Efter § 64 må ingen modtage et barn  

 under 14 år i privat familiepleje i en sammenhængende periode ud  

 over 3 måneder uden at have tilladelse dertil fra den stedlige  

 kommune.
Der skal foreligge plejetilladelse i alle tilfælde,  

 hvor opholdet forventes - eller senere viser sig - at vedvare udover 3  

 måneder.
Dette indebærer, at der må kræves  

 plejetilladelse, hvis plejeforholdet fortsætter udover de 3  

 måneder.
8.2. Udstedelse af plejetilladelse 176 Der kan kun udstedes plejetilladelse, hvis  

 opholdet kan anses for at være til gavn for barnet.
Det  

 væsentligste element er således barnets forhold, men der er tale  

 om et fleksibelt kriterium, der kan fortolkes forskelligt afhængigt af  

 opholdets længde, barnets alder og tilknytning til plejefamilien.
Ved udstedelse af plejetilladelse må der foretages  

 en nærmere undersøgelse af forholdene i den familie, som barnet  

 skal opholde sig hos.
Det nærmere omfang af en sådan  

 undersøgelse vil imidlertid afhænge af de konkrete  

 omstændigheder, såsom barnets tilknytning til plejefamilien og  

 opholdets forventede varighed.
I pkt. 177 er omfanget af undersøgelsen  

 for så vidt angår længerevarende ophold uddybet.
For  

 plejeophold hos nære slægtninge henvises til pkt. 178.
 Plejetilladelsen udstedes af den kommune, hvor  

 plejefamilien bor.
Tilladelsen skal altid udstedes vedrørende et  

 bestemt barn.
Det er indehaveren af forældremyndigheden, der har pligt  

 til at sikre sig, at plejefamilien har den fornødne plejetilladelse.  

 Dette indebærer, at indehaveren af forældremyndigheden har pligt  

 til at underrette den kommune, hvor barnet er i pleje, hvis et plejeforhold  

 varer udover en sammenhængende periode på 3 måneder.
Det vil bero på et individuelt skøn, hvor  

 mange børn der kan gives plejetilladelse til.
Antallet af børn,  

 herunder om der er tale om søskende, vil dog være af betydning  

 ved vurderingen af, om opholdet vil være til gavn for barnet.
8.2.1. Længerevarende plejeforhold 177. Ligger det fra starten af plejeforholdet  

 klart, at barnet skal opholde sig i længere tid i plejefamilien,  

 bør der foreligge plejetilladelse, forinden barnet får ophold i  

 plejefamilien.
Ved sådanne længerevarende ophold opstår der  

 ofte et følelsesmæssigt forhold mellem barn og plejefamilie.  

 Dette gælder særligt, hvis der er tale om mindre børn.  

 Sådanne længerevarende ophold kan endvidere resultere i, at der  

 senere indgives ansøgning om adoption.
Derfor er det af hensyn til  

 barnet vigtigt, at der forinden påbegyndelsen af plejeforholdet er  

 taget stilling til, om opholdet er til gavn for barnet.
Om plejeforhold med  

 henblik på adoption henvises til pkt. 179.
Ved undersøgelsen og afgørelsen af, om der  

 kan gives plejetilladelse til længerevarende ophold, bør der  

 normalt lægges vægt på de samme forhold som ved  

 ansøgning om adoption.
Herved undgås, at et langvarigt  

 plejeforhold må afbrydes, fordi det senere viser sig, at  

 adoptionsmyndighederne ikke kan godkende plejeforældrene som  

 adoptanter.
Den indledende undersøgelse vil normalt bestå  

 i en orienterende samtale med plejefamilien, hvor kommunen danner sig et  

 indtryk af familien.
Ved denne indledende undersøgelse må  

 familien give oplysninger om alder, ægteskabelige forhold, samlivets  

 varighed, antal børn i hjemmet, økonomi, helbredsforhold  

 mv.
 Hvis det allerede efter denne indledende  

 undersøgelse anses for udelukket at give den ønskede  

 plejetilladelse, bør der ikke indhentes yderligere oplysninger.
Normalt vil der ikke kunne gives plejetilladelse til  

 enlige eller personer med kortvarigt forudgående samliv.
Også en  

 betydelig aldersforskel (over 40 år) mellem barnet og den, der  

 søger plejetilladelsen, vil normalt tale imod, at der gives  

 plejetilladelse.
Det må dog understreges, at der altid skal foretages  

 en individuel vurdering, og at der i den enkelte sag kan foreligge  

 særlige forhold, fx et nært slægtskab mellem barnet og  

 ansøgeren eller anden forudgående tæt tilknytning.
Ved ansøgning om plejetilladelse i forbindelse med  

 længerevarende ophold er det vigtigt, at undersøgelsen drejer  

 sig om de forhold, der er afgørende for vurderingen af, om opholdet  

 vil være til gavn for barnet.
Det må derfor i samtaler med  

 ansøgerne afklares, hvad der er baggrunden for ansøgningen,  

 hvilke forventninger ansøgeren har til barnet og plejeforholdet,  

 herunder om varigheden af plejeforholdet.
Det er også vigtigt at danne  

 sig et indtryk af plejefamilien, dens baggrund og indbyrdes relationer.
Det  

 må også indgå i vurderingen, hvilke erfaringer og  

 forudsætninger familien har med hensyn til børneopdragelse, og  

 om der er andre børn, hvadenten det er egne børn eller andre  

 plejebørn, og aldersfordelingen af eventuelle børn i hjemmet.  

 Herudover vil oplysninger om bolig, skole- og fritidsmuligheder samt  

 familiens kontakter til det omgivende samfund indgå i vurderingen.
 Den kommune, der skal give plejetilladelsen, kan  

 også indhente oplysninger om barnet og dets forældre i det  

 omfang, det er nødvendigt for at tage stilling til, om opholdet vil  

 være til gavn for barnet, fx hvis barnet har et handicap, eller hvis  

 der tidligere har været behov for at iværksætte  

 hjælpeforanstaltninger for barnet.
Forinden udstedelse af plejetilladelse, indhentes med  

 ansøgernes samtykke oplysninger om indtægtsforhold.
Ligeledes  

 med ansøgerens samtykke indhentes straffeattest fra  

 Kriminalregisteret.
De nærmere regler herom er fastsat af  

 Justitsministeriet ved skrivelse af 28. december 1979, som senest  

 ændret den 25. november 1988. Heraf fremgår, at straffeattest  

 rekvireres af ansøgerens opholdskommune fra den politikreds, hvor  

 ansøgeren bor.
I begæringen skal angives, at straffeattesterne  

 skal benyttes i forbindelse med en ansøgning om tilladelse til at have  

 børn i privat familiepleje.
Herudover bør ansøgerne i en  

 helbredserklæring stå inde for, at de helbredsmæssigt er i  

 stand til at påtage sig opgaven.
Egentlige helbredsattester for  

 ansøgerne og plejebarnet indhentes, når kommunen finder behov  

 herfor.
Den kommune, der forlanger helbredsattest, afholder udgiften  

 dertil.
8.2.2. Plejeforhold hos nære slægtninge 178. Hvis barnet opholder sig hos nære  

 slægtninge eller andre nærtstående, som barnet i forvejen  

 har et tæt forhold til, vil der normalt være en formodning for,  

 at opholdet vil være til gavn for barnet, og det vil, medmindre de  

 konkrete forhold taler imod, ikke være nødvendigt at foretage en  

 dyberegående undersøgelse.
Dette gælder også, selv  

 om plejeanbringelsen forventes at vare i en længere periode.
For  

 udenlandske børn gælder reglerne i pkt. 180.
8.2.3. Plejeforhold med henblik på adoption 179. Der skal foreligge plejetilladelse for  

 børn, der modtages i privat pleje med henblik på adoption.
For  

 at undgå, at den stedlige kommune griber ind i adoptionsmyndighedernes  

 behandling af adoptionssagen, bør der ikke udstedes plejetilladelse,  

 før ansøgerne er godkendt som adoptanter til barnet.
Godkendes ansøgerne som adoptanter til et bestemt  

 barn, sender adoptionsmyndighederne sagen til ansøgernes  

 opholdskommune, der herefter giver plejetilladelse med henblik på  

 adoption.
I disse tilfælde vil kommunen kunne give plejetilladelsen  

 på grundlag af de undersøgelser, der er foretaget i forbindelse  

 med godkendelsen som adoptanter, medmindre der foreligger særlige  

 forhold, der kan give grundlag for indhentelse af supplerende oplysninger om  

 ansøgerne.
8.3. Udenlandske børn 180. Ved ansøgning om plejetilladelse til et  

 udenlandsk barn skal kommunen sikre sig, at ansøgerne har fået  

 opholdstilladelse til det pågældende barn.
Ved behandlingen af en  

 ansøgning om plejetilladelse gælder der som hovedregel det  

 samme, som ved plejetilladelse i plejeforhold af længere varighed, jf.  

 pkt. 177.
 Nordiske børn er fritaget for opholdstilladelse,  

 jf. § 1 i udlændingeloven.
Et barn, der ikke er statsborger i Danmark, Finland,  

 Island, Norge eller Sverige, må ikke bringes her til landet med henblik  

 på adoption, før der foreligger opholdstilladelse og eventuelt  

 indrejsevisum.
Er barnet født her i landet, og var moderen på  

 fødselstidspunktet ikke bosat her, må barnet ikke uden  

 opholdstilladelse opholde sig her med henblik på adoption, jf. kap. 4 i  

 Justitsministeriets bekendtgørelse nr. 597 af 5. september 1986.
Har et barn ikke opholdstilladelse, vil  

 Udlændingestyrelsen underrette barnets opholdskommune og anmode om, at  

 der drages omsorg for barnets udrejse, eller at der træffes  

 afgørelse om, hvor barnet midlertidigt skal anbringes.
Dette  

 forudsætter, at Udlændingestyrelsen er bekendt med barnets ophold  

 her i landet.
Da Udlændingestyrelsen ikke i alle tilfælde vil  

 være bekendt hermed, bør kommunen også selv være  

 opmærksom på dette forhold.
Træffes der ikke bestemmelse om barnets udrejse,  

 må det så vidt muligt undgås, at valget af barnets  

 midlertidige anbringelsessted foregriber den endelige afgørelse om  

 ansøgernes godkendelse som adoptanter.
Barnet bør derfor  

 almindeligvis anbringes et neutralt sted.
 Spørgsmål vedrørende opholdstilladelse  

 mv. henvises til Udlændingestyrelsen, Ryesgade 53, 2100  

 København Ø.
 Opholdstilladelse i medfør af  

 udlændingelovens § 9, stk. 2, nr. 1, til mindreårige med  

 henblik på varigt ophold hos andre end forældremyndighedens  

 indehaver gives efter ansøgning, når ganske særlige  

 omstændigheder foreligger, og når plejeforholdet anbefales af  

 kommunen på grundlag af tilsvarende undersøgelser som ved  

 adoption af udenlandske børn, eller såfremt der er tale om  

 udenlandske børn over 14 år, når plejeforholdet på  

 baggrund af andre oplysninger må anses for at være betryggende.  

 Det er herved en betingelse, at plejeforældrene afgiver erklæring  

 om at ville påtage sig forsørgelsen af barnet samt  

 godtgør at være i stand hertil.
Der kan henvises til § 23 i Justitsministeriets  

 udlændingebekendtgørelse (nr. 19 af 18. januar 1984), hvorefter  

 opholdstilladelse endvidere kan gives med henblik på adoption, der  

 anbefales af adoptionssamrådet eller adoptionsnævnet, samt i  

 tilfælde hvor der foreligger en særlig begrundelse for, at barnet  

 opholder sig hos dets nærmeste familie, eller når ganske  

 særlige omstændigheder foreligger, hos andre.
Opholdstilladelse i  

 henhold til udlændingebekendtgørelsens § 23, stk. 1, nr. 2  

 og 3, med henblik på adoption kan ikke meddeles, før der  

 foreligger en udtalelse fra Civilretsdirektoratet om, at adoption vil kunne  

 gennemføres, jf. udlændingebekendtgørelsens § 23,  

 stk. 3. Det er endvidere en betingelse, at de pågældende  

 adoptivforældre erklærer at ville påtage sig  

 forsørgelsen af barnet samt godtgør at være i stand  

 hertil.
 Udenlandske børn, der har ophold hos  

 forældremyndighedens indehaver, er fritaget for egen opholdstilladelse,  

 jf. udlændingebekendtgørelsens § 21. Såfremt barnet  

 får ophold hos andre end indehaveren af forældremyndigheden, skal  

 der indgives ansøgning om opholdstilladelse for barnet.
 Forespørgsler om reglerne for behandling af  

 godkendelsessager rettes til Civilretsdirektoratet, 1. kontor,  

 Æbeløgade 1, 2100 København Ø.
8.4. Tilsyn med børn i privat familiepleje 181. Der gælder ingen særskilt  

 tilsynsforpligtelse med børn i privat familiepleje efter § 64.  

 Det påhviler imidlertid den kommune, hvor plejefamilien bor, efter den  

 almindelige tilsynsforpligtelse i § 6, jf. § 33 at være  

 opmærksom på de forhold, barnet eller den unge lever under i  

 plejehjemmet.
Såfremt kommunen bliver opmærksom på, at et  

 barn i privat familiepleje har særlige behov for støtte,  

 bør der ske henvendelse til forældremyndighedsindehaveren  

 eventuelt dennes kommune.
Flytning til ny kommune 182 Flytter plejeforældrene til en anden  

 kommune, underretter fraflytningskommunen den nye kommune om plejeforholdet.  

 Tilflytningskommunen tager selv stilling til, om forudsætningerne for  

 plejetilladelsen er til stede.
8.5. Ophør af privat familiepleje 183. I de tilfælde, hvor forældrene  

 selv har anbragt barnet eller den unge i privat familiepleje, er  

 udgangspunktet, at forældrene også har adgang til at hjemtage  

 barnet eller flytte barnet til en anden familiepleje.
8.6. Afslag på flytning eller hjemtagelse 184. Efter § 64, stk. 4, kan børn og  

 unge-udvalget i forældremyndighedsindehaverens opholdskommune efter  

 begæring af plejeforældrene eller barnet eller den unge beslutte,  

 at et barn eller en ung ikke flyttes eller hjemtages fra en privat  

 familiepleje, såfremt det må antages at skade barnet.
Forud for  

 afgørelsen indhentes en udtalelse fra den stedlige kommune.
Bestemmelsen tilgodeser hensynet til det barn eller den  

 unge, som måske i en længere årrække har haft ophold  

 hos plejeforældrene.
Hvis flytningen/hjemtagelsen må antages at  

 skade barnet eller den unge, kan hjemtagelse eller flytning nægtes.  

 Kriteriet »skade barnet eller den unge« kan siges at ligge imellem  

 kriterierne for henholdsvis frivillige og tvangsmæssige  

 foranstaltninger, jf. pkt. 35 og 68.
 Reglen i § 64, stk. 4, om muligheden for at  

 nedlægge forbud mod flytning eller hjemtagelse er en beskyttelsesregel  

 for plejebarnet (eller den unge) og omfatter derfor børn og unge op  

 til 18 år.
 Anvendelsen af bestemmelsen er ikke betinget af, at  

 opholdet har varet i et nærmere fastsat tidsrum, men det må  

 formodes, at jo kortere opholdet har varet, jo mindre er risikoen for, at  

 flytningen eller hjemtagelsen vil være til skade for barnet eller den  

 unge.
185. En afgørelse om, at barnet eller den  

 unge ikke må flyttes eller hjemtages, kan træffes efter  

 begæring af plejeforældrene eller barnet eller den unge.
Hermed  

 får barnet eller den unge en egentlig adgang til selv at starte sagen.  

 Der er i dette tilfælde ikke fastsat nogen aldersgrænse for den  

 initiativret, der herved tillægges barnet eller den unge, hvilket  

 betyder, at en begæring fra et mindre barn kan medføre, at sagen  

 må forelægges børn og unge-udvalget til  

 afgørelse.
Afgørelsen træffes af børn og  

 unge-udvalget.
Da udvalget kun kan nægte flytning eller hjemtagelse,  

 hvis flytningen eller hjemtagelsen kan antages at være til skade for  

 barnet eller den unge, er der ikke tale om, at der gives barnet eller den  

 unge en adgang til frit at bestemme, hvor barnet eller den unge vil bo.
8.6.1. Hvilken kommune træffer beslutning om  

 flytning/hjemtagelse 186. En beslutning efter § 64, stk. 4,  

 træffes af børn og unge- udvalget i  

 forældremyndighedsindehaverens opholdskommune.
En afgørelse om, at barnet eller den unge ikke  

 må flyttes eller hjemtages, vil kunne give anledning til overvejelser,  

 om der er behov for at iværksætte hjælpeforanstaltninger  

 over for barnet eller den unge.
For at sikre at dette indgår i  

 overvejelserne og for at sikre en eventuel opfølgning af sagen, er  

 beslutningen henlagt til forældremyndighedsindehaverens  

 opholdskommune.
 Reglen om genbehandling efter § 43 finder ikke  

 anvendelse ved en afgørelse efter § 64, stk. 4.
Af hensyn til barnet eller den unge skal der forud for  

 afgørelsen indhentes en udtalelse fra den stedlige, dvs.  

 plejeforældrenes opholdskommune, som vil være nærmest til  

 at bedømme barnets eller den unges forhold og dets relation til  

 plejefamilien.
Der er således tale om en obligatorisk høring,  

 der skal give en helhed i vurderingen af situationen.
En fyldig dokumentation  

 fra begge kommuner vil også være en forudsætning for  

 ankemyndighedens bedømmelsesmuligheder.
Foreløbig afgørelse 187. Efter § 64, stk. 5, kan en beslutning om  

 forbud mod flytning eller hjemtagelse træffes foreløbigt efter  

 reglerne i § 45, når betingelserne herfor er opfyldt, jf. kapitel  

 4.
8.7. Biologiske forældre uden del i  

 forældremyndigheden 188. Efter § 64, stk. 6, gælder reglerne  

 om privat familiepleje i stk. 1-5 ikke i de tilfælde, hvor kun den ene  

 af forældrene har forældremyndigheden, men barnet eller den unge  

 får døgnophold hos den anden af forældrene.
 Eventuelle tvivlsspørgsmål forældrene  

 imellem må således løses af forældrene selv eller om  

 nødvendigt efter reglerne i lov om forældremyndighed og  

 samvær.
8.8. Private døgnplejehjem 189. Døgnplejehjem, dvs. hjem af mere  

 institutionslignende karakter, der modtager børn og unge under 18  

 år, men som drives af private uden aftale eller offentlige midler,  

 må efter § 64, stk. 7, kun oprettes og drives med tilladelse fra  

 den stedlige amtskommune.
Tilladelsen gives til en bestemt person som leder og for  

 bestemte lokaler.
Der kan ligeledes fastsættes særlige  

 begrænsninger for tilladelsens omfang, fx med hensyn til tilsyn,  

 ledelse og bygningsmæssige forhold.
 Amtskommunen fører efter bestemmelsen tilsyn med  

 forholdene i hjemmet.
8.9. Straffebestemmelse 190. Efter § 117 straffes den, der i strid med  

 serviceloven regler anbringer eller modtager et barn eller en ung i pleje  

 eller fjerner et barn eller en ung fra familiepleje, med bøde.
Kapitel 9 Adoption uden samtykke 9.1. Generelt 191. Hovedformålet med  

 hjælpeforanstaltninger er - hvadenten hjælpen ydes i hjemmet  

 eller i form af en anbringelse af barnet eller den unge - at ændre de  

 forhold, der giver anledning til hjælpen, således at barnet kan  

 forblive i eller vende tilbage til sit hidtidige miljø. Også i  

 de tilfælde, hvor tilbagevenden til hjemmet ikke kan anses for  

 realistisk, skal kommunen sørge for, at forbindelsen mellem barn og  

 forældre holdes ved lige, jf. § 57, stk. 1, og pkt. 118.
 I ganske særlige tilfælde, fx hvor kontakten  

 mellem barnet og dets hjem ikke har kunnet opretholdes, eller hvor kontakten  

 har været til skade for barnet, kan der imidlertid under visse  

 betingelser meddeles tilladelse til adoption, selv om forældrene eller  

 værgen ikke vil give samtykke.
9.2. Adoptionsreglerne 192. Efter adoptionsloven er der en adgang til, at  

 der i særlige tilfælde kan meddeles adoptionsbevilling,  

 såfremt hensynet til barnet afgørende tilsiger dette, selv om  

 der ikke kan opnås samtykke fra forældrene til adoptionen.
Efter adoptionslovens § 7 kræver adoption af en  

 person under 18 år samtykke fra forældrene.
Hvis den ene af  

 forældrene er uden del i forældremyndigheden, forsvundet eller  

 på grund af sindssygdom, åndssvaghed eller lignende tilstand er  

 ude af stand til at handle fornuftsmæssigt, kræves kun samtykke  

 fra den anden af forældrene.
Hvis det anførte gælder begge  

 forældre, kræves samtykke fra værge.
 Fra forældre, der ikke skal give samtykke efter  

 adoptionslovens § 7, stk. 1 og 2, skal der som hovedregel indhentes en  

 erklæring, jf. adoptionslovens § 13.
Adoptionsbevilling kan dog i særlige tilfælde  

 meddeles af statsamtet, selv om samtykke efter adoptionslovens § 7 ikke  

 kan opnås, jf. adoptionslovens § 9, stk. 2. Det er en betingelse,  

 at hensynet til barnets tarv afgørende tilsiger dette.
Er barnet  

 anbragt uden for hjemmet med bistand fra kommunen kræves samtykke fra  

 Den Sociale Ankestyrelse.
Efter adoptionslovens § 10 kan statsamtet endvidere  

 på begæring af Den Sociale Ankestyrelse meddele tilladelse til,  

 at et barn, der er anbragt uden for hjemmet med bistand fra kommunen, senere  

 bortadopteres, selv om samtykke efter adoptionslovens § 7 ikke kan  

 opnås.
Tilladelse kan kun meddeles under de i adoptionslovens § 9,  

 stk. 2, nævnte betingelser.
Bestemmelserne i adoptionslovens § 9, stk. 2, og  

 § 10 betyder, at kommunen i de tilfælde, hvor det må anses  

 for udelukket, at et barn kan vende tilbage til sit hjemlige miljø,  

 må overveje disse muligheder for adoption.
Det må herunder  

 undersøges, om barnets tilbagevenden til det oprindelige miljø  

 vil stride afgørende imod barnets tarv, bl.a. som følge af  

 svigtende kontakt mellem barn og forældre.
9.3. Kommunens medvirken 193. Bestemmelsen i adoptionslovens § 9, stk.  

 2, vil navnlig kunne have betydning for børn, der gennem længere  

 tid har været anbragt i familiepleje med kommunens medvirken, og hvor  

 de biologiske forældre har undladt at opretholde en rimelig kontakt med  

 barnet.
Bestemmelsen vil dog også kunne finde anvendelse i situationer,  

 hvor der har været kontakt mellem barn og forældre, men hvor  

 kontakten skønnes at have været til skade for barnet.
 Det skal understreges, at mulighederne for at  

 gennemføre en adoption uden samtykke ikke må anvendes som en  

 trussel mod forældrene med henblik på at få dem til at tage  

 kontakt med barnet, idet en kontakt under sådanne forhold ikke kan  

 forventes at være til gavn for barnet.
 Finder kommunen efter en grundig undersøgelse og  

 vurdering, at betingelserne for anvendelse af bestemmelsen i adoptionslovens  

 § 9, stk. 2, er opfyldt, herunder at det er plejefamiliens alvorligt  

 mente ønske at adoptere barnet, sendes sagens akter til Den Sociale  

 Ankestyrelse tillige med en redegørelse for barnets forhold under  

 anbringelsen og en udførlig begrundelse for anbefalingen af at  

 gennemføre adoption mod forældrenes eller værgens  

 ønske.
 Forinden fremsendelse til Ankestyrelsen bør  

 kommunen sikre sig, at plejefamilien er godkendt af adoptionsmyndighederne  

 som adoptanter, og dette bør fremgå af sagen.
 En beslutning om anbefaling af at anvende adoptionslovens  

 § 9, stk. 2, træffes af børn og unge-udvalget, jf.  

 § 62, stk. 1.
Adoptionslovens § 10 tager særlig sigte  

 på institutionsanbragte børn, for hvem det har vist sig umuligt  

 at opretholde den kontakt mellem barn og forældre, der er forudsat i  

 § 57, stk. 1. Det vil i sådanne tilfælde dreje sig om  

 børn, der har opholdt sig på vedkommende institution i  

 længere tid, og det er med bestemmelsen søgt at sikre, at  

 familien, der ønsker at adoptere barnet, får en rimelig  

 sikkerhed for, at de, hvis en passende observationstid i hjemmet er  

 forløbet godt, vil have mulighed for at adoptere barnet.
Bestemmelsen  

 giver således adgang til, at der på forhånd kan opnås  

 afgørelse om tilsidesættelse af forældrenes eller  

 værgens vægring ved at give samtykke til adoption.
Er tilladelse givet efter adoptionslovens § 10, skal  

 forældrene ikke på ny spørges, når adoption til sin  

 tid søges gennemført.
Fremgangsmåden vil i øvrigt  

 være den samme som anført oven for om anvendelsen af  

 adoptionslovens § 9, stk. 2.
For at sikre, at mulighederne for adoption anvendes i  

 disse særlige tilfælde hvor hensynet til barnets tarv  

 afgørende tilsiger dette - navnlig som følge af svigtende  

 kontakt mellem forældrene og barnet - påhviler det kommunen at  

 være opmærksom på sådanne tilfælde med henblik  

 på vurdering af, om der skønnes grundlag for at søge en  

 adoption fremmet.
Det vil således efter omstændighederne  

 være et forhold, som må inddrages i overvejelserne i forbindelse  

 med revision af planen.
Selve afgørelsen om tilladelse til adoption  

 træffes af statsamtet.
De nærmere regler herom findes i  

 adoptionsbekendtgørelsen (Justitsministeriets bekendtgørelse  

 nr. 597 af 5. september 1986 som senest ændret ved  

 bekendtgørelse nr. 199 af 22. marts 2000) og Justitsministeriets  

 cirkulære nr. 99 af 5. september 1986 om adoption med senere  

 ændringer.
Kapitel 10 Klageregler 10.1. Afgørelser omfattet af den almindelige klageregel § 121.
 § 122. Afgørelser efter § 55, stk.  

 1, og § 57, stk. 2, kan af forældremyndighedens indehaver eller  

 den unge, der er fyldt 15 år, indbringes for det sociale nævn  

 efter reglerne i lov om retssikkerhed og administration på det sociale  

 område.
 Stk. 2. Afgørelser efter § 57, stk. 2,  

 kan, i det omfang de angår den af forældrene, som ikke har del i  

 forældremyndigheden, af denne indbringes for det sociale nævn  

 efter reglerne i lov om retssikkerhed og administration på det sociale  

 område.
 Om de almindelige klageregler, herunder om klagefrister,  

 genvurdering af sagen mv., henvises der til retssikkerhedslovens kapitel 10  

 og Socialministeriets vejledning om lov om retssikkerhed og administration  

 på det sociale område.
10.1.1. Afgørelser efter reglerne i lovens kapitel 8 194. Følgende afgørelser kan  

 indbringes for det sociale nævn:
 En afgørelse om ikke at gennemføre en  

 undersøgelse efter § 38, som forældremyndighedens indehaver  

 eller den unge, der er fyldt 15 år, har anmodet om. (Klageberettiget:  

 forældremyndighedens indehaver og den unge, der er fyldt 15  

 år).
 En afgørelse om foranstaltninger efter § 40,  

 stk. 2, nr. 1 -10 og nr. 12. (Klageberettiget: forældremyndighedens  

 indehaver).
 En afgørelse om ikke at iværksætte en  

 anbringelse uden for hjemmet efter § 40, stk. 2, nr. 11, som er  

 ønsket af forældremyndighedens indehaver og den unge, der er  

 fyldt 15 år. (Klageberettiget: forældremyndighedens indehaver og  

 den unge, der er fyldt 15 år).
 En afgørelse efter § 40a om en  

 støtteperson til forældremyndighedens indehaver i forbindelse  

 med barnets eller den unges anbringelse uden for hjemmet. (Klageberettiget:  

 forældremyndighedens indehaver).
 En afgørelse truffet efter § 41 om  

 foranstaltninger efter § 40, stk. 2, nr. 1, 6 og 7. (Klageberettiget:  

 forældremyndighedens indehaver).
 En afgørelse om ikke at fremme en indstilling til  

 børn og unge- udvalget om anbringelse uden for hjemmet efter  

 § 42, stk. 3, som er ønsket af en ung, der er fyldt 15 år.  

 (Klageberettiget: den unge, der er fyldt 15 år).
 En afgørelse efter § 46 om ophør af  

 foranstaltninger efter 40, stk. 2, nr. 1-10 og nr. 12. (Klageberettiget:  

 forældremyndighedens indehaver).
 En afgørelse efter § 46 om ophør af en  

 anbringelse uden for hjemmet efter § 40, stk. 2, nr. 11, som  

 forældremyndighedens indehaver og den unge, der er fyldt 15 år,  

 ønsker opretholdt. (Klageberettiget: forældremyndighedens  

 indehaver og den unge, der er fyldt 15 år).
 En afgørelse efter § 52 om forældrenes  

 og barnets eller den unges betaling for døgnophold. (Klageberettiget:  

 forældremyndighedens indehaver, en bidragspligtig og den unge, der er  

 fyldt 15 år).
 En afgørelse efter § 55, stk. 1, om valg af  

 anbringelsessted, om barnets eller den unges forhold under anbringelsen,  

 herunder afgørelse om ændret anbringelsessted og  

 afgørelse om barnets eller den unges samvær og kontakt med andre  

 end forældrene. (Klageberettiget: forældremyndighedens indehaver  

 og den unge, der er fyldt 15 år).
En afgørelse efter § 56 om en revision af  

 planen, som der ikke er opnået enighed om med  

 forældremyndighedens indehaver eller den unge, der er fyldt 15  

 år.
Tilsvarende gælder en afgørelse om at afslå en  

 ønsket ændring af planen, fremsat af forældremyndighedens  

 indehaver eller den unge, der er fyldt 15 år. (Klageberettiget:  

 forældremyndighedens indehaver og den unge, der er fyldt 15  

 år).
En afgørelse efter § 57, stk. 2, om omfanget  

 og udøvelsen af samværet og kontakten mellem forældrene og  

 barnet eller den unge samt afgørelse om fastsættelse af  

 nærmere vilkår for samværet og kontakten.
Der kan ikke  

 efter § 57, stk. 2, træffes afgørelser, som  

 medfører, at samvær og kontakt kun må finde sted mindre  

 end en gang om måneden. (Klageberettiget: forældremyndighedens  

 indehaver og den unge, der er fyldt 15 år.
Endvidere den af  

 forældrene, som ikke har del i forældremyndigheden, i det omfang  

 afgørelsen angår denne).
10.1.2. Afgørelser efter reglerne i lovens kapitel 9 a Følgende afgørelser kan indbringes for det  

 sociale nævn:
 -	En afgørelse om tilbud efter § 62a, stk. 2 og 3.  

 (Klageberettiget: den unge).
-	En afgørelse efter § 62a, stk. 4, om ophør af  

 tilbud efter § 62a, stk. 2 og 3. (Klageberettiget: den unge) -	En afgørelse efter § 62b om den unges betaling for  

 døgnophold efter § 62a, stk. 3, nr. 1, og for udslusningsophold  

 efter § 62a, stk. 3, nr. 4. (Klageberettiget: den unge).
10.1.3. Afgørelser efter reglerne i lovens kapitel 10 195. Følgende afgørelser kan  

 indbringes for det sociale nævn:
 En afgørelse efter § 64, stk. 2, om afslag  

 på ansøgning om plejetilladelse. (Klageberettiget:  

 plejeforældrene).
 En afgørelse efter § 64, stk. 7, om afslag  

 på ansøgning om tilladelse til oprettelse og drift af et  

 døgnplejehjem (Klageberettiget: ansøgeren).
10.2. Klage til Den Sociale Ankestyrelse og landsretten § 123.
 Stk. 2-4.
196. Børn og unge-udvalgets afgørelse  

 om tvangsmæssig gennemførelse af en undersøgelse efter  

 § 39 kan indbringes for Ankestyrelsen.
Ankestyrelsens afgørelse  

 kan indbringes for landsretten. (Klageberettiget: forældremyndighedens  

 indehaver og den unge, der er fyldt 15 år).
Børn og unge-udvalgets afgørelse om  

 anbringelse uden for hjemmet uden samtykke efter § 42 kan indbringes for  

 Ankestyrelsen.
Ankestyrelsens afgørelse kan indbringes for  

 landsretten. (Klageberettiget: forældremyndighedens indehaver og den  

 unge, der er fyldt 15 år).
Børn og unge-udvalgets afgørelse om  

 opretholdelse af en anbringelse efter § 42a kan indbringes for  

 Ankestyrelsen.
Ankestyrelsens afgørelse kan indbringes for  

 landsretten. (Klageberettiget: forældremyndighedens indehaver og den  

 unge, der er fyldt 15 år).
Børn og unge-udvalgets afgørelse om  

 opretholdelse af en anbringelse uden for hjemmet efter § 43 kan  

 indbringes for Ankestyrelsen.
Ankestyrelsen afgørelse kan indbringes  

 for landsretten. (Klageberettiget: forældremyndighedens indehaver og  

 den unge, der er fyldt 15 år).
Børn og unge-udvalgets afgørelse om  

 gennemførelse af lægelig undersøgelse eller behandling  

 efter § 44 kan indbringes for Ankestyrelsen.
Ankestyrelsens  

 afgørelse kan indbringes for landsretten. (Klageberettiget:  

 forældremyndighedens indehaver og den unge, der er fyldt 15  

 år).
Børn og unge-udvalgets afgørelse om  

 godkendelse af en foreløbig afgørelse efter § 45, stk. 3,  

 kan indbringes for Ankestyrelsen.
Ankestyrelsen kan dog ikke behandle en  

 klage over en afgørelse efter § 45, stk. 3, så længe  

 der verserer en sag om anbringelse efter § 42 for børn og  

 unge-udvalget.
Ankestyrelsens afgørelse kan indbringes for  

 landsretten. (Klageberettiget: forældremyndighedens indehaver og den  

 unge, der er fyldt 15 år).
Børn og unge-udvalgets afgørelse om  

 nægtelse af hjemgivelse efter § 46 stk. 2, 3. pkt., jf. § 42,  

 kan indbringes for Ankestyrelsen.
Ankestyrelsens afgørelse kan  

 indbringes for landsretten. (Klageberettiget: forældremyndighedens  

 indehaver og den unge, der er fyldt 15 år).
Børn og unge-udvalgets afgørelse om  

 ændring af anbringelsesstedet efter § 55, stk. 3 og 4, jf.  

 § 42 - dvs. børn og unge-udvalgets afgørelse om, at  

 betingelserne for anbringelse uden samtykke er opfyldt - kan indbringes for  

 Ankestyrelsen.
Ankestyrelsens afgørelse kan indbringes for  

 landsretten. (Klageberettiget: forældremyndighedens indehaver og den  

 unge, der er fyldt 15 år).
Børn og unge-udvalgets afgørelse om  

 afbrydelse af forbindelsen, om begrænsning af samvær til mindre  

 end en gang om måneden, om overvågning af samvær og om  

 anonymisering af anbringelsesstedet efter § 57, stk. 3, kan indbringes  

 for Ankestyrelsen.
Ankestyrelsen afgørelse kan indbringes for  

 landsretten. (Klageberettiget: forældremyndighedens indehaver og den  

 unge, der er fyldt 15 år.
Endvidere den af forældrene, som ikke  

 har del i forældremyndigheden, i det omgang afgørelsen  

 angår denne).
Børn og unge-udvalgets afgørelse om flytning  

 eller hjemtagelse fra privat familiepleje efter § 64, stk. 4, kan  

 indbringes for Ankestyrelsen.
Ankestyrelsens afgørelse kan indbringes  

 for landsretten. (Klageberettiget: forældremyndighedens indehaver,  

 plejeforældrene og den unge, der er fyldt 15 år).
Børn og unge-udvalgets afgørelse om brev- og  

 telefonkontrol efter § 108, stk. 2, kan indbringes for Ankestyrelsen.  

 Ankestyrelsens afgørelse kan indbringes for landsretten.  

 (Klageberettiget: forældremyndighedens indehaver og den unge, der er  

 fyldt 15 år.
Endvidere den af forældrene, som ikke har del i  

 forældremyndigheden, i det omfang afgørelsen angår  

 denne).
 Opmærksomheden henledes på, at i forbindelse  

 med klage til Ankestyrelsen over børn og unge-udvalgets  

 afgørelser er der ikke dispensationsadgang for ankefrist og reglerne  

 om genvurdering af sagen (remonstration) gælder ikke.
Ankestyrelsens afgørelse skal foreligge inden 8  

 uger efter, at klagen er modtaget.
Samtidig med Ankestyrelsens  

 afgørelse skal Ankestyrelsen oplyse om adgangen til at forlange sagen  

 forelagt for domstolene og om fristen herfor, jf. § 73 i  

 retssikkerhedsloven.
10.3. Domstolsprøvelse 197 Ankestyrelsens afgørelser, jf. pkt. 196,  

 kan kræves forelagt landsretten efter § 124, stk. 1. Dette  

 gælder også i de tilfælde, hvor Ankestyrelsen har truffet  

 afgørelsen i medfør af § 47, jf. pkt. 59.
 Er Ankestyrelsens afgørelse stadfæstet ved  

 dom, kan fornyet prøvelse ved retten kun kræves, hvis sagen  

 på ny har været forelagt Ankestyrelsen til afgørelse.
 Landsrettens afgørelse kan kun med særlig  

 tilladelse fra Procesbevillingsnævnet indbringes for Højesteret.  

 Ansøgning om tilladelse til anke eller kære må  

 fremsættes inden henholdsvis 6 og 3 måneder efter landsrettens  

 afgørelse, jf. § 126.
 Under en sags behandling ved domstolene beskikkes der en  

 advokat for den/de klageberettigede i medfør af retsplejelovens kap.  

 a.
10.4. Særregler 198. Kommunens og amtskommunens afgørelse  

 vedrørende godkendelse af anbringelsessteder for børn og unge  

 efter § 49, stk. 1 og stk. 2, kan ikke indbringes for anden  

 administrativ myndighed, jf. § 49, stk. 3.
Kommunens fastsættelse af plejelønnen til en  

 plejefamilie efter § 50, kan ikke indbringes for anden administrativ  

 myndighed, da der er tale om et aftalespørgsmål mellem kommunen  

 og plejefamilien.
Anbringelsessteder for børn og unge, herunder  

 plejefamilier, har i øvrigt ikke adgang til at klage over  

 afgørelser, der træffes vedrørende barnets eller den  

 unges forhold under anbringelsen.
Tilsidesætter en kommune reglen i § 49 ved at  

 anbringe børn og unge i et ikke godkendt anbringelsessted, som er  

 beliggende i en anden kommune, og bringes forholdet ikke til ophør  

 uanset henstilling herom, kan tilsynsrådet i det amt, hvor den  

 anbringende kommune er beliggende, tage stilling hertil.
Det samme vil  

 være tilfældet, hvis en kommune tilsidesætter reglen i  

 § 56, stk. 2, hvorefter der skal ske underretning forud for en  

 anbringelse i en anden kommune end barnets eller den unges  

 opholdskommune.
 Klager over rent praktiske ting vedrørende  

 børn og unges anbringelse uden for hjemmet kan i de tilfælde,  

 hvor der ikke er truffet en afgørelse om spørgsmålet af  

 kommunen efter § 55, stk. 1, indbringes for kommunalbestyrelsen.
 Klager, der alene vedrører personalets optræden,  

 sagsbehandlingstiden, ekspeditionsfejl, personalenormering, lokaleforhold  

 eller lignende, skal indgives til borgmesteren eller kommunalbestyrelsen -i  

 amtskommuner amtsborgmesteren eller amtsrådet.
Kapitel 11 Finansiering 199. Kommunens udgifter til almindelig  

 rådgivning og tilsyn afholdes endeligt af kommunen.
Det samme  

 gælder udgifter til administration, fx udgifter til  

 undersøgelser, herunder de i §§ 38 og 39 nævnte.
 Af en kommunes udgifter til advokatbistand efter § 60  

 refunderer staten 50 pct., jf. § 129.
 Udgifterne vedrørende de i § 34 nævnte  

 rådgivnings-, undersøgelses- og behandlingsopgaver, som  

 påhviler amtskommunen, afholdes endeligt af denne.
 Efter § 131, stk. 5, afholder kommunen og  

 amtskommunen hver 50 pct. af udgifterne vedrørende alle de  

 foranstaltninger, der er nævnt i § 40, stk. 2, § 40 a og  

 tilbud efter § 62 a.
Udgifterne vedrørende dag- og klubtilbud efter  

 §§ 7 og 19 afholdes dog endeligt af kommunen.
Reglen om, at kommunen  

 fuldt ud afholder udgiften, vedrører både de tilfælde,  

 hvor selve foranstaltningen består i et af de nævnte dagtilbud,  

 og de tilfælde, hvor et dagtilbud efter §§ 7 og 19 er en  

 supplerende foranstaltning til et døgnophold for barnet eller den  

 unge.
Udgifter til støttepersoner i dagtilbud indgår som en  

 driftsudgift for dagtilbuddet.
Deltager et barn i en skolefritidsordning  

 enten som selve foranstaltningen eller som et supplement til et  

 døgnophold for barnet, afholder amtskommunen 50 pct. af taksten til  

 forældrebetalingen.
Den resterende del af udgiften til barnets  

 deltagelse i skolefritidsordningen afholdes af kommunen.
Af udgifterne til døgnophold efter § 51  

 betaler kommunerne en takst, der fastsættes for et regnskabsår ad  

 gangen på grundlag af institutionernes budgetter.
Denne takst skal  

 svare til 50 pct. af udgifterne ved opholdet.
Finansiering af udgifter til flygtninge 200. For udlændinge, der er omfattet af  

 § 133, stk. 1, afholder staten fuldt ud udgifter til hjælp efter  

 § 40, stk. 2, nr. 1-10, § 40, stk. 2, nr. 12, § 40 a,  

 § 62 a, stk. 2 og stk. 3, nr. 2 og 3, i de første 3 år  

 efter datoen for opholdstilladelsen.
 Disse udgifter er omfattet af bestemmelserne i  

 Socialministeriets bekendtgørelser om regnskabsaflæggelse og  

 refusion og revision.
Socialministeriet, den 19. december  

 2000 Henrik Dam Kristensen /Kirsten á Rogvi Bilag 1-4 Bilag 1-4 med de berørte bekendtgørelser,  

 jf. indholdsfortegnelsens bilagsoversigt, udelades her, da  

 bekendtgørelserne findes i Lovtidende og Retsinformation.
Bilag 5 Socialpædagogiske krav til skibsprojekter med mellem  

 4 og 10 elever om bord 1. Efter Industriministeriets bekendtgørelse  

 nr. 525 af 30. oktober 1981 om sikkerheds- og sundhedsmæssige forhold i  

 skoleskibe mv. fastsætter Søfartsstyrelsen vilkårene for  

 socialpædagogiske skibsprojekter.
Søfartsstyrelsen har i forskrift af 20. november  

 2000, om skibe til særlige formål, fastsat vilkårene for  

 godkendelse af skibe, der anvendes som uddannelsesskibe,  

 socialpædagogiske projekter, lejrskoleskibe, lystfiskerskibe, klubskibe  

 eller til lignende særlige formål, som ikke er egentlig  

 passagersejlads (rutesejlads o.lign.) Som supplement til Søfartsstyrelsens forskrift er  

 der fastsat følgende krav til socialpædagogiske skibsprojekter  

 med mellem 4 og 10 elever om bord:
2. Tilsyn og opfølgning De kommuner, der henviser unge til et  

 socialpædagogisk skibsprojekt, er ansvarlige for, at der for hvert  

 enkelt skibsprojekt etableres et generelt socialpædagogisk tilsyn.
Det  

 betyder, at der skal være én kommune, amtskommune eller anden  

 offentlig myndighed, som på de henvisende kommuners vegne er ansvarlig  

 for og udfører et generelt socialpædagogisk tilsyn.
Dette tilsyn  

 må kun udføres af offentlig myndighed og kan derfor ikke  

 overdrages til private eller private organisationer mv.
 Etableringen af det generelle socialpædagogiske  

 tilsyn fritager ikke de enkelte henvisende kommuner for ansvaret efter  

 serviceloven til at føre tilsyn med den unge eller følge den  

 unges uddannelse mv. under hele projektforløbet.
 Den kommune, amtskommune eller anden offentlig myndighed,  

 som efter aftale med de henvisende kommuner har påtaget sig ansvaret  

 for og forpligtelsen til at udføre det generelle  

 socialpædagogiske tilsyn, skal meddele dette til  

 Søfartsstyrelsen.
 3. Det generelle socialpædagogiske tilsyn har  

 følgende opgaver:
-	I samarbejde med den kommune, der har henvist eleven, at medvirke ved  

 visitationen af eleven, -	aflægge anmeldte og uanmeldte tilsynsbesøg i hele  

 projektperioden (som omfatter såvel forskolen som den  

 efterfølgende sejlads). Der må ikke være mere end 2  

 måneder mellem hvert tilsynsbesøg, -	foretage en vurdering af socialmedarbejdernes forudsætninger  

 for deltagelse i det pågældende projekt.
4. Der må højst være 10 elever  

 om bord på hvert enkelt skibsprojekt.
Eleverne skal være fyldt 16  

 år.
 Ud over den faste besætning skal der være et  

 antal kvalificerede lærere principielt i forholdet 1 lærer til 3  

 elever, således at der skal være 1 lærer, når  

 elevantallet er 4 eller 5, 2 lærere, når elevantallet er 6, 7  

 eller 8, og 3 lærere, når elevantallet er 9 eller 10.
 Der henvises i  øvrigt til Søfartsstyrelsens  

 forskrifter om besætning, opholdsrum mv.
5. Ved et projekts igangsættelse skal der  

 gennemføres en forskole i Danmark af mindst 14 dages varighed.
Er der  

 planlagt og godkendt sejlads uden for området Skagen-Færder,  

 Kalmar-Darlowo, skal forskolen være af mindst 3 måneders  

 varighed, heraf 1 måned i land og 2 måneders prøvesejlads  

 i danske farvande.
Beslutning om forlængelse af forskolen træffes  

 ved samråd mellem det generelle socialpædagogiske tilsyn og  

 Søfartsstyrelsen ud fra en vurdering af elevernes og  

 socialmedarbejdernes baggrund og forudsætninger, projektets varighed og  

 i hvilke farvande, sejladsen skal foregå.
I forskolen indgår et kursus i søsikkerhed,  

 der er godkendt af Søfartsstyrelsen.
Kurset skal være  

 gennemført, inden sejlads kan påbegyndes.
I den øvrige  

 del af forskolen kan der sejles fra solopgang til solnedgang.
Under forskolen  

 af 3 måneders varighed skal de 2 måneders prøvesejlads  

 gennemføres som togter af længere varighed.
 Ved forskolens afslutning vurderer det generelle  

 socialpædagogiske tilsyn, om og under hvilke nærmere betingelser  

 projektet og den enkelte elev kan fortsætte, herunder om  

 tilsynsbesøgene skal foretages med kortere mellemrum end de fastsatte  

 2 måneder.
 I vurderingen indgår:
-	elevernes aktiviteter i forskoleperioden, herunder undervisning,  

 arbejde og fritidsaktiviteter, -	elevernes egnethed til fortsat at deltage i projektet, -	en vurdering af samarbejdet om bord, -	den maritime drift af skibet.
 Det generelle socialpædagogiske tilsyn sender  

 vurderingen til de pågældende elevers kommuner.
6. I den fortsatte projektperiode skal der mindst  

 én gang hver 2. måned fremsendes en rapport til det generelle  

 socialpædagogiske tilsyn.
Denne rapport skal udarbejdes af de  

 ombordværende socialmedarbejdere og skal indeholde  

 følgende:
1)	den enkelte elevs udviklingsforløb, 2)	samarbejde mellem elever, socialmedarbejdere og besætning, 3)	forholdene om bord i øvrigt.
 Hver enkelt elev skal have adgang til at supplere og  

 kommentere rapporten inden fremsendelsen.
 Skibsføreren skal have adgang til at supplere og  

 kommentere rapporten for så vidt angår 2. og 3.
 Det generelle socialpædagogiske tilsyn videresender  

 rapporten til de pågældende kommuner med eventuelle  

 bemærkninger.
 Endvidere skal Søfartsstyrelsen orienteres om  

 oplysninger af sikkerheds- og sundhedsmæssig betydning i rapporten.
 7. I det omfang, eleven opholder sig om bord  

 på et skib eller i udlandet, kan det socialpædagogiske tilsyn  

 træffe uopsættelige beslutninger om eleven, herunder  

 hjemsendelse, uden forudgående forelæggelse for den kommune, der  

 har henvist eleven.
 8. Det forudsættes, at kun de elever og  

 socialmedarbejdere, der har gennemført forskolen, deltager i den  

 fortsatte del af projektet.
 Enkelte elever og socialmedarbejdere kan dog  

 udskiftes/optages i det godkendte projekt, såfremt det generelle  

 socialpædagogiske tilsyn godkender dette.
 Elever og socialmedarbejdere, der tilgår et  

 igangværende projekt, skal som minimum have gennemgået  

 søsikkerhedskurset.
Bilag 6 Oversigt over reglerne for de forskellige  

 typer skibsprojekter, hvor unge kan anbringes efter serviceloven Maksimalt antal unge Projekt for 1 ung Projekt for indtil 3 unge Projekt for indtil 3 unge Projekt for 4 - 10 unge Skibstype Last-, fisk- eller passagerskib i erhvervsmæssig drift Fritidsfartøj under 20 tons* eller lastfartøj  

 <20 tons eller <15 meter** Last-, fisk-, passager- eller fritidsfartøj >20,  

 der er indrettet til det særlige formål og ikke er i  

 erhvervsmæssig drift.
 Last-, fisk-, eller passagerskib >20, der er indrettet til  

 det særlige formål og ikke er i erhvervsmæssig  

 drift.
Godkendelse samt periodisk syn af skibet foretaget af  

 Søfartsstyrelsen efter gældende regler for  

 skibstypen Ja Ja, *Teknisk forskrift nr. 5 af 19. nov. 1998 om  

 udlejningsfartøjer mv.
** Meddelelser fra Søfartsstyrelsen "F" Ja Ja Krav om landbase, jf. servicelovens §§ 49 eller  

 51 Nej Ja Ja Ja Alderskrav 16 år *Ingen, men den anbringende kommune har ansvaret for, at de  

 anbragte unge har den ** 16 år 16 år 16 år Helbredsundersøgelse Ja Ja Ja Ja Tilsyn fra de sociale myndigheder Almindeligt tilsyn fra anbringelseskommunen Almindeligt tilsyn fra anbringelseskommunen Almindeligt tilsyn fra anbringelseskommunen Særligt socialpædagogisk tilsyn.
Almindeligt tilsyn fra anbringelseskommunen Fartsområde:
 Søfartsstyrelsen tildeler fartsområde i henhold til  

 gældende regler for skibstypen.
