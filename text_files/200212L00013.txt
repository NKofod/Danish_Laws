Fremsat den 2. oktober 2002 af  

 skatteministeren (Svend Erik Hovmand) Forslag til Lov om indgåelse af  

 dobbeltbeskatningsoverenskomst mellem Danmark og Chile § 1. Overenskomst af 20. september 2002 mellem Kongeriget  

 Danmark og Republikken Chile til undgåelse af dobbeltbeskatning og  

 forhindring af skatteunddragelse, for så vidt angår indkomst- og  

 formueskatter, kan tiltrædes.
Overenskomsten er optaget som bilag til  

 denne lov.
 Stk. 2. Overenskomsten træder i kraft og finder  

 anvendelse i Danmark efter bestemmelserne i overenskomstens artikel 29.
 § 2. Loven træder i kraft dagen efter  

 bekendtgørelsen i Lovtidende.
 § 3. Loven gælder ikke for Færøerne og  

 Grønland.
Bilag OVERENSKOMST mellem  

 Kongeriget Danmark og Republikken Chile  

 til undgåelse af dobbeltbeskatning og forhindring af  

 skatteunddragelse  

 for så vidt angår skatter på indkomst og formue Kongeriget Danmark og Republikken Chile, der ønsker at afslutte en  

 overenskomst til undgåelse af dobbeltbeskatning og forhindring af  

 skatteunddragelse, for så vidt angår skatter på indkomst og  

 formue, er blevet enige om følgende:
Kapitel I Overenskomstens anvendelsesområde Artikel 1 De af overenskomsten omfattede personer Denne overenskomst skal finde anvendelse på personer, der er  

 hjemmehørende i en af eller begge de kontraherende stater.
Artikel 2 De af overenskomsten omfattede skatter 1. Denne overenskomst skal finde anvendelse på skatter på  

 indkomst og formue, der udskrives på vegne af en kontraherende stat  

 eller af dens politiske underafdelinger eller lokale myndigheder uden hensyn  

 til, hvorledes de opkræves.
 2. Som skatter på indkomst og formue skal anses alle skatter, der  

 pålægges hele indkomsten, hele formuen, eller dele af indkomst  

 eller formue, herunder skatter af fortjeneste ved afhændelse af  

 rørlig eller fast ejendom, skatter af den samlede lønsum  

 udbetalt af foretagender, samt skatter på formueforøgelse.
 De gældende skatter, på hvilke overenskomsten  

 skal finde anvendelse, er især:
a)	I Chile: skatter, der pålægges efter  

 Indkomstskatteloven, »Ley sobre Impuesto a la Renta«, (herefter omtalt som  

 »chilensk skat«); og b)	I Danmark:
(i)	indkomstskatten til staten, (ii)	den kommunale indkomstskat, (iii)	den amtskommunale indkomstskat, (iv)	ejendomsværdiskatten, (herefter omtalt som »dansk skat«).
4. Overenskomsten skal også finde anvendelse på skatter af  

 samme eller væsentlig samme art samt på formueskatter, der efter  

 datoen for overenskomstens undertegnelse udskrives som tillæg til,  

 eller i stedet for de gældende skatter.
De kontraherende staters  

 kompetente myndigheder skal ved slutningen af hvert år underrette  

 hinanden om væsentlige ændringer, som er foretaget i deres  

 respektive skattelove.
Kapitel II Definitioner Artikel 3 Almindelige definitioner 1. Medmindre andet fremgår af sammenhængen, har  

 følgende udtryk i denne overenskomst den nedenfor angivne  

 betydning:
a)	udtrykket »Chile« betyder Republikken Chile; b)	udtrykket »Danmark« betyder Kongeriget Danmark, men ved anvendelsen  

 af denne overenskomst omfatter udtrykket ikke Færøerne og  

 Grønland; c)	ved anvendelsen af denne overenskomst skal »Chile« og »Danmark« i  

 tillæg til territorialfarvandet heraf omfatte havbunden og undergrunden  

 af de undersøiske områder, der støder op til  

 territorialfarvandet, samt de overliggende vande over denne havbund og  

 undergrund, hvorover de udøver suverænitetsrettigheder i  

 overensstemmelse med folkeretten; d)	udtrykket »person« omfatter en fysisk person, et selskab og enhver  

 anden sammenslutning af personer; e)	udtrykket »selskab« betyder enhver juridisk person eller enhver  

 sammenslutning, der i skattemæssig henseende behandles som en juridisk  

 person; f)	udtrykkene »foretagende i en kontraherende stat« og »foretagende i  

 den anden kontraherende stat« betyder henholdsvis et foretagende, som drives  

 af en person, der er hjemmehørende i en kontraherende stat, og et  

 foretagende, som drives af en person, der er hjemmehørende i den anden  

 kontraherende stat; g)	udtrykket »international trafik« betyder enhver transport med skib  

 eller luftfartøj, der anvendes af et foretagende i en kontraherende  

 stat, bortset fra tilfælde, hvor sådan transport udelukkende  

 finder sted mellem pladser i den anden kontraherende stat; h)	udtrykket »kompetent myndighed« betyder:
(i)	I Chile: Finansministeren eller hans befuldmægtigede  

 stedfortræder; og (ii)	I Danmark: Skatteministeren eller hans befuldmægtigede  

 stedfortræder; i)	udtrykket »statsborger« betyder:
(i)	enhver fysisk person, der har indfødsret i en kontraherende  

 stat; eller (ii)	enhver juridisk person eller enhver forening, der er stiftet i  

 overensstemmelse med den gældende lovgivning i en kontraherende  

 stat.
 2. Ved en kontraherende stats anvendelse af overenskomsten til hver en tid  

 skal ethvert udtryk, som ikke er defineret deri, medmindre andet  

 følger af sammenhængen, tillægges den betydning, som det  

 har på dette tidspunkt i denne stats lovgivning med henblik på de  

 skatter, på hvilke overenskomsten finder anvendelse, idet enhver  

 betydning i de skattelove, der anvendes i denne stat, skal gå forud for  

 den betydning, udtrykket er tillagt i andre love, der anvendes i denne  

 stat.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat«, enhver person, som i henhold  

 til lovgivningen i denne stat er skattepligtig der på grund af  

 bopæl, hjemsted, ledelsens sæde, registrering eller ethvert andet  

 kriterium af lignende karakter, og omfatter også denne stat og enhver  

 dertil hørende politisk underafdeling eller lokal myndighed.
Dette  

 udtryk omfatter imidlertid ikke en person, som er skattepligtig i denne stat  

 udelukkende af indkomst fra kilder i denne stat, eller formue, der befinder  

 sig der.
 2. I tilfælde, hvor en fysisk person efter bestemmelserne i stykke 1  

 er hjemmehørende i begge de kontraherende stater, skal hans status  

 bestemmes efter følgende regler:
a)	han skal anses for kun at være hjemmehørende i den  

 stat, hvor han har en fast bolig til sin rådighed; hvis han har en fast  

 bolig til sin rådighed i begge stater, skal han anses for kun at  

 være hjemmehørende i den stat, med hvilken han har de  

 stærkeste personlige og økonomiske forbindelser (midtpunkt for  

 sine livsinteresser); b)	hvis det ikke kan afgøres, i hvilken stat han har midtpunkt  

 for sine livsinteresser, eller hvis han ikke har en fast bolig til sin  

 rådighed i nogen af staterne, skal han anses for kun at være  

 hjemmehørende i den stat, hvor han sædvanligvis har ophold; c)	hvis han sædvanligvis har ophold i begge stater, eller hvis  

 han ikke har sådant ophold i nogen af dem, skal han anses for kun at  

 være hjemmehørende i den stat, hvor han er statsborger; d)	hvis han er statsborger i begge stater, eller hvis han ikke er  

 statsborger i nogen af dem, skal de kontraherende staters kompetente  

 myndigheder afgøre spørgsmålet ved gensidig  

 aftale.
3. I tilfælde, hvor en ikke-fysisk person efter bestemmelserne i  

 stykke 1 er hjemmehørende i begge kontraherende stater, skal de  

 kontraherende stater bestræbe sig på at afgøre  

 spørgsmålet ved gensidig aftale.
Hvor der ikke foreligger en  

 sådan aftale mellem de kontraherende staters kompetente myndigheder,  

 skal personen ikke være berettiget til lempelse eller fritagelse fra  

 skat i henhold til overenskomsten.
Artikel 5 Fast driftssted 1. I denne overenskomst betyder udtrykket »fast driftssted« et fast  

 forretningssted, gennem hvilket et foretagendes virksomhed helt eller delvis  

 udøves.
 2. Udtrykket »fast driftssted« omfatter især:
a)	et sted, hvorfra et foretagende ledes; b)	en filial; c)	et kontor; d)	en fabrik; e)	et værksted; og f)	en mine, en olie- eller gaskilde, et stenbrud eller ethvert andet  

 sted, der har sammenhæng med efterforskning efter eller udvinding af  

 naturforekomster.
 3. Udtrykket »fast driftssted« skal også omfatte:
a)	en byggeplads eller et anlægs- eller monteringsarbejde samt  

 tilsynsvirksomhed i forbindelse hermed, men kun hvis sådant byggeplads,  

 anlæg eller virksomhed varer mere end seks måneder, og b)	et foretagendes levering af tjenesteydelser, herunder  

 konsulentbistand, gennem ansatte eller andet personale engageret af  

 foretagendet til det pågældende formål, men kun hvor  

 sådan virksomhed (virksomhed af denne art) i det pågældende  

 land vedvarer i en periode eller perioder, der tilsammen udgør mere  

 end 183 dage i enhver 12-måneders periode.
 For så vidt angår beregningen af tidsfrister i  

 dette stykke, skal virksomhed, der udøves af et foretagende, der er  

 forbundet med et andet foretagende, som omhandlet i denne overenskomsts  

 artikel 9, lægges sammen med den periode, hvor virksomhed er  

 udøvet af foretagendet, hvis de forbundne foretagenders virksomhed i  

 væsentlig grad er den samme, med mindre foretagendernes virksomhed er  

 udøvet på samme tid.
 4. Uanset de foregående bestemmelser i denne artikel skal udtrykket  

 »fast driftssted« anses for ikke at omfatte:
a)	anvendelsen af indretninger udelukkende med henblik på  

 oplagring, udstilling eller udlevering af varer tilhørende  

 foretagendet; b)	opretholdelsen af et varelager tilhørende foretagendet  

 udelukkende med henblik på oplagring, udstilling eller udlevering; c)	opretholdelsen af et varelager tilhørende foretagendet  

 udelukkende med henblik på forarbejdning hos et andet foretagende; d)	opretholdelsen af et fast forretningssted udelukkende med henblik  

 på at foretage indkøb af varer eller indsamling af oplysninger  

 for foretagendet; e)	opretholdelsen af et fast forretningssted udelukkende med henblik  

 på at drive reklame, meddele oplysninger eller udføre  

 videnskabelig forskning for foretagendet og enhver anden lignende virksomhed,  

 hvis den er af forberedende eller hjælpende karakter.
 5. Uanset bestemmelserne i denne artikels stykke 1 og 2, i tilfælde  

 hvor en person (der ikke er en sådan uafhængig  

 repræsentant, som omhandlet i stykke 6) handler på et  

 foretagendes vegne og har og sædvanligvis udøver i en  

 kontraherende stat en fuldmagt til at indgå aftaler i foretagendets  

 navn, skal dette foretagende anses for at have et fast driftssted i denne  

 stat med hensyn til enhver virksomhed, som denne person påtager sig for  

 foretagendet, medmindre denne persons virksomhed er begrænset til  

 sådan virksomhed, som er nævnt i stykke 4, og som, hvis den var  

 udøvet gennem et fast forretningssted, ikke ville gøre dette  

 faste forretningssted til et fast driftssted i henhold til bestemmelserne i  

 dette stykke.
 6. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller enhver anden uafhængig  

 repræsentant, forudsat at sådanne personer handler inden for  

 rammerne af deres sædvanlige erhvervsvirksomhed, og at de vilkår,  

 der er aftalt eller fastsat vedrørende deres kommercielle eller  

 finansielle forhold med sådanne foretagender, ikke afviger fra hvad,  

 der sædvanligvis ville være blevet aftalt med uafhængige  

 repræsentanter.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som driver  

 erhvervsvirksomhed i denne anden stat (enten gennem et fast driftssted eller  

 på anden måde), skal ikke i sig selv medføre, at det ene  

 selskab anses for et fast driftssted for det andet.
Kapitel III Beskatning af indkomst Artikel 6 Indkomst af fast ejendom 1. Indkomst, som en person, der er hjemmehørende i en kontraherende  

 stat, oppebærer af fast ejendom (herunder indkomst af land- eller  

 skovbrug), der er beliggende i den anden kontraherende stat, kan beskattes i  

 denne anden stat.
2. I denne overenskomst skal udtrykket »fast ejendom« tillægges den  

 betydning, som det har i lovgivningen i den kontraherende stat, hvor den  

 pågældende ejendom er beliggende.
Udtrykket skal i alle  

 tilfælde omfatte tilbehør til fast ejendom, besætning og  

 redskaber, der anvendes i land- og skovbrug, rettigheder på hvilke  

 bestemmelserne i civilretten om fast ejendom finder anvendelse, brugsret til  

 fast ejendom og retten til variable eller faste betalinger som vederlag for  

 udnyttelsen af, eller retten til at udnytte, mineralforekomster, kilder og  

 andre naturforekomster.
Skibe og luftfartøjer skal ikke anses for fast  

 ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udleje eller benyttelse i enhver anden form  

 af fast ejendom.
 4. Bestemmelserne i stykke 1 og 3 skal også finde anvendelse  

 på indkomst af fast ejendom, der tilhører et foretagende, og til  

 indkomst af fast ejendom, der anvendes til udøvelse af frit  

 erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en kontraherende  

 stat, kan kun beskattes i denne stat, medmindre foretagendet driver  

 erhvervsvirksomhed i den anden kontraherende stat gennem et der beliggende  

 fast driftssted.
Hvis foretagendet driver eller har drevet  

 førnævnte erhvervsvirksomhed, kan foretagendets fortjeneste  

 beskattes i den anden stat, men kun den del deraf, som kan henføres  

 til dette faste driftssted.
 2. Såfremt bestemmelserne i stykke 3 ikke medfører andet,  

 skal der, i tilfælde, hvor et foretagende i en kontraherende stat  

 driver erhvervsvirksomhed i den anden kontraherende stat gennem et der  

 beliggende fast driftssted, i hver kontraherende stat til dette faste  

 driftssted henføres den fortjeneste, som det kunne forventes at  

 opnå, hvis det havde været et frit og uafhængigt  

 foretagende, der var beskæftiget med den samme eller lignende  

 virksomhed på de samme eller lignende vilkår, og som under  

 fuldstændig frie forhold gjorde forretninger med det foretagende, hvis  

 faste driftssted det er.
 3. Ved ansættelsen af et fast driftssteds fortjeneste skal det  

 være tilladt at fradrage omkostninger, som er afholdt for det faste  

 driftssted, herunder generalomkostninger afholdt til ledelse og  

 administration, enten i den stat, hvor det faste driftssted er beliggende,  

 eller andetsteds.
 4. Hvis det har været sædvane i en kontraherende stat at  

 ansætte den fortjeneste, der kan henføres til et fast  

 driftssted, på grundlag af en fordeling af foretagendets samlede  

 fortjeneste mellem dets forskellige afdelinger, skal intet i stykke 2  

 udelukke denne kontraherende stat fra at ansætte den skattepligtige  

 fortjeneste på grundlag af en sådan sædvanemæssig  

 fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der  

 er fastlagt i denne artikel.
 5. Ingen fortjeneste skal kunne henføres til et fast driftssted,  

 blot fordi dette faste driftssted har foretaget indkøb af varer for  

 foretagendet.
 6. Ved anvendelsen af de foregående stykker skal den fortjeneste,  

 der henføres til det faste driftssted, ansættes efter samme  

 metode år for år, medmindre der er god og fyldestgørende  

 grund til at anvende en anden fremgangsmåde.
 7. I tilfælde, hvor fortjeneste omfatter indkomster, som er  

 omhandlet særskilt i andre artikler i denne overenskomst, skal  

 bestemmelserne i disse andre artikler ikke berøres af bestemmelserne i  

 denne artikel.
Artikel 8 Fortjeneste ved international trafik 1. Fortjeneste, der oppebæres af et foretagende i en kontraherende  

 stat ved driften af skibe eller luftfartøjer i international trafik,  

 kan kun beskattes i denne stat.
2. I denne artikel skal a)	udtrykket »fortjeneste« omfatte, men ikke være begrænset  

 til:
(i)	bruttoindtægter, der er opnået direkte fra driften af  

 skibe eller luftfartøjer i international trafik, og (ii)	renter af beløb, der er opnået direkte fra driften af  

 skibe eller luftfartøjer i international trafik, men kun hvis  

 sådanne renter er forbundet med denne drift.
 b)	udtrykket »drift af skibe eller luftfartøjer« af et  

 foretagende omfatter også charter eller udleje på bareboat-basis  

 af skibe eller luftfartøjer, hvis denne charter eller udleje er  

 forbundet med foretagendets drift af skibe eller luftfartøjer i  

 international trafik.
 3. Fortjeneste, der oppebæres af et foretagende i en kontraherende  

 stat, fra brug, rådighedsstillelse eller udleje af containere, som  

 anvendes til transport af varer i international trafik, kan kun beskattes i  

 denne stat.
 4. Bestemmelserne i denne artikels stykke 1 og 2 skal også finde  

 anvendelse på fortjeneste ved deltagelse i en pool, et  

 forretningsfællesskab eller en international driftsorganisation.
 5. Såfremt selskaber fra forskellige lande har vedtaget at drive  

 luftfartsvirksomhed sammen i form af et konsortium, skal bestemmelserne i  

 stykke 1 og 2 kun finde anvendelse på den del af konsortiets  

 fortjeneste, som svarer til den andel, der ejes i dette konsortium af et  

 selskab, der er hjemmehørende i en kontraherende stat.
Artikel 9 Forbundne foretagender 1. I tilfælde, hvor a)	et foretagende i en kontraherende stat direkte eller indirekte  

 deltager i ledelsen af, kontrollen med eller kapitalen i et foretagende i den  

 anden kontraherende stat, eller b)	de samme personer direkte eller indirekte deltager i ledelsen af,  

 kontrollen med eller kapitalen i såvel et foretagende i en  

 kontraherende stat som et foretagende i den anden kontraherende  

 stat, og der i noget af disse tilfælde mellem de to foretagender er aftalt  

 eller fastsat vilkår vedrørende deres kommercielle eller  

 finansielle forbindelser, der afviger fra de vilkår, som ville  

 være blevet aftalt mellem uafhængige foretagender, kan enhver  

 fortjeneste, som, hvis disse vilkår ikke havde foreligget, ville  

 være tilfaldet et af disse foretagender, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde, hvor en kontraherende stat til fortjenesten i et  

 foretagende i denne stat medregner - og i overensstemmelse hermed beskatter -  

 fortjeneste, som et foretagende i den anden kontraherende stat er blevet  

 beskattet af i denne anden stat, og den således medregnede fortjeneste  

 er fortjeneste, som ville være tilfaldet foretagendet i den  

 førstnævnte stat, hvis vilkårene, der er aftalt mellem de  

 to foretagender, havde været de samme, som ville have været  

 aftalt mellem uafhængige foretagender, skal denne anden stat foretage  

 en passende regulering af det skattebeløb, som er beregnet der af  

 fortjenesten, hvis den er enig i, at den førstnævnte stats  

 regulering er berettiget både i princip og med hensyn til  

 beløbet.
Ved fastsættelsen af sådan regulering skal der  

 tages skyldigt hensyn til de øvrige bestemmelser i denne overenskomst,  

 og de kontraherende staters kompetente myndigheder skal om nødvendigt  

 rådføre sig med hinanden.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan imidlertid også beskattes i den  

 kontraherende stat, hvor det selskab, der udbetaler udbyttet, er  

 hjemmehørende, og i henhold til lovgivningen i denne stat, men hvis  

 den retmæssige ejer af udbyttet er hjemmehørende i den anden  

 kontraherende stat, må den således pålignede skat ikke  

 overstige:
a)	5 pct. af bruttobeløbet af udbyttet, hvis den  

 retmæssige ejer er et selskab, der direkte ejer mindst 25 pct. af  

 kapitalen i det selskab, som udbetaler udbyttet, og b)	15 pct. af bruttobeløbet af udbyttet i alle andre  

 tilfælde.
 Dette stykke skal ikke berøre adgangen til at  

 beskatte selskabet af den fortjeneste, hvoraf udbyttet er udbetalt.
 Bestemmelserne i dette stykke skal ikke begrænse  

 anvendelsen af »additional tax«, som betales i Chile, forudsat at »first  

 category tax« fuldt ud kan fradrages ved beregning af beløbet af  

 additional tax.
 3. Udtrykket »udbytte« betyder i denne artikel indkomst af aktier eller  

 andre rettigheder, der ikke er gældsfordringer, og som giver ret til  

 andel i fortjeneste, samt indkomst af andre rettigheder, der er undergivet  

 samme skattemæssige behandling som indkomst af aktier i henhold til  

 lovgivningen i den stat, hvor det selskab, der foretager udlodningen, er  

 hjemmehørende.
4. Bestemmelserne i denne artikels stykke 1 og 2 skal ikke finde  

 anvendelse, hvis udbyttets retmæssige ejer, der er hjemmehørende  

 i en kontraherende stat, driver erhvervsvirksomhed i den anden kontraherende  

 stat, hvor det udbyttebetalende selskab er hjemmehørende, gennem et  

 der beliggende fast driftssted, eller udøver frit erhverv i denne  

 anden stat gennem et der beliggende fast sted, og den aktiebesiddelse, som  

 ligger til grund for udbetalingen af udbyttet, har direkte forbindelse med et  

 sådant fast driftssted eller fast sted.
I så fald skal  

 bestemmelserne i henholdsvis artikel 7 eller 14 finde anvendelse.
 5. I tilfælde, hvor et selskab, der er hjemmehørende i en  

 kontraherende stat, oppebærer fortjeneste eller indkomst fra den anden  

 kontraherende stat, må denne anden stat ikke påligne nogen skat  

 på udbytte, som udbetales af selskabet, medmindre udbyttet udbetales  

 til en person, der er hjemmehørende i denne anden stat, eller  

 medmindre den aktiebesiddelse, som ligger til grund for udbetalingen af  

 udbyttet, har direkte forbindelse med et fast driftssted eller et fast sted,  

 der er beliggende i denne anden stat, eller undergive selskabets  

 ikke-udloddede fortjeneste en skat på selskabets ikke-udloddede  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst, der  

 hidrører fra denne anden stat.
 6. Bestemmelserne i denne artikel skal ikke finde anvendelse, hvis det var  

 hovedformålet eller et af hovedformålene for enhver person, der  

 medvirkede ved stiftelsen eller overdragelsen af de aktier eller andre  

 rettigheder, som ligger til grund for udbetalingen af udbyttet, at drage  

 fordel af denne artikel ved hjælp af denne stiftelse eller  

 overdragelse.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan  

 beskattes i denne anden stat.
 2. Sådanne renter kan dog også beskattes i den kontraherende  

 stat, hvorfra de hidrører, og i overensstemmelse med lovgivningen i  

 denne stat, men hvis den retmæssige ejer af renterne er  

 hjemmehørende i den anden kontraherende stat, må den  

 således pålagte skat ikke overstige 15 pct. af  

 bruttobeløbet af renterne.
3. Udtrykket »renter« betyder i denne artikel indkomst af  

 gældsfordringer af enhver art, hvad enten de er sikret ved pant i fast  

 ejendom eller ikke, og især indkomst af statsgældsbeviser og  

 indkomst af obligationer eller forskrivninger, samt indkomst, der er  

 undergivet samme skattemæssige behandling som indkomst af  

 pengelån i henhold til lovgivningen i den stat, hvorfra indkomsten  

 hidrører.
Udtrykket renter omfatter ikke indkomst, der er omhandlet i  

 artikel 10.
4. Bestemmelserne i denne artikels stykke 1 og 2 skal ikke finde  

 anvendelse, hvis renternes retmæssige ejer, der er hjemmehørende  

 i en kontraherende stat, driver erhvervsvirksomhed i den anden kontraherende  

 stat, hvorfra renterne hidrører, gennem et der beliggende fast  

 driftssted, eller udøver frit erhverv i denne anden stat gennem et der  

 beliggende fast sted, og den fordring, som ligger til grund for de betalte  

 renter, har direkte forbindelse med et sådant fast driftssted eller  

 fast sted.
I så fald skal bestemmelserne i henholdsvis artikel 7 og 14  

 finde anvendelse.
 5. Renter skal anses for at hidrøre fra en kontraherende stat,  

 når de betales af en person, der er hjemmehørende i denne stat.  

 I tilfælde, hvor den person, der betaler renterne, hvad enten han er  

 hjemmehørende i en kontraherende stat eller ikke, har et fast  

 driftssted eller et fast sted i en kontraherende stat, i forbindelse med  

 hvilket gældsforholdet, hvoraf renterne er betalt, var stiftet, og  

 sådanne renter påhviler sådant fast driftssted eller fast  

 sted, skal renterne anses for at hidrøre fra den stat, hvor det faste  

 driftssted eller faste sted er beliggende.
6. I tilfælde, hvor en særlig forbindelse mellem den, der  

 betaler, og den retmæssige ejer, eller mellem disse og en tredje  

 person, har bevirket, at renterne eller den rentebærende gæld  

 overstiger, af hvilken grund det end måtte være, de renter eller  

 den rentebærende gæld, som ville have være aftalt mellem  

 betaleren og den retmæssige ejer, hvis der ikke havde foreligget en  

 sådan forbindelse, skal bestemmelserne i denne artikel kun finde  

 anvendelse på de sidstnævnte renter eller på renter af  

 sidstnævnte gæld.
I så fald skal det overskydende  

 beløb kunne beskattes i overensstemmelse med lovgivningen i hver af de  

 kontraherende stater under skyldig hensyntagen til de øvrige  

 bestemmelser i denne overenskomst.
 7. Bestemmelserne i denne artikel skal ikke finde anvendelse, hvis det var  

 hovedformålet eller et af hovedformålene for enhver person, der  

 medvirkede ved stiftelsen eller overdragelsen af den gældsfordring, som  

 ligger til grund for udbetalingen af renterne, at drage fordel af denne  

 artikel ved hjælp af denne stiftelse eller overdragelse.
Artikel 12 Royalties 1. Royalties, der hidrører fra en kontraherende stat og betales til  

 en person, der er hjemmehørende i den anden kontraherende stat, kan  

 beskattes i denne anden stat.
 2. Sådan royalties kan imidlertid også beskattes i den  

 kontraherende stat, hvorfra de hidrører, og i henhold til lovgivningen  

 i denne stat, men hvis den retmæssige ejer af royalty-beløbet er  

 hjemmehørende i den anden kontraherende stat, må den  

 således pålignede skat ikke overstige:
a)	5 pct. af bruttobeløbet af royalties for anvendelse af eller  

 retten til at anvende ethvert industrielt, kommercielt eller videnskabeligt  

 udstyr; b)	15 pct. af bruttobeløbet af royalties i alle andre  

 tilfælde.
 3. Udtrykket »royalties« betyder i denne artikel betalinger af enhver art,  

 der modtages som vederlag for anvendelsen af, eller retten til at anvende,  

 enhver ophavsret til ethvert litterært, kunstnerisk eller  

 videnskabeligt arbejde, herunder spillefilm, ethvert patent, varemærke,  

 mønster eller model, tegning, hemmelig formel eller  

 fremstillingsmetode eller andre immaterielle ejendele, eller for anvendelse  

 af, eller retten til at anvende, industrielt, kommercielt eller  

 videnskabeligt udstyr, eller for oplysninger om industriel, kommerciel eller  

 videnskabelig erfaring.
4. Bestemmelserne i denne artikels stykke 1 og 2 skal ikke finde  

 anvendelse, hvis royaltybeløbets retmæssige ejer, der er  

 hjemmehørende i en kontraherende stat, driver erhvervsvirksomhed i den  

 anden kontraherende stat, hvorfra royaltybeløbet hidrører,  

 gennem et der beliggende fast driftssted, eller udøver frit erhverv i  

 denne anden stat fra et der beliggende fast sted, og den rettighed eller det  

 formuegode, som ligger til grund for de udbetalte royalties, har direkte  

 forbindelse med sådant fast driftssted eller fast sted.
I så fald  

 skal bestemmelserne i henholdsvis artikel 7 og 14 finde anvendelse.
 5. Royalties skal anses for at hidrøre fra en kontraherende stat,  

 når de betales af en person, der er hjemmehørende i denne stat.  

 I tilfælde, hvor den person, der betaler royaltybeløbet, hvad  

 enten han er hjemmehørende i en kontraherende stat eller ikke, har et  

 fast driftssted eller et fast sted i en kontraherende stat, i forbindelse med  

 hvilket forpligtelsen til betaling af royaltybeløbet var stiftet, og  

 sådanne royalties påhviler sådant fast driftssted eller  

 fast sted, skal royalties anses for at hidrøre fra den stat, hvor det  

 faste driftssted eller faste sted er beliggende.
6. I tilfælde, hvor en særlig forbindelse mellem den, der  

 betaler, og den retmæssige ejer, eller mellem disse og en tredje  

 person, har bevirket, at royaltybeløbet, set i forhold til den  

 anvendelse, rettighed eller oplysning, for hvilken det er betalt, overstiger  

 det beløb, som ville have være aftalt mellem betaleren og den  

 retmæssige ejer, hvis en sådan forbindelse ikke havde foreligget,  

 skal bestemmelserne i denne artikel kun finde anvendelse på det  

 sidstnævnte beløb.
I så fald skal det overskydende  

 beløb kunne beskattes i overensstemmelse med lovgivningen i hver af de  

 kontraherende stater under skyldig hensyntagen til de øvrige  

 bestemmelser i denne overenskomst.
 7. Bestemmelserne i denne artikel skal ikke finde anvendelse, hvis det var  

 hovedformålet eller et af hovedformålene for enhver person, der  

 medvirkede ved stiftelsen eller overdragelsen af den rettighed, som ligger  

 til grund for udbetalingen af royaltybeløbet, at drage fordel af denne  

 artikel ved hjælp af denne stiftelse eller overdragelse.
Artikel 13 Kapitalgevinster 1. Fortjeneste, som en person, der er hjemmehørende i en  

 kontraherende stat, erhverver ved afhændelse af fast ejendom, som er  

 beliggende i den anden kontraherende stat, kan beskattes i denne anden  

 stat.
 2. Fortjeneste ved afhændelse af rørlig ejendom, der  

 udgør en del af erhvervsformuen i et fast driftssted, som et  

 foretagende i en kontraherende stat har i den anden kontraherende stat, eller  

 af rørlig ejendom, der hører til et fast sted, som en person,  

 der er hjemmehørende i en kontraherende stat, har til rådighed i  

 den anden kontraherende stat med henblik på udøvelse af frit  

 erhverv, herunder fortjeneste ved afhændelse af et sådant fast  

 driftssted (særskilt eller sammen med hele foretagendet) eller af et  

 sådant fast sted, kan beskattes i denne anden stat.
 3. Fortjeneste ved afhændelse af skibe, luftfartøjer og  

 containere, der anvendes i international trafik, eller af rørlig  

 ejendom, som er knyttet til driften af sådanne skibe eller  

 luftfartøjer, kan kun beskattes i den kontraherende stat, hvor  

 afhænderen er hjemmehørende.
 4. Fortjeneste, der oppebæres af en person, der er  

 hjemmehørende i en kontraherende stat, fra afhændelse af  

 instrumenter eller andre rettigheder, der repræsenterer et selskabs  

 kapital beliggende i den anden kontraherende stat, kan beskattes i denne  

 anden stat.
 5. Fortjeneste ved afhændelse af alle andre formuegoder end de i  

 stykke 1, 2, 3 og 4 nævnte kan kun beskattes i den kontraherende stat,  

 hvor afhænderen er hjemmehørende.
 6. Såfremt selskaber fra forskellige lande har vedtaget at drive  

 luftfartsvirksomhed sammen i form af et konsortium, skal bestemmelserne i  

 denne artikel kun finde anvendelse på den del af konsortiets  

 fortjeneste, som svarer til den andel, der ejes i dette konsortium af et  

 selskab, der er hjemmehørende i en kontraherende stat.
7. I tilfælde, hvor en fysisk person,som ophører med at  

 være hjemmehørende i en kontraherende stat og umiddelbart  

 derefter bliver hjemmehørende i den anden kontraherende stat, af  

 førstnævnte stat bliver anset for i skattemæssig henseende  

 at have afstået et formuegode og beskattet i denne stat som  

 følge heraf, kan en sådan person vælge at blive betragtet  

 ved beskatningen i den anden stat, som om den pågældende,  

 umiddelbart inden han blev hjemmehørende i denne stat, havde solgt og  

 genkøbt formuegodet for et beløb svarende til dets  

 markedsværdi på dette tidspunkt.
Personen kan imidlertid ikke  

 foretage dette valg for formuegoder, der er beliggende i hver af de  

 kontraherende stater.
Artikel 14 Frit erhverv 1. Indkomst, som oppebæres af en fysisk person, der er  

 hjemmehørende i en kontraherende stat, ved frit erhverv eller anden  

 virksomhed af selvstændig karakter, kan kun beskattes i denne  

 kontraherende stat.
Sådan indkomst kan imidlertid også beskattes  

 i den anden kontraherende stat:
a)	hvis han har et fast sted, som til stadighed står til  

 rådighed i den anden kontraherende stat med henblik på  

 udøvelse af virksomheden; i så fald kan indkomsten beskattes i  

 denne anden stat, men kun i det omfang den kan henføres til det faste  

 sted; b)	hvis han er til stede i den anden kontraherende stat i en periode  

 eller perioder, der tilsammen udgør 183 dage eller derover i enhver  

 12-måneders periode; i så fald kan indkomsten beskattes i den  

 anden kontraherende stat, men kun i det omfang den er opnået ved  

 virksomhed udført i denne stat.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannelses- eller  

 undervisningsmæssig virksomhed samt selvstændig virksomhed som  

 læge, advokat, ingeniør, arkitekt, tandlæge og  

 revisor.
Artikel 15 Personligt arbejde i tjenesteforhold 1. Såfremt bestemmelserne i artiklerne 16, 18 og 19 ikke  

 medfører andet, kan gage, løn og andre lignende vederlag, som  

 oppebæres af en person, der er hjemmehørende i en kontraherende  

 stat, for personligt arbejde, kun beskattes i denne stat, medmindre arbejdet  

 er udført i den anden kontraherende stat.
Er arbejdet udført  

 der, kan det vederlag, som oppebæres herfor, beskattes i denne anden  

 stat.
 2. Uanset bestemmelserne i stykke 1 kan vederlag, som oppebæres af  

 en person, der er hjemmehørende i en kontraherende stat, for  

 personligt arbejde udført i den anden kontraherende stat, kun  

 beskattes i den førstnævnte stat, hvis:
a)	modtageren opholder sig i den anden stat i en eller flere perioder,  

 der tilsammen ikke overstiger 183 dage i enhver 12-måneders periode,  

 der begynder eller ender i det pågældende skatteår, og b)	vederlaget betales af eller for en arbejdsgiver, der ikke er  

 hjemmehørende i den anden stat, og c)	vederlaget ikke påhviler et fast driftssted eller fast sted,  

 som arbejdsgiveren har i den anden stat.
 3. Uanset de foregående bestemmelser i denne artikel kan vederlag  

 for personligt arbejde, som oppebæres af en person, der er  

 hjemmehørende i en kontraherende stat, for personligt arbejde  

 udført om bord på et skib eller luftfartøj, der anvendes  

 i international trafik, kun beskattes i denne stat.
Artikel 16 Bestyrelseshonorarer Bestyrelseshonorarer og andre lignende vederlag, som oppebæres af en  

 person, der er hjemmehørende i en kontraherende stat, i hans egenskab  

 af medlem af bestyrelsen eller et tilsvarende organ for et selskab, der er  

 hjemmehørende i den anden kontraherende stat, kan beskattes i denne  

 anden stat.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan indkomst, som  

 oppebæres af en person, der er hjemmehørende i en kontraherende  

 stat, som optrædende kunstner, såsom teater-, film-, radio- eller  

 fjernsynskunstner, eller musiker eller som sportsmand, ved hans personligt  

 udøvede virksomhed som sådan i den anden kontraherende stat,  

 beskattes i denne anden stat.
 2. I tilfælde hvor indkomst ved personlig virksomhed, som  

 udøves i egenskab af optrædende kunstner eller sportsmand, ikke  

 tilfalder kunstneren eller sportsmanden selv, men en anden person, kan denne  

 indkomst, uanset bestemmelserne i artiklerne 7, 14 og 15, beskattes i den  

 kontraherende stat, hvor kunstnerens eller sportsmandens virksomhed  

 udøves.
Artikel 18 Pensioner og underholdsbidrag 1. Pensioner, som hidrører fra en kontraherende stat og betales til  

 en person, der er hjemmehørende i den anden kontraherende stat, kan  

 beskattes i den førstnævnte stat.
2. Underholdsbidrag og andre betalinger til underhold, som betales til en  

 person, der er hjemmehørende i en kontraherende stat, kan kun  

 beskattes i denne stat.
Underholdsbidrag og andre betalinger til underhold,  

 som betales af en person, der er hjemmehørende i en af de  

 kontraherende stater, til en person, der er hjemmehørende i den anden  

 kontraherende stat, kan dog kun beskattes i førstnævnte stat, i  

 det omfang der ikke indrømmes fradrag for den for betaleren.
Artikel 19 Offentligt hverv 1.	a)	Gage, løn og andre lignende vederlag, undtagen  

 pensioner, der udbetales af en kontraherende stat, eller en dertil  

 hørende politisk underafdeling eller lokal myndighed til en fysisk  

 person for udførelse af hverv for denne stat, eller underafdeling  

 eller myndighed, kan kun beskattes i denne stat.
 b)	Sådan gage, løn og lignende vederlag kan imidlertid kun  

 beskattes i den anden kontraherende stat, hvis hvervet er udført i  

 denne stat, og den pågældende er en i denne stat  

 hjemmehørende person, som:
(i)	er statsborger i denne stat; eller (ii)	ikke blev hjemmehørende i denne stat alene med det  

 formål at udføre hvervet.
 2. Bestemmelserne i artiklerne 15, 16 og 17 skal finde anvendelse på  

 gage, løn og andre lignende vederlag, der udbetales for  

 udførelse af hverv i forbindelse med erhvervsvirksomhed, der drives af  

 en kontraherende stat, eller en dertil hørende politisk underafdeling  

 eller lokal myndighed.
Artikel 20 Studerende Beløb, som en studerende, lærling eller  

 forretningspraktikant, som er, eller som umiddelbart før han  

 besøger en kontraherende stat, var hjemmehørende i den anden  

 kontraherende stat, og som opholder sig i den førstnævnte stat  

 udelukkende i studie- eller uddannelsesøjemed, modtager med henblik  

 på sit underhold, studium eller uddannelse, skal ikke beskattes i denne  

 stat, under forudsætning af at sådanne beløb  

 hidrører fra kilder uden for denne stat.
Artikel 21 Andre indkomster Indkomster, som ikke er behandlet i de forudgående artikler i denne  

 overenskomst, kan beskattes i begge stater.
Kapitel IV Beskatning af formue Artikel 22 Formue 1. Fast ejendom, som ejes af en person, der er hjemmehørende i en  

 kontraherende stat, og som er beliggende i den anden kontraherende stat, kan  

 beskattes i denne anden stat.
 2. Rørlig formue, der udgør en del af erhvervsformuen i et  

 fast driftssted, som et foretagende i en kontraherende stat har i den anden  

 kontraherende stat, eller rørlig formue, der hører til et fast  

 sted, som en person, der er hjemmehørende i en kontraherende stat, har  

 til rådighed i den anden kontraherende stat med henblik på  

 udøvelse af frit erhverv, kan beskattes i denne anden stat.
 3. Skibe og luftfartøjer, som anvendes i international trafik, og  

 rørlig formue, som er knyttet til driften af sådanne skibe og  

 luftfartøjer, kan kun beskattes i den kontraherende stat, hvor det  

 foretagende, der anvender sådanne skibe og luftfartøjer, er  

 hjemmehørende.
 4. Al anden formue tilhørende en person, der er  

 hjemmehørende i en kontraherende stat, kan kun beskattes i denne  

 stat.
Kapitel V Undgåelse af dobbeltbeskatning Artikel 23 Ophævelse af dobbeltbeskatning 1. For så vidt angår Chile, skal dobbeltbeskatning  

 undgås på følgende måde:
a)	personer, som er hjemmehørende i Chile og som oppebærer  

 indkomst, der ifølge bestemmelserne i denne overenskomst kan beskattes  

 i Danmark, kan med forbehold af de relevante bestemmelser i chilensk  

 lovgivning, få nedslag for den således betalte skat i enhver  

 chilensk skat, som skal betales på grundlag af den samme indkomst.  

 Dette stykke skal finde anvendelse for enhver indkomst, der er omfattet af  

 denne overenskomst; b)	når ifølge enhver bestemmelse i denne overenskomst,  

 indkomst, som oppebæres af eller formue som ejes af en person, der er  

 hjemmehørende i Chile, er fritaget for beskatning i Chile, kan Chile  

 alligevel tage den fritagne indkomst eller formue i betragtning ved beregning  

 af skattebeløbet af anden indkomst eller formue.
 2. For så vidt angår Danmark, skal dobbeltbeskatning  

 undgås på følgende måde:
 a)	Medmindre bestemmelserne i litra c) medfører andet, skal  

 Danmark i tilfælde, hvor en person, der er hjemmehørende i  

 Danmark, oppebærer indkomst eller ejer formue, som ifølge  

 bestemmelserne i denne overenskomst kan beskattes i Chile,  

 indrømme:
(i)	fradrag i den pågældende persons skat på  

 indkomsten med et beløb svarende til den indkomstskat, som er betalt i  

 Chile; (ii)	fradrag i den pågældende persons skat på formuen  

 med et beløb svarende til den formueskat, som er betalt i Chile; b)	fradraget skal imidlertid ikke i noget tilfælde kunne  

 overstige den del af indkomstskatten eller formueskatten, som beregnet inden  

 fradraget er givet, der svarer til henholdsvis den indkomst eller den formue,  

 som kan beskattes i Chile; c)	i tilfælde, hvor en person, der er hjemmehørende i  

 Danmark, oppebærer indkomst eller ejer formue, som ifølge  

 bestemmelserne i denne overenskomst kun kan beskattes i Chile, kan Danmark  

 medregne denne indkomst eller formue i beskatningsgrundlaget, men skal i  

 indkomstskatten eller formueskatten tillade fradraget den del af  

 indkomstskatten eller formueskatten, som kan henføres til henholdsvis  

 den indkomst eller den formue, der hidrører fra Chile.
Kapitel VI Særlige bestemmelser Artikel 24 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold,  

 særligt med hensyn til hjemsted, er eller måtte blive  

 undergivet.
 2. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke  

 være mindre fordelagtig i denne anden stat end beskatningen af  

 foretagender i denne anden stat ved udøvelse af samme virksomhed.
 3. Intet i denne artikel skal ikke kunne fortolkes som forpligtende en  

 kontraherende stat til at indrømme personer, der er  

 hjemmehørende i den anden kontraherende stat, de personlige  

 skattemæssige begunstigelser, lempelser og nedsættelser, som den  

 som følge af ægteskabelig stilling eller forsørgerpligt  

 over for familie indrømmer personer, der er hjemmehørende inden  

 for dens eget område.
4. Medmindre bestemmelserne i artikel 9, stykke 1, artikel 11, stykke 4,  

 eller artikel 12, stykke 4, finder anvendelse, skal renter, royalties og  

 andre udbetalinger, der betales af et foretagende i en kontraherende stat til  

 en person, der er hjemmehørende i den anden kontraherende stat, kunne  

 fratrækkes ved ansættelsen af et sådant foretagendes  

 skattepligtige fortjeneste under samme betingelser, som hvis de var blevet  

 betalt til en person, der er hjemmehørende i den  

 førstnævnte stat.
Ligeledes skal enhver gældsforpligtelse,  

 som et foretagende i en kontraherende stat har til en person, der er  

 hjemmehørende i den anden kontraherende stat, kunne fratrækkes  

 ved ansættelsen af et sådant foretagendes skattepligtige formue  

 under de samme betingelser, som hvis den var blevet indgået med en  

 person, der er hjemmehørende i den førstnævnte stat.
 5. Selskaber i en kontraherende stat, hvis kapital helt eller delvis ejes  

 eller kontrolleres, direkte eller indirekte, af en eller flere personer, der  

 er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed  

 forbundne krav, som er anderledes eller mere byrdefulde end den beskatning og  

 dermed forbundne krav, som andre tilsvarende selskaber i den  

 førstnævnte stat er eller måtte blive undergivet.
 6. I denne artikel skal udtrykket »beskatning« betyde skatter, der er  

 omfattet af denne overenskomst.
Artikel 25 Fremgangsmåden ved indgåelse af gensidige  

 aftaler 1. I tilfælde, hvor en person mener, at foranstaltninger truffet af  

 en af eller begge de kontraherende stater, for ham medfører eller vil  

 medføre en beskatning, som ikke er i overensstemmelse med  

 bestemmelserne i denne overenskomst, kan han, uanset hvilke retsmidler der  

 måtte være foreskrevet i disse staters interne lovgivning,  

 indbringe sin sag for den kompetente myndighed i den kontraherende stat, hvor  

 han er hjemmehørende eller, hvis hans sag er omfattet af artikel 24,  

 stykke 1, for den kompetente myndighed i den kontraherende stat, hvor han er  

 statsborger.
Sagen skal indbringes inden tre år fra den dag, hvor der  

 er givet ham den første underretning om den foranstaltning, der  

 medfører en beskatning, som ikke er i overensstemmelse med  

 bestemmelserne i overenskomsten.
 2. Den kompetente myndighed skal, hvis indsigelsen forekommer den at  

 være berettiget, og hvis den ikke selv kan nå frem til en rimelig  

 løsning, søge at løse sagen ved gensidig aftale med den  

 kompetente myndighed i den anden kontraherende stat med henblik på at  

 undgå en beskatning, der ikke er i overensstemmelse med  

 overenskomsten.
 3. De kontraherende staters kompetente myndigheder skal søge ved  

 gensidig aftale at løse vanskeligheder eller  

 tvivlsspørgsmål, der måtte opstå med hensyn til  

 fortolkningen eller anvendelsen af overenskomsten.
 4. De kontraherende staters kompetente myndigheder kan træde i  

 direkte forbindelse med hinanden med henblik på indgåelse af en  

 aftale i overensstemmelse med de foregående stykker.
Artikel 26 Udveksling af oplysninger 1. De kontraherende staters kompetente myndigheder skal udveksle  

 sådanne oplysninger, som er nødvendige for at gennemføre  

 bestemmelserne i denne overenskomst eller i de kontraherende staters interne  

 lovgivning vedrørende skatter, der er omfattet af overenskomsten (og  

 kan bruges ved fastsættelse af merværdiafgift), for så vidt  

 som denne beskatning ikke strider mod overenskomsten.
Udvekslingen af  

 oplysninger er ikke begrænset af artikel 1. Alle oplysninger, der  

 modtages af en kontraherende stat, skal behandles som hemmelige på  

 samme måde som oplysninger, der er opnået i henhold til denne  

 stats interne lovgivning, og må kun meddeles til personer eller  

 myndigheder (herunder domstole og forvaltningsmyndigheder), der er  

 beskæftiget med ligning, opkrævning, inddrivelse eller  

 retsforfølgning med hensyn til, eller klageafgørelser i  

 forbindelse med de skatter, der er omhandlet i det første punktum.  

 Sådanne personer eller myndigheder må kun benytte oplysningerne  

 til de nævnte formål.
De kan meddele oplysningerne under  

 offentlige retshandlinger eller i retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat en pligt  

 til:
a)	at udføre forvaltningsakter, der strider mod denne eller den  

 anden kontraherende stats lovgivning og forvaltningspraksis; b)	at meddele oplysninger, som ikke kan opnås i henhold til denne  

 eller den anden kontraherende stats lovgivning eller normale  

 forvaltningspraksis; c)	at meddele oplysninger, som ville røbe nogen  

 erhvervsmæssig, forretningsmæssig, industriel, kommerciel eller  

 faglig hemmelighed eller fremstillingsmetode, eller oplysninger, hvis  

 offentliggørelse ville stride mod almene interesser (ordre  

 public).
3. Hvis en kontraherende stat anmoder om oplysninger i overensstemmelse  

 med denne artikel, skal den anden kontraherende stat indhente oplysningerne,  

 som anmodningen angår, på samme måde, som hvis det angik  

 dets egen beskatning, uanset den anden stat på dette tidspunkt ikke har  

 behov for oplysningerne.
Hvis den kompetente myndighed i en kontraherende  

 stat særskilt anmoder om det, skal den kompetente myndighed i den anden  

 kontraherende stat søge at fremskaffe oplysninger efter denne artikel  

 i den anmodede form, så som skriftlige vidneerklæringer og kopier  

 af komplette originaldokumenter (herunder regnskabsbøger, papirer,  

 udtalelser, protokoller, bilag eller skriftlige fremstillinger) i samme  

 omfang, som sådanne erklæringer og dokumenter kan indhentes i  

 henhold til den anden stats lovgivning og forvaltningspraksis  

 vedrørende dens egne skatter.
Artikel 27 Medlemmer af diplomatiske repræsentationer og  

 konsulære embeder Intet i denne overenskomst skal berøre de skattemæssige  

 begunstigelser, som medlemmer af diplomatiske repræsentationer eller  

 konsulære embeder nyder i henhold til folkerettens almindelige regler  

 eller særlige aftaler.
Artikel 28 Forskellige regler 1. Med hensyn til fælles investeringskonti eller fonde (som f.eks.  

 den eksisterende »Foreign Capital Investment Fund«, lov nr.18.657), som skal  

 svare skat af overførelser, og som er forpligtet til at være  

 administreret af en person, der er hjemmehørende i Chile, skal  

 bestemmelserne i denne overenskomst ikke fortolkes således, at de  

 begrænser Chiles ret til at beskatte udbetalinger fra sådanne  

 konti eller fonde, for så vidt angår investeringer i aktiver, som  

 befinder sig i Chile.
2. For så vidt angår artikel XXII, stykke 3, (konsultationer)  

 i GATS-aftalen (General Agreement on Trade in Services), er de kontraherende  

 stater enige om, at uanset det nævnte stykke kan enhver  

 uoverensstemmelse mellem dem om, hvorvidt en forholdsregel falder inden for  

 rækkevidden af denne overenskomst, kun indbringes for GATS-rådet  

 (Council for Trade in Services), som det er muligt efter det nævnte  

 stykke, med samtykke af begge kontraherende stater.
Enhver tvivl om  

 fortolkningen af nærværende stykke skal løses efter  

 artikel 25, stykke 3, eller, hvis der ikke kan opnås enighed under  

 denne fremgangsmåde, efter enhver anden fremgangsmåde, som de  

 kontraherende stater bliver enige om.
 3. Intet i denne overenskomst skal berøre anvendelsen af de  

 gældende regler i den chilenske lovgivning DL 600 (Lov om udenlandske  

 investeringer), således som de er i kraft på det tidspunkt, hvor  

 denne overenskomst undertegnes, og som de over tid måtte blive  

 ændret uden at påvirke deres almindelige principper.
4. Under hensyn til at hovedformålet med overenskomsten er at  

 undgå international dobbeltbeskatning, er de kontraherende stater enige  

 om, at dersom overenskomstens bestemmelser benyttes på en sådan  

 måde, at der opnås fordele, som ikke var påtænkt  

 eller tilsigtet, skal de kompetente myndigheder i de kontraherende stater,  

 under fremgangsmåden for gensidige aftaler efter artikel 25, anbefale  

 særlige ændringer af overenskomsten.
De kontraherende stater er  

 endvidere enige om, at enhver sådan anbefaling vil blive overvejet og  

 drøftet hurtigst muligt med henblik på om nødvendigt at  

 ændre overenskomsten.
 5. Intet i denne overenskomst skal berøre beskatningen i Chile af  

 en person, der er hjemmehørende i Danmark, med hensyn til fortjeneste,  

 som henføres til et fast driftssted i Chile, både under »first  

 category tax« og »additional tax«, men kun såfremt »first category tax«  

 kan fradrages ved beregningen af »additional tax«.
Kapitel VII Slutbestemmelser Artikel 29 Ikrafttræden 1. Hver af de kontraherende stater skal ad diplomatisk vej give den anden  

 stat underretning om opfyldelsen af de betingelser, som efter lov stilles for  

 overenskomstens ikrafttræden.
Denne overenskomst skal træde i  

 kraft på datoen for den seneste af disse underretninger.
 2. Overenskomstens bestemmelser skal have virkning:
 a)	I Chile:
for så vidt angår skatter på indkomst  

 oppebåret eller beløb betalt, godskrevet en konto, stillet til  

 disposition, eller bogført som udgift, på eller efter den  

 første dag i januar i det kalenderår, som følger efter  

 det år, i hvilket overenskomsten træder i kraft; og b)	I Danmark:
 for så vidt angår skatter for det indkomstår, som  

 følger umiddelbart efter det år, i hvilket overenskomsten  

 træder i kraft, og følgende indkomstår.
Artikel 30 Opsigelse 1. Denne overenskomst skal forblive med at have virkning i ubestemt tid,  

 men hver af de kontraherende stater kan på eller inden den tredvte dag  

 i juni i ethvert kalenderår, som begynder efter det år, i hvilket  

 overenskomsten træder i kraft, ad diplomatisk vej give den anden  

 kontraherende stat skriftlig meddelelse om opsigelse.
 2. Overenskomstens bestemmelser skal ophøre med at have  

 virkning:
 a)	I Chile:
for så vidt angår skatter på indkomst  

 oppebåret eller beløb betalt, godskrevet en konto, stillet til  

 disposition, eller bogført som udgift, på eller efter den  

 første dag i januar i det kalenderår, som følger efter  

 det år, i hvilket meddelelsen er givet; og b)	I Danmark:
 for så vidt angår skatter for det indkomstår, som  

 følger umiddelbart efter det år, i hvilket meddelelsen er givet,  

 og følgende indkomstår.
 TIL BEKRÆFTELSE HERAF har de undertegnede, dertil behørigt  

 befuldmægtigede, underskrevet denne overenskomst.
Udfærdiget i to eksemplarer i København, den 20. september  

 2002, på dansk, spansk og engelsk, således at alle tre tekster  

 har samme gyldighed.
I tilfælde af uoverensstemmelse mellem den danske  

 og spanske tekst, skal den engelske tekst være afgørende.
For Kongeriget Danmark Svend Erik Hovmand For Republikken Chile Nicolas Eyzaguirre Protokol til overenskomsten mellem Kongeriget Danmark og  

 Republikken Chile til undgåelse af dobbeltbeskatning og forhindring af  

 skatteunddragelse for så vidt angår skatter på indkomst og  

 formue Ved undertegnelsen af overenskomsten mellem Kongeriget  

 Danmark og Republikken Chile til undgåelse af dobbeltbeskatning og  

 forhindring af skatteunddragelse, for så vidt angår skatter  

 på indkomst og formue, er undertegnede blevet enig om følgende  

 bestemmelser, som skal udgøre en integrerende del af  

 overenskomsten.
1. Artikel 5 I forbindelse med efterforskningsvirksomhed efter  

 naturforekomster, er der enighed om, at artikel 5, stykke 3, litra b, skal  

 finde anvendelse i det omfang, disse ydelser ikke er udført af den  

 person, til hvem koncessionen til efterforskning eller udnyttelse er  

 indrømmet.
2. Artikel 7 Der er enighed om, at bestemmelserne i artikel 7, stykke  

 3, skal finde anvendelse alene, hvis udgifterne kan henføres til det  

 faste driftssted i overensstemmelse med bestemmelserne i skattelovgivningen i  

 den kontraherende stat, i hvilken det faste driftssted er beliggende.
3. Artikel 11 og 12 Hvis Chile - i en aftale eller overenskomst indgået  

 mellem Chile og en tredje stat, der er medlem af Organisationen for  

 Økonomisk Samarbejde og Udvikling   går med til at fritage  

 renter eller royalties (enten generelt eller for særlige typer af  

 renter og royalties), der hidrører fra Chile, fra beskatning, eller at  

 nedsætte satsen for skat, som fastsat i stykke 2 i henholdsvis artikel  

 11 og 12, skal sådan fritagelse eller nedsættelse automatisk  

 finde anvendelse under samme betingelser, som hvis det havde været  

 fastsat i denne overenskomst.
4. Artikel 24 i)	Intet i denne overenskomsts artikel 24 skal finde anvendelse  

 på videreførelse, fornyelse eller ændring af en  

 bestemmelse i skattelovgivning, som strider mod denne artikel, og som  

 eksisterer på tidspunktet for overenskomstens undertegnelse.
 ii)	Betingelsen, der er fastsat i artikel 31, nr. 12, i  

 indkomstskatteloven (»Ley de Impuesto a la Renta«) om en skattesats på  

 30 pct. eller højere, skal anses som opfyldt for royalties, hvis  

 retmæssige ejer er hjemmehørende i Danmark.
 TIL BEKRÆFTELSE HERAF har de undertegnede, dertil behørigt  

 befuldmægtigede, underskrevet denne protokol.
Udfærdiget i to eksemplarer i København, den 20. september  

 2002, på dansk, spansk og engelsk, således at alle tre tekster  

 har samme gyldighed.
I tilfælde af uoverensstemmelse mellem den danske  

 og spanske tekst, skal den engelske tekst være afgørende.
For Kongeriget Danmark Svend Erik Hovmand For Republikken Chile Nicolas Eyzaguirre Bemærkninger til lovforslaget Almindelige bemærkninger Formålet med lovforslaget er at bemyndige regeringen  

 til at tiltræde dobbeltbeskatningsoverenskomsten mellem Danmark og  

 Chile og dermed gennemføre dens bestemmelser i Danmark, når  

 overenskomstens betingelser herfor er opfyldt.
Dobbeltbeskatningsoverenskomsten har som hovedformål  

 at undgå international dobbeltbeskatning som følge af, at  

 både Danmark og Chile beskatter en person eller et selskab af den samme  

 indkomst.
Det sker typisk, når en person eller et selskab, der er  

 hjemmehørende i den ene stat, modtager indkomst fra den anden  

 stat.
Både Danmark og Chile beskatter efter  

 globalindkomstprincippet.
En person, som er hjemmehørende i Danmark  

 (henholdsvis Chile), er fuldt skattepligtig til Danmark (henholdsvis Chile),  

 dvs. skattepligtig af samtlige sine indkomster, uanset hvorfra i verden de  

 måtte hidrøre.
Samtidig har begge lande regler om begrænset  

 skattepligt.
Hvis eksempelvis en person eller et selskab, som er  

 hjemmehørende i Chile, modtager indkomster fra kilder i Danmark, vil  

 Danmark beskatte denne indkomst efter reglerne om begrænset skattepligt  

 i kildeskatteloven eller selskabsskatteloven.
Imidlertid vil modtageren  

 også være skattepligtig af den pågældende indkomst i  

 Chile (globalindkomstprincippet), og der vil hermed foreligge et  

 tilfælde af dobbeltbeskatning.
Det samme gælder med modsat  

 fortegn, hvis indkomsten hidrører fra Chile og modtages i Danmark.
Den foreliggende dobbeltbeskatningsoverenskomst indeholder  

 regler for, hvornår Danmark, henholdsvis Chile, kan beskatte en person  

 eller et selskab, der er hjemmehørende i den ene stat  

 (bopælsstaten), af indkomst fra den anden stat (kildestaten). For  

 kildestatens vedkommende er der tale om, at denne stat indskrænker  

 eller helt frafalder sin begrænsede skattepligt på indkomster,  

 der tilflyder en modtager i den anden stat.
For bopælsstaten kan der  

 ligeledes være tale om begrænsninger i beskatningsretten, ligesom  

 bopælsstaten skal anvende den metode for lempelse af dobbeltbeskatning,  

 som overenskomsten foreskriver, jfr. nedenfor.
Det bemærkes, at overenskomsten ikke i sig selv  

 medfører, at Danmark beskatter en given indkomst.
Hvis Danmark skal  

 beskatte en indkomst, som flyder til eller fra Chile, skal der være  

 hjemmel til dette både i den interne danske skattelovgivning og i  

 dobbeltbeskatningsoverenskomsten.
 Dobbeltbeskatningsoverenskomsten kan således godt  

 give Danmark ret til at beskatte en bestemt type indkomst, men Danmark kan  

 kun udnytte denne beskatningsret i det omfang, at der er hjemmel i dansk  

 skattelovgivning til at opkræve den pågældende skat.
 Udover regler om fordeling af beskatningsretten indeholder  

 overenskomsten bestemmelser om, hvordan dobbeltbeskatning lempes, den  

 såkaldte metodebestemmelse (overenskomstens artikel 23).  

 Metodebestemmelsen er nødvendig, fordi  

 dobbeltbeskatningsoverenskomsten ikke forhindrer bopælsstaten i at  

 medregne den udenlandske indkomst i sit beskatningsgrundlag.  

 Dobbeltbeskatningen ophæves først »efterfølgende«.
Lempelsesmetoden er ordinær credit.
For Danmarks  

 vedkommende indebærer dette, at hvis en person eller et selskab  

 hjemmehørende i Danmark, modtager indkomst fra en kilde i Chile, og  

 Chile efter overenskomsten har ret til at beskatte denne indkomst, skal  

 Danmark nedsætte sin skat af indkomsten med den skat, der er betalt i  

 Chile.
Nedsættelsen kan dog ikke overstige den danske skat af den  

 pågældende indkomst.
Samme lempelsesmetode anvendes i de interne  

 danske lempelsesregler, jfr. ligningslovens § 33.
Endvidere har dobbeltbeskatningsoverenskomsten en artikel  

 26 om udveksling af oplysninger.
Efter denne bestemmelse skal de danske  

 skattemyndigheder sende oplysninger til de chilenske skattemyndigheder.
Om  

 nødvendigt skal de danske myndigheder indhente oplysningerne hos  

 personer eller selskaber m.v. her i landet til brug for de chilenske  

 myndigheder.
Indhentning af oplysninger sker efter reglerne i  

 skattekontrolloven.
Tilsvarende skal Chiles skattemyndigheder sende  

 oplysninger til de danske myndigheder, som så kan anvende disse  

 oplysninger ved skatteligning her i landet.
Om nødvendigt skal de  

 chilenske myndigheder indhente oplysningerne hos personer eller selskaber  

 m.v. i Chile.
 Endelig indeholder overenskomsten bestemmelser om  

 ikke-diskriminering, bestemmelser om løsning af  

 tvivlsspørgsmål, bestemmelser om diplomater, forskellige regler  

 og endelig bestemmelser om ikrafttrædelse og opsigelse af  

 overenskomsten.
Dobbeltbeskatningsoverenskomsten følger i vidt  

 omfang den model, som er udarbejdet i OECD-regi, og som ligger til grund for  

 det danske forhandlingsoplæg.
Der indgår dog også elementer  

 fra den model, der er udarbejdet i FN-regi til overenskomster mellem  

 industrialiserede lande og udviklingslande.
OECD-modellen og FN-modellen er på ingen måde  

 bindende.
I praksis ses mange afvigelser fra de to modeller.
En overenskomst  

 må nødvendigvis være et kompromis mellem to landes  

 synspunkter.
Forholdet til den hidtil gældende  

 dobbeltbeskatningsoverenskomst I dag er der ikke nogen dobbeltbeskatningsoverenskomst  

 mellem Danmark og Chile.
Økonomiske konsekvenser for stat, amt og kommuner Formålet med en dobbeltbeskatningsoverenskomst  

 mellem to stater er at fjerne de hindringer, som dobbeltbeskatning kan  

 medføre for udvikling af økonomiske relationer mellem de to  

 stater.
Herved opnår virksomheder og personer i den ene stat bedre  

 skattemæssige betingelser for investering, etablering eller arbejde i  

 den anden stat som følge af, at dobbeltbeskatning undgås og som  

 følge af større klarhed om de skattemæssige  

 dispositioner.
 Der er i dag ikke en dobbeltbeskatningsoverenskomst mellem  

 Danmark og Chile, så hver stat kan i overensstemmelse med dens interne  

 skatteret beskatte indkomst, som hidrører fra denne stat og modtages  

 af selskaber og personer, hjemmehørende i den anden stat.
For indkomst, som personer og selskaber bosat i Danmark  

 modtager fra Chile medfører overenskomsten en række  

 begrænsninger af Chiles ret til at beskatte denne indkomst.
Det  

 betyder, at disse skattepligtige skal betale mindre skat i Chile, men  

 indebærer til gengæld også, at de pågældende  

 opnår mindre modregning i den danske skat af indkomsten.
Danmarks  

 beskatningsret begrænses på tilsvarende vis.
Begrænsningen  

 i beskatningen gælder især renter og udbytter.
Begrænsningen af Chiles beskatning af renter  

 medfører, at der betales mindre skat af renter i Chile, og der vil  

 således være mindre chilensk skat til modregning i dansk skat af  

 renter fra Chile.
Den mindre modregning (credit) skønnes med stor  

 usikkerhed at andrage et yderst beskedent beløb.
I overensstemmelse med dansk ønske kan pensioner  

 ifølge overenskomsten beskattes i udbetalingsstaten.
Overenskomsten  

 giver således Danmark ret til at opretholde beskatningen af pension,  

 som udbetales i Danmark til bosatte i Chile.
 Samlet skønnes overenskomsten at medføre et  

 yderst beskedent merprovenu.
Økonomiske konsekvenser for erhvervslivet Chile indgår i disse år en lang række  

 dobbeltbeskatningsoverenskomster.
Fraværet af en dansk-chilensk  

 dobbeltbeskatningsoverenskomst vil kunne stille danske virksomheder ringere  

 end udenlandske konkurrenter i forbindelse med aktiviteterne i Chile.
Miljømæssige konsekvenser Lovforslaget indebærer ingen  

 miljømæssige konsekvenser.
Lovforslagets administrative konsekvenser Lovforslaget skønnes ikke at have væsentlige  

 administrative konsekvenser for skattemyndighederne eller for borgerne.
Forholdet til EU-retten Lovforslaget har ikke EU-retlige aspekter.
 Sammenfatning af økonomiske og administrative  

 konsekvenser.
Positive konsekvenser Negative konsekvenser Økonomiske konsekvenser for stat, amter og kommuner Lovforslaget skønnes at have yderst beskedne provenumæssige  

 konsekvenser.
Administrative konsekvenser for stat, amter og kommuner Ingen Ingen Økonomiske og administrative konsekvenser for  

 erhvervslivet Chile indgår i disse år en lang række  

 dobbeltbeskatningsover-enskomster.
Fraværet af en dansk-chilensk  

 overenskomst vil kunne stille danske virksomheder ringere end udenlandske  

 konkurrenter i forbindelse med aktiviteterne i Chile.
Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget har ikke EU-retlige aspekter.
Bemærkninger til lovforslagets  

 enkelte bestemmelser Efter lovforslagets § 1 bemyndiges regeringen til at  

 tiltræde dobbeltbeskatningsoverenskomsten mellem Danmark og Chile.  

 Overenskomsten er optaget som bilag til lovforslaget, og dens bestemmelser  

 gennemgås nedenfor.
Regeringen vil efter lovens vedtagelse kunne  

 gennemføre overenskomstens bestemmelser i Danmark, når dens  

 betingelser herfor er opfyldt.
Disse betingelser er, at de to staters regeringer skal  

 underrette hinanden, når de forfatningsmæssige betingelser for  

 overenskomstens ikrafttræden er opfyldt.
Det vil for Danmarks  

 vedkommende sige, at dette lovforslag er endeligt vedtaget.
Overenskomsten  

 træder i kraft, når begge lande har givet underretning, og den  

 finder anvendelse fra og med det følgende indkomstår, jfr.  

 artikel 29.
 Dobbeltbeskatningsoverenskomsten vil herefter være  

 en del af de to landes skattelovgivning.
 De enkelte artikler i den dansk-chilenske  

 dobbeltbeskatningsoverenskomst har følgende bestemmelser:
 Artikel 1. Personer omfattet af overenskomsten.
Overenskomsten omfatter fysiske eller juridiske personer,  

 der er hjemmehørende (dvs. fuldt skattepligtige) i en eller begge  

 stater.
Typisk vil situationen være den, at en person er fuldt  

 skattepligtig til den ene stat (bopælsstaten) og begrænset  

 skattepligtig til den anden stat af indkomster fra denne stat  

 (kildestaten).
 Artikel 2. Skatter omfattet af overenskomsten.
Artiklen opregner de skatter, der er omfattet af  

 overenskomsten.
Alle danske indkomstskatter samt ejendomsværdiskatten  

 er omfattet, uanset om skatterne pålignes af staten, amterne eller  

 kommunerne.
Sociale bidrag (for Danmarks vedkommende arbejdsmarkedsbidraget)  

 er ikke omfattet af overenskomsten.
 Overenskomsten omfatter desuden alle skatter af samme  

 eller væsentligt samme art, der efter overenskomstens underskrivelse  

 pålignes som tillæg til eller i stedet for de gældende  

 skatter.
 Artikel 3. Almindelige definitioner.
Artiklen definerer i stk. 1 en række generelle  

 begreber, der anvendes i overenskomsten, og som har den anførte  

 betydning overalt i overenskomsten.
Færøerne og Grønland  

 er specifikt udelukket fra definitionen af Danmark, da skatteområdet er  

 et hjemmestyreanliggende for disse dele af riget.
Udtrykket person omfatter en fysisk person og et selskab  

 samt enhver anden sammenslutning af personer, mens udtrykket selskab omfatter  

 enhver sammenslutning af personer, der i skattemæssig henseende  

 behandles som en juridisk person.
Artiklen definerer endvidere udtrykkene  

 foretagende i en kontraherende stat, foretagende i den anden kontraherende  

 stat, international trafik, kompetent myndighed og statsborger.
Udtrykket international trafik defineres anderledes i  

 forhold til OECD-modellen.
Transport, som udelukkende sker mellem to steder i  

 et land, er ikke omfattet af begrebet, selv om denne transport sker med et  

 skib eller fly, som ellers anvendes i international trafik.
 Endvidere fastsættes i stk. 2, at medmindre  

 andet følger af sammenhængen, skal alle udtryk, som ikke er  

 defineret i overenskomsten, have den betydning, som de har i  

 skattelovgivningen i den stat, der skal anvende overenskomsten.
 Artikel 4. Skattemæssigt hjemsted.
Artiklen fastsætter, hvornår en person i  

 skattemæssig henseende anses for at være hjemmehørende i  

 en af de to stater.
Udtrykket en person, der er hjemmehørende i en  

 kontraherende stat, betyder efter stk. 1 en person, der er (fuldt)  

 skattepligtig til den pågældende stat på grund af  

 bopæl, hjemsted, ledelsens sæde eller ethvert andet lignede  

 kriterium.
 Imidlertid kan en person være fuldt skattepligtig i  

 begge stater efter disses interne lovgivning ("dobbeltdomicil«).
I overenskomstens forstand kan en person kun være  

 hjemmehørende i en stat.
Når artikel 6   22 om fordeling af  

 beskatningsret mellem de to stater (bopælsstat og kildestat) skal  

 anvendes i en given sag, må det være fastslået, i hvilken  

 stat den pågældende person er hjemmehørende i  

 overenskomstens forstand, den såkaldte bopælsstat.
Det samme  

 gælder ved anvendelsen af metodebestemmelsen i artikel 23.
 Stk. 2 og 3 opstiller en række kriterier for  

 løsning af tilfælde, hvor en person har dobbeltdomicil.
For fysiske personer afgøres  

 spørgsmålet i henhold til kriterierne i stk. 2, litra a -  

 d.
Kriterierne anvendes i den rækkefølge, de er  

 anført.
For selskaber anvendes bestemmelsen i stk. 3. Hvis et  

 selskab er fuldt skattepligtigt i begge stater, skal de to stater søge  

 at afgøre spørgsmålet ved gensidig aftale.
I mangel af en  

 sådan aftale, er selskabet ikke berettiget til at opnå  

 skattenedsættelse eller  fritagelse efter overenskomsten.
Stk. 3  

 afviger herved fra OECD-modellen, som i sådanne tilfælde anser  

 selskabet for at være hjemmehørende i den stat, hvor det har  

 dets virkelige ledelse.
 Artikel 5. Fast driftssted.
Artikel 5 fastsætter, hvornår et foretagende i  

 den ene stat udøver erhvervsvirksomhed i den anden stat i et  

 sådant omfang, at virksomheden skal anses for at udgøre et fast  

 driftssted.
Definitionen af fast driftssted er vigtig, for den giver rammen  

 for beskatning af fortjeneste, som et foretagende i en stat  

 (bopælsstaten) opnår ved virksomhed i den anden stat  

 (kildestaten), jf. artikel 7. Hvis virksomhed sker gennem et fast driftssted  

 i kildestaten, kan denne stat beskatte fortjenesten ved virksomheden.
Ellers  

 er hovedreglen, at fortjeneste, som et foretagende i en stat oppebærer  

 ved virksomhed i den anden stat, kun kan beskattes i foretagendets  

 bopælsstat.
Definitionen af fast driftssted har desuden betydning flere  

 andre steder i overenskomsten, f.eks. i artikel 15 om lønindkomst.
 Definitionen afviger på flere punkter fra  

 OECD-modellen, idet flere typer virksomhed medfører fast  

 driftssted.
 Udtrykket »fast driftssted« omfatter efter stk. 2  

 især et sted, hvorfra et foretagende ledes, en filial, et kontor, en  

 fabrik, et værksted, en mine, en olie- eller gaskilde eller et andet  

 sted i forbindelse med efterforskning eller udvinding af  

 naturforekomster.
Bygge-, anlægs- eller monteringsarbejde udgør  

 efter stk. 3 dog kun et fast driftssted, hvis arbejdet strækker  

 sig over mere end 6 måneder.
Efter interne danske regler anses et  

 bygge- og anlægsarbejde for at danne fast driftssted allerede fra  

 første dag. 6-månedersfristen er et gensidigt afkald på  

 beskatning i kildestaten, så en stat ikke beskatter et foretagende fra  

 den anden stat af fortjeneste ved bygge- og anlægsarbejder  

 udført i førstnævnte stat i et begrænset tidsrum.  

 Sådan fortjeneste kan herefter kun beskattes i foretagendets  

 bopælsstat.
De 6 måneder svarer til FN-modellens  

 tidsgrænse.
Der er således en afvigelse fra OECD-modellen, som  

 har en tidsgrænse på 12 måneder.
Stk. 3 er også udvidet i forhold til  

 OECD-modellen derved, at den også omfatter ydelse af tjenesteydelser  

 gennem ansatte eller andet personale i en periode på mindst 183 dage i  

 en 12-månedersperiode.
Denne regel er inspireret af FN-modellen.
Artikel 5, stk. 4, fastslår, at opretholdelse  

 af forskellige hjælpefunktioner ikke i sig selv udgør et fast  

 driftssted.
Bestemmelsen følger stort set OECD-modellen; dog er der  

 indsat en regel i litra e om, at et fast forretningssted udelukkende til at  

 drive reklame, meddele oplysninger eller udføre videnskabeligt arbejde  

 for det pågældende foretagende ikke danner fast driftssted.
Stk. 5 og 6 omhandler spørgsmålet om  

 virksomhed udøvet gennem en agent i kildestaten.
Princippet er, at  

 virksomhed udøvet gennem en uafhængig repræsentant ikke  

 udgør et fast driftssted, mens der vil foreligge fast driftssted, hvis  

 repræsentanten har fuldmagt til at indgå aftaler i foretagendets  

 navn.
Der vil dog ikke foreligge fast driftssted, hvis repræsentantens  

 virksomhed er begrænset til indkøb af varer for  

 foretagendet.
Salgsvirksomhed udelukkende i form af fjernsalg gennem en  

 repræsentant, der ikke er ansat som lønmodtager hos  

 fuldmagtsgiveren, men som har fuldmagt til at forpligte denne,  

 medfører efter de danske skatteregler ikke, at fuldmagtsgiveren  

 får fast driftssted i Danmark.
En sådan sælger i Danmark  

 vil efter overenskomsten udgøre et fast driftssted for en chilensk  

 fuldmagtsgiver, men Danmark udnytter efter sin interne lovgivning ikke denne  

 beskatningsret.
 Endelig fastslås i stk. 7, at det forhold, at  

 et moderselskab i den ene stat har et datterselskab i den anden, ikke i sig  

 selv skal medføre, at det ene selskab anses for et fast driftssted af  

 det andet.
 Artikel 6. Indkomst af fast ejendom.
 Artiklen bestemmer, at indkomst af fast ejendom altid kan  

 beskattes i den stat, hvor den faste ejendom er beliggende.
 Artikel 7. Fortjeneste ved erhvervsvirksomhed.
Stk. 1 fastslår den hovedregel, at et  

 foretagendes fortjeneste ved erhvervsvirksomhed kun kan beskattes i  

 foretagendets bopælsstat, medmindre virksomheden udøves gennem  

 et fast driftssted i kildestaten.
Er dette tilfældet, kan kildestaten  

 beskatte den fortjeneste, der kan henføres til det faste  

 driftssted.
Stk. 2-6 indeholder bestemmelser om opgørelsen  

 af den skattepligtige indkomst i et fast driftssted.
Stk. 2 har  

 grundreglen om, at det faste driftssted skal medregne den fortjeneste, som  

 det ville have haft, hvis det var et selvstændigt foretagende, der drev  

 samme eller lignende virksomhed under samme eller lignende forhold, og det  

 helt uafhængigt gjorde forretninger med det foretagende, som det er en  

 del af.
Stk. 3 angår fradrag for udgifter ved opgørelse af  

 fortjenesten i et fast driftssted.
I tilknytning hertil bestemmer punkt 2 i  

 den tilknyttede protokol, at når en stat skal opgøre den  

 skattepligtige fortjeneste i et fast driftssted, som er beliggende i denne  

 stat, anvendes stk. 3 alene i det omfang, der er fradragsret for  

 udgifterne efter den interne skatteret i den pågældende stat.
 Stk. 7 fastslår, hvis en fortjeneste omfatter  

 indkomster, der er særskilt omhandlet i andre artikler, skal de  

 pågældende indkomster behandles efter bestemmelserne i disse  

 artikler.
I tilknytning til artikel 7 har artikel 28, stk. 5,  

 en regel, hvorefter Chile under visse betingelser kan pålægge et  

 fast driftssted både »first category tax« og »additional tax«.
Disse  

 skatter er nærmere omtalt under artikel 10 om udbytte.
 Artikel 8. Fortjeneste ved international trafik.
Fortjeneste opnået ved drift af skibe eller  

 luftfartøjer i international trafik kan efter stk. 1 kun  

 beskattes i den stat, hvor det pågældende rederi eller  

 luftfartsselskab er hjemmehørende.
Som nævnt under artikel 3, er  

 definitionen af »international trafik« anderledes end i OECD-modellen.
Stk. 2, litra a, bestemmer, at begrebet »fortjeneste«  

 i denne artikel omfatter bruttoindtægt ved drift af skibe eller  

 luftfartøjer i international trafik.
Begrebet omfatter desuden renter  

 af sådanne indtægter, men kun hvis renterne har sammenhæng  

 med driften.
Stk. 2, litra b, bestemmer, at »drift af skibe eller  

 luftfartøjer« også omfatter charter eller udleje på  

 bare-boat basis, dersom det står i sammenhæng med driften i  

 international trafik.
 Stk. 3 bestemmer, at et foretagendes fortjeneste ved  

 brug, rådighedsstillelse eller udleje af containere, der anvendes til  

 transport af varer i international trafik, kun kan beskattes i den stat, hvor  

 foretagendet er hjemmehørende.
 Efter stk. 4 gælder stk. 1 og 2  

 også, når rederier eller luftfartsselskaber deltager i en pool,  

 et forretningsfællesskab eller en international driftsorganisation.
 I stk. 5 er der indsat en særlig bestemmelse  

 for tilfælde, hvor luftfartsforetagender fra forskellige lande arbejder  

 sammen i et konsortium.
Bestemmelsen gælder generelt, men har normalt  

 især betydning for beskatningen af SAS.
For tiden har bestemmelsen dog  

 ingen praktisk betydning, da SAS ikke flyver til Chile, og der ikke er andre  

 internationale luftfartskonsortier, som flyver mellem Danmark og Chile.
 Artikel 9. Indbyrdes forbundne foretagender.
 Artiklen knæsætter det såkaldte  

 »armslængdeprincip« for transaktioner mellem forbundne foretagender.  

 Herved forstås, at hvis forbundne foretagender - som f.eks. et  

 moderselskab i den ene stat og et datterselskab i den anden stat - handler  

 med hinanden på andre vilkår end de, der ville gælde i et  

 frit marked, kan de to stater foretage en regulering af indkomsten og dermed  

 af beskatningsgrundlaget, så fortjenesten fastsættes, som den  

 ville have været, hvis foretagenderne havde handlet med hinanden  

 på almindelige markedsmæssige vilkår.
Hvis den ene stat foretager en korrektion for et  

 foretagende i denne stat af den fortjeneste, som foretagendet har aftalt for  

 samhandel med et forbundet foretagende i den anden stat, kan den anden stat  

 efter stk. 2 foretage en såkaldt korresponderende korrektion for  

 det forbundne foretagende.
Den korresponderende korrektion skal i princippet  

 svare til den nedsættelse, henholdsvis forhøjelse, der er en  

 følge af den primære korrektion.
Stk. 2 er ændret  

 lidt i forhold til OECD-modellen, så det er klart, at en korrektion i  

 den ene stat ikke automatisk medfører en korresponderende korrektion i  

 den anden stat, men at en korresponderende korrektion vil være baseret  

 på en konkret vurdering i det enkelte tilfælde.
 Artikel 10. Udbytte.
Artiklen angår tilfælde, hvor et selskab, der  

 er hjemmehørende i den ene stat, udlodder udbytter til en  

 aktionær, som er hjemmehørende i den anden stat.
I så fald  

 er beskatningsretten til udbytterne delt mellem denne kildestat og denne  

 bopælsstat.
 Udbytter kan efter stk. 1 beskattes i modtagerens  

 bopælsstat.
 Udbytterne kan efter stk. 2 også beskattes i  

 kildestaten, men hvis den retmæssige ejer af udbytterne er  

 hjemmehørende i den anden stat, gælder følgende  

 begrænsninger på kildestatens beskatningsret:
a.
Kildestaten kan højst beskatte udbytter betalt af et  

 datterselskab til et moderselskab med 5 pct., hvis moderselskabet ejer mindst  

 25 pct. af kapitalen i datterselskabet.
b.
I alle andre tilfælde kan kildestaten højst beskatte  

 udbytter med 15 pct.
I stk. 2 er det videre bestemt, at disse  

 maksimums-satser ikke begrænser Chiles ret til at opkræve  

 »additional tax«, så længe »first category tax« fuldt ud kan  

 modregnes i »additional tax«.
Baggrunden for denne bestemmelse er Chiles  

 selskabsskattesystem, hvor landet først beskatter et selskabs overskud  

 med en første kategori skat i det år, hvor overskuddet  

 indtjenes, og derefter beskatter selskabet med en tillægsskat i det  

 år, hvor det udlodder overskud efter skat til aktionærerne.
For  

 tiden er første kategori skatten på 15 pct. og  

 tillægsskatten på 35 pct.
Første kategori skatten  

 modregnes dog i tillægsskatten.
Tillægsskatten skal altså  

 ikke anses som en udbytteskat, så denne skat skal ikke nedsættes  

 til maksimums-satserne i stk. 2.
 Udtrykket »udbytter« er defineret i stk. 3.
Stk. 4 omhandler tilfælde, hvor  

 udbyttemodtageren driver erhvervsvirksomhed gennem et fast driftssted i  

 kildestaten eller udøver frit erhverv gennem et fast sted i denne  

 stat, og den aktiebesiddelse, der ligger til grund for udbytteudlodningen, er  

 direkte forbundet med det faste driftssted eller faste sted.
I så fald  

 gælder maksimums-satserne i stk. 2 ikke, men udbytterne beskattes  

 som indkomst ved erhvervsmæssig virksomhed efter bestemmelserne i  

 artikel 7 eller som indkomst ved frit erhverv efter bestemmelsen i artikel  

 14.
En stat kan efter bestemmelserne i stk. 5 ikke  

 beskatte et selskab i den anden stat af udloddet eller ikke-udloddet  

 fortjeneste under henvisning til, at den underliggende indkomst er indtjent i  

 den førstnævnte stat.
Dog kan en aktionær bosiddende i den  

 førstnævnte stat naturligvis beskattes af sine udbytter fra  

 selskabet.
 Stk. 6 har en antimisbrugs-bestemmelse, hvorefter  

 artiklen ikke finder anvendelse, hvis arrangementet alene er indgået  

 med henblik på at drage fordel af bestemmelserne.
 Artikel 11. Renter.
Artiklen angår renter, som hidrører fra den  

 ene stat og betales til en modtager, der er hjemmehørende i den anden  

 stat.
I så fald er beskatningsretten til renterne delt mellem denne  

 kildestat og denne bopælsstat.
 Efter stk. 1 kan renter beskattes i modtagerens  

 bopælsstat.
Efter stk. 2 kan renterne også beskattes i  

 kildestaten, men hvis den retmæssige ejer af renterne er  

 hjemmehørende i den anden stat, må kildestatens skat ikke  

 være højere end 15 pct. af renternes bruttobeløb.
Efter  

 OECD-modellen er maksimums-satsen på 10 pct.
 I punkt 3 i den tilknyttede protokol er derfor aftalt en  

 mestbegunstigelses-klausul, hvorefter Chile ikke må opkræve  

 højere kildeskat af rentebetalinger til Danmark, end Chile aftaler i  

 dobbeltbeskatningsoverenskomster med andre OECD-lande.
Begrebet »renter« defineres i stk. 3. Ved anvendelsen  

 af artikel 11 omfatter renter indkomst af gældsfordringer af enhver art  

 samt indkomst, der er undergivet samme skattemæssige behandling som  

 indkomst af pengelån efter kildestatens lovgivning.
Det sidste led  

 afviger fra OECD-modellens definition.
 Stk. 4 gentager princippet fra artikel 10,  

 stk. 4, så renter af fordringer, der er direkte forbundet med et  

 fast driftssted eller fast sted, beskattes som erhvervsindkomst efter artikel  

 7 eller som indkomst ved frit erhverv efter artikel 14.
 Stk. 5 bestemmer, hvornår renter skal anses for  

 at hidrøre fra en stat (kildestaten).
 Stk. 6 gentager armslængdeprincippet, som  

 omhandlet i artikel 9.
 Stk. 7 har samme antimisbrugs-bestemmelse som artikel  

 10, stk. 6.
 Artikel 12. Royalties.
Artiklen angår royalties, som hidrører fra  

 den ene stat og betales til en modtager, der er hjemmehørende i den  

 anden stat.
I så fald er beskatningsretten til disse royalties delt  

 mellem denne kildestat og denne bopælsstat.
Bestemmelsen om kildestatsbeskatning af royalties er en  

 afvigelse fra OECD-modellen, der bestemmer, at royalties som hovedregel kun  

 kan beskattes i modtagers bopælsstat.
Bestemmelsen afviger endvidere  

 fra OECD-modellen derved, at royalty-begrebet også omfatter vederlag  

 for udleje af udstyr.
 I punkt 3 i den tilknyttede protokol er derfor aftalt en  

 mestbegunstigelses-klausul, hvorefter Chile ikke må opkræve  

 højere kildeskat af royalty-betalinger til Danmark, end Chile aftaler  

 i dobbeltbeskatningsoverenskomster med andre OECD-lande.
 Efter stk. 1, kan royalties beskattes i modtagerens  

 bopælsstat.
 Efter stk. 2 kan royalties også beskattes i  

 kildestaten, men hvis den retmæssige ejer af royalty-beløbet er  

 hjemmehørende i den anden stat, må kildestatens skat ikke  

 være højere end 15 pct. af bruttobeløbet af de  

 pågældende royalties, dog 5 pct. af bruttobeløbet af  

 vederlag for udleje af udstyr.
Begrebet »royalties« er defineret i stk. 3. Begrebet  

 omfatter som nævnt også vederlag for anvendelsen eller retten til  

 at anvende industrielt, kommercielt eller videnskabelige udstyr.
Et  

 foretagendes vederlag for udleje af containere, der anvendes til transport af  

 varer i international trafik, er dog omfattet af artikel 8, stk. 3,  

 så det kun kan beskattes i foretagendets bopælsstat.
 Stk. 4 indeholder en bestemmelse, som er parallel med  

 bestemmelserne i artikel 10, stk. 4, og artikel 11, stk. 4 (om fast  

 driftssted eller fast sted), mens stk. 5 bestemmer, hvornår  

 royalties hidrører fra en stat (kildestaten), og stk. 6 gentager  

 armslængdeprincippet, som omhandlet i artikel 9. Stk. 7 har samme  

 antimisbrugs-bestemmelse som artikel 10, stk. 6, og artikel 11,  

 stk. 7.
 Artikel 13. Kapitalgevinster.
 Efter stk. 1 og 2 kan fortjeneste ved  

 afhændelse af fast ejendom eller af rørlig formue, som  

 udgør en del af erhvervsformuen i et fast driftssted eller et fast  

 sted - eller af det faste driftssted/faste sted som sådant - beskattes  

 i den stat, hvor den fast ejendom, det faste driftssted eller det faste sted  

 er beliggende.
 Fortjeneste ved afhændelse af skibe og fly samt  

 containere, der anvendes i international trafik, eller af rørlig  

 formue, som er knyttet til driften af sådanne skibe eller fly, kan  

 efter stk. 3 kun beskattes i den stat, hvor afhænderen er  

 hjemmehørende.
Stk. 4 går ud på, at en stat har ret til  

 at beskatte fortjeneste ved afståelse af instrumenter eller andre  

 rettigheder, hvis værdi repræsenterer kapitalen i et selskab, der  

 er hjemmehørende i denne stat.
Bestemmelsen omfatter især  

 aktier, men også optioner og andre finansielle instrumenter.  

 Bestemmelsen afviger fra OECD-modellen, hvor fortjeneste ved afhændelse  

 af aktier og lignende kun kan beskattes i den stat, hvor afhænderen er  

 hjemmehørende.
 Efter stk. 5 kan andre kapitalgevinster kun beskattes  

 i afhænderens bopælsstat.
Stk. 6 angår fortjeneste ved et internationalt  

 luftfart-konsortiums afståelse af formuegoder.
Bestemmelsen  

 medfører, at for SASs vedkommende vil bestemmelserne i artikel  

 13 om beskatning af fortjeneste ved afhændelse af formuegoder kun finde  

 anvendelse for den del af SASs fortjeneste, der svarer til den danske  

 partners andel i SAS.
Stk. 7 indeholder bestemmelser om avancebeskatning i  

 tilfælde, hvor en fysisk person flytter fra Danmark til Chile eller  

 omvendt, og fraflytningsstaten anser den pågældende person for at  

 have afstået et formuegode ved fraflytningen og beskatter i  

 overensstemmelse hermed.
Bestemmelsen medfører, at personen kan  

 vælge, at tilflytningsstaten skal anse den pågældende for  

 at have afstået og genkøbt formuegodet, umiddelbart inden han  

 blev hjemmehørende i denne stat, til markedsværdien på  

 dette tidspunkt.
En fysisk person kan dog ikke foretage et sådant valg  

 for fast ejendom, fast driftssted eller fast sted, der er beliggende i de to  

 stater.
Bestemmelsen får f.eks. betydning, hvis en person  

 flytter fra Danmark til Chile, og Danmark beskatter den urealiserede  

 aktieavance på fraflytningstidspunktet, jfr.  

 aktieavancebeskatnings-lovens § 13 a.
I så fald kan personen  

 vælge, at Chile skal anse den pågældende for at have  

 købt aktierne umiddelbart inden tilflytningen, så Chile ved en  

 senere afhændelse af aktierne kun beskatter den del af avancen, der  

 vedrører den periode, hvor den pågældende var  

 hjemmehørende i Chile.
 Artikel 14. Frit erhverv.
 Artiklen omfatter tilfælde, hvor en fysisk person,  

 der er hjemmehørende i den ene stat, udøver frit (liberalt)  

 erhverv af selvstændig karakter i den anden stat, f.eks. som  

 læge, tandlæge, advokat, revisor, arkitekt eller  

 ingeniør.
 Indkomst, som en person opnår ved udøvelse af  

 frit erhverv, kan som hovedregel kun beskattes i personens  

 bopælsstat.
Sådan indkomst kan imidlertid også beskattes i  

 den anden stat (kildestaten), hvis personen til stadighed har et  

 såkaldt fast sted til sin rådighed i kildestaten, og virksomheden  

 udøves derfra, eller hvis den pågældende opholder sig i  

 kildestaten i mere end 183 dage i en 12-månedersperiode.
Kildestaten  

 kan alene beskatte så stor en del af indkomsten, der kan  

 henføres til det faste sted eller til det pågældende  

 ophold i kildestaten.
 Begrebet »fast sted« er ikke defineret i overenskomsten (i  

 modsætning til fast driftssted). Normalt vil et fast sted  

 forudsætte, at der er en lokalitet, hvor kunder kan henvende sig,  

 f.eks. en klinik, et kontor, en tegnestue eller lignende.
 Artikel 15. Personligt arbejde i tjenesteforhold.
Artiklen omhandler beskatning af lønindkomst.
Hvis  

 en person, der er hjemmehørende i den ene stat (bopælsstaten),  

 udfører lønarbejde i den anden stat (kildestaten), kan  

 både bopælsstat og kildestat beskatte lønindkomsten.
Efter  

 stk. 2 kan kildestaten dog ikke beskatte, hvis lønmodtageren højst opholder sig i kildestaten i 183  

 dage i en 12-månedersperiode, der begynder eller slutter i det  

 pågældende kalenderår, og lønnen betales af eller for en arbejdsgiver, som ikke er  

 hjemmehørende i kildestaten, og lønnen ikke påhviler et fast driftssted eller fast sted,  

 som en arbejdsgiver i bopælsstaten har i kildestaten.
 Alle tre betingelser i stk. 2 skal være  

 opfyldt.
 Bestemmelsen svarer til OECD-modellen.
 Det er således kun Danmark, der kan beskatte en  

 lønmodtager hjemmehørende i Danmark af lønindkomst  

 optjent i Chile, når den pågældende er ansat hos en dansk  

 arbejdsgiver og udsendt af denne til arbejde i Chile i f.eks. 180 dage i en  

 12-månedersperiode, og lønnen er betalt af denne arbejdsgiver.  

 Men Chile kan også beskatte lønnen, hvis arbejdet f.eks.  

 vedrører et fast driftssted eller fast sted, som arbejdsgiveren har i  

 Chile.
 Efter stk. 3 kan lønindkomst ved arbejde om  

 bord på skibe og fly i international trafik kun beskattes i den stat,  

 hvor den pågældende lønmodtager er  

 hjemmehørende.
 Artikel 16. Bestyrelseshonorarer.
 Bestyrelseshonorarer m.v. kan beskattes i den stat,  

 hvorfra beløbet hidrører.
 Artikel 17. Kunstnere og sportsfolk.
 Efter stk. 1 kan den stat, hvor en kunstner eller  

 sportsudøver udøver sin virksomhed, beskatte vederlaget  

 herfor.
 Dette gælder også, når vederlaget  

 tilfalder en anden end kunstneren eller sportsudøveren selv, jfr.  

 stk. 2. Dette vil typisk være et selskab.
 Danmark har ikke intern hjemmel til at beskatte chilenske  

 kunstnere på optræden i Danmark, med mindre opholdet eller  

 arbejdet her i landet er af en sådan karakter, at der bliver tale om  

 skattepligt efter de almindelige regler, jfr. bemærkningerne til  

 artikel 15.
 Artikel 18. Pensioner.
 Alle former for pensioner - sociale pensioner, private  

 pensioner og tjenestemandspensioner - kan beskattes i den stat, hvorfra de  

 hidrører.
Artikel 18 medfører desuden, at underholdsbidrag  

 kun kan beskattes i den stat, hvor modtageren er hjemmehørende.
Men  

 hvis underholdsbidrag betales af en person i den anden stat, som ikke har  

 fradragsret for betalingen, kan bidraget dog ikke beskattes i modtagerens  

 bopælsstat.
Artikel 18 omfatter ikke andre sociale ydelser end  

 pension.
Da overenskomsten ikke har nogen udtrykkelig bestemmelse om  

 sådanne ydelser, er de omfattet af artikel 21 om »anden indkomst«.  

 Bestemmelsen medfører, at sådanne sociale ydelser kan beskattes  

 både i den stat, hvorfra de hidrører, og i den stat, hvor  

 modtageren er hjemmehørende.
 Artikel 19. Offentlige hverv.
Vederlag til offentligt ansatte beskattes efter  

 stk. 1 som hovedregel kun i den udbetalende stat (kildestaten). Men  

 sådant vederlag kan kun beskattes i den anden stat  

 (bopælsstaten), hvis arbejdet er udført dér og modtageren  

 enten er statsborger i denne stat eller var blevet hjemmehørende i  

 bopælsstaten af anden grund end for at påtage sig det  

 pågældende hverv.
Bestemmelsen har alene betydning for  

 ambassadepersonale og lignende.
 Er der tale om vederlag i forbindelse med udøvelse  

 af erhvervsvirksomhed, anvendes bestemmelserne i artiklerne 15, 16 og 17,  

 jfr. stk. 2.
 Tjenestemandspension i forbindelse med tidligere  

 udførelse af offentligt hverv er omfattet af artikel 18.
 Artikel 20. Studerende.
 Stipendier og lignende til studerende og  

 erhvervspraktikanter beskattes i kildestaten.
 Artikel 21. Andre indkomster.
 Indkomster, der ikke er specifikt omhandlet andre steder i  

 overenskomsten, kan beskattes i begge stater.
 Artikel 22. Formue.
 Formue bestående af fast ejendom kan beskattes i den  

 stat, hvor den faste ejendom er beliggende.
 Formue i form af løsøre tilknyttet et fast  

 driftssted eller et fast sted kan beskattes i den stat, hvor det faste  

 driftssted eller faste sted er beliggende.
 Formue bestående af skibe og fly, der kan anvendes i  

 international trafik, og af løsøre, herunder containere, der er  

 tilknyttet disse skibe og fly, kan kun beskattes i den stat, hvor rederiet  

 eller luftfartsselskabet er hjemmehørende.
 Al anden formue kan kun beskattes i den stat, hvor ejeren  

 er hjemmehørende.
 Danmark pålægger ikke en generel formueskat.  

 Artiklen har for Danmarks vedkommende kun relevans for  

 ejendomsværdiskatten.
 Artikel 23. Metoder til forhindring af dobbeltbeskatning.
 Artiklen indeholder den såkaldte metodebestemmelse,  

 dvs. den fremgangsmåde, som bopælsstaten skal anvende for at  

 undgå dobbeltbeskatning af indkomst, som også kan beskattes i  

 kildestaten.
Danmark anvender credit-metoden som lempelsesmetode, jfr.  

 stk. 2, litra a og b.
Hvis en person eller et selskab m.v., som er  

 hjemmehørende i Danmark, modtager en indkomst fra en chilensk kilde,  

 og Chile også kan beskatte denne indkomst, skal Danmark give nedslag  

 med det mindste af to beløb, nemlig enten den skat, der er betalt i  

 Chile, eller den del af den danske skat, der falder på den chilenske  

 indkomst.
Samme lempelsesmetode anvendes i de interne danske regler, jfr.  

 ligningslovens § 33.
Hvis en person i Danmark modtager indkomst, som efter  

 overenskomsten kun kan beskattes i Chile, anvendes exemption med  

 progressionsforbehold, jfr. stk. 2, litra c). Dette betyder, at den  

 danske skat nedsættes med det beløb, der forholdsmæssigt  

 falder på den udenlandske indkomst.
Lempelsen er således  

 uafhængig af størrelsen af den chilenske skat.
Imidlertid  

 indgår indkomsten i det danske beskatningsgrundlag og får  

 således progressionsvirkning for beskatningen som helhed - heraf  

 udtrykket »progressionsforbehold«.
Samme lempelsesmetode anvendes ved  

 lempelse for udenlandsk lønindkomst efter ligningslovens  

 § 33A.
 Chile lemper efter stk. 1 på samme måde  

 som Danmark.
 Artikel 24. Ikke-diskriminering.
Efter artiklens bestemmelser må de to stater ikke  

 diskriminere hinandens statsborgere i skattemæssig henseende.
Dette  

 gælder både for fysiske og for juridiske personer.
 En stat er dog ikke forpligtet til at give personer, som  

 er hjemmehørende i den anden stat, de samme personlige  

 skattemæssige fordele som følge af forsørgerpligt el.  

 lign., som måtte blive indrømmet til en person, der er  

 hjemmehørende i den pågældende stat.
 Ikke-diskriminationsbestemmelsen gælder alene i  

 forhold til de skatter, der er omfattet af overenskomsten.
 Artikel 25. Fremgangsmåden ved indgåelse af gensidige  

 aftaler.
Artiklen foreskriver den fremgangsmåde, der skal  

 anvendes, hvis en person, som er hjemmehørende i en af de to stater,  

 mener sig udsat for en beskatning, som er i strid med overenskomsten.
Der er  

 herunder fastsat, at de kompetente myndigheder i de to stater ved gensidig  

 aftale skal søge at løse de vanskeligheder eller  

 tvivlsspørgsmål, der måtte opstå med hensyn til  

 anvendelsen af overenskomsten.
Overenskomsten pålægger imidlertid ikke de to  

 staters kompetente myndigheder nogen pligt til at blive enige, og den  

 indeholder intet om voldgiftsprocedurer.
I praksis når myndighederne  

 dog i de fleste tilfælde frem til en løsning, som er acceptabel  

 for alle parter, men overenskomsten rummer ingen garanti for, at alle  

 dobbeltbeskatningskonflikter vil kunne løses.
 Artikel 26. Udveksling af oplysninger.
Artiklen pålægger de to staters kompetente  

 myndigheder at udveksle oplysninger, som er nødvendige for, at  

 overenskomstens bestemmelser eller de to staters interne skattelovgivning kan  

 føres ud i livet, dvs. at skatteligningen kan foretages korrekt.  

 Pligten til at udveksle oplysninger gælder for de skatter, der er  

 omfattet af overenskomsten, for så vidt som beskatningen ikke vil  

 være i strid med overenskomsten.
Der skal således udveksles  

 oplysninger til brug ved påligningen af såvel statslige som  

 amtslige og kommunale skatter i Danmark og tilsvarende ved påligningen  

 af de statslige, regionale og lokale skatter, der eksisterer i Chile.
 Det er særligt aftalt, at udvekslede oplysninger  

 også kan anvendes til fastsættelse af merværdiafgift.
 Det er ikke nogen betingelse, at de udvekslede oplysninger  

 skal angå en person, der er hjemmehørende i Danmark eller Chile.  

 De to staters skattemyndigheder kan f.eks. udveksle oplysninger til brug for  

 dansk beskatning af en person, som er hjemmehørende i et tredjeland,  

 men som har et fast driftssted her i landet.
 Udvekslede oplysninger skal behandles som fortrolige  

 på samme måde som de oplysninger, som en skattemyndighed  

 indhenter til sit eget brug.
 En stat er dog ikke forpligtet til at meddele oplysninger  

 eller udføre forvaltningsakter, som ikke er i overensstemmelse med  

 lovgivning eller forvaltningspraksis i denne eller den anden stat, eller som  

 vil røbe forretningshemmeligheder eller stride mod almene interesser,  

 jf. stk. 2.
I stk. 3 er det præciseret, at en stats  

 skattemyndigheder skal indhente oplysninger, som den anden stat anmoder om,  

 selv om den førstnævnte stat ikke selv skal bruge oplysningerne,  

 og at den pågældende stat skal indhente oplysningerne på  

 samme måde, som hvis det angik dets egen beskatning.
Det er også  

 aftalt, at en stats skattemyndigheder skal søge at efterkomme  

 ønsker fra den anden stats myndigheder om at afgive oplysningerne  

 på særlig måde.
 Udveksling af oplysninger efter artikel 26 kan ske  

 på forskellige måder.
Der bliver især udvekslet oplysninger efter  

 anmodning.
Hvis skattemyndighederne i Danmark eller Chile i en given  

 situation har grund til at formode, at skattemyndighederne i den anden stat  

 har eller kan fremskaffe oplysninger, som er nødvendige for  

 skatteligningen, kan de anmode den anden stats myndigheder om at sende  

 oplysningerne til brug i den konkrete sag.
Myndighederne i den anden stat har  

 pligt til om muligt at fremskaffe de pågældende oplysninger.
Det  

 er dog en forudsætning, at myndighederne i den førstnævnte  

 stat har gjort, hvad de kunne for selv at fremskaffe oplysningerne.
 En anden måde er spontan udveksling af oplysninger.  

 Hvis skattemyndighederne i Danmark eller Chile er i besiddelse af  

 oplysninger, som de skønner vil være nødvendige for  

 skattemyndighederne i den anden stat, kan de uopfordret sende disse  

 oplysninger til den anden stats myndigheder.
En tredje mulighed er automatisk udveksling af  

 oplysninger.
De to staters skattemyndigheder kan f.eks. blive enige om, at de  

 automatisk sender hinanden såkaldte masseoplysninger om bestemte  

 indkomsttyper, f.eks. rentebetalinger til personer, som er  

 hjemmehørende i den anden stat.
 Artiklen giver også de to staters skattemyndigheder  

 mulighed for at gennemføre fælles undersøgelser i  

 konkrete sager, undersøgelser målrettet mod særlige  

 erhvervsgrene etc.
 De danske skattemyndigheder kan modtage oplysninger fra de  

 chilenske skattemyndigheder, der kan være af betydning for deres  

 behandling af danske indkomst- og formueskatter (samt moms), ligesom de skal  

 sende oplysninger til de chilenske myndigheder til disses behandling af  

 chilenske indkomst- og formueskatter (samt moms), jf. artikel 26. Endvidere  

 kan de to staters myndigheder deltage i fælles undersøgelse i  

 konkrete sager, jf. denne bestemmelse.
Hvis skattemyndighederne i Chile anmoder  

 skattemyndighederne i Danmark om oplysninger til brug for chilensk  

 beskatning, har de danske myndigheder altså pligt til at videresende de  

 ønskede oplysninger til de chilenske myndigheder.
Hvis de danske  

 myndigheder ikke allerede er i besiddelse af de pågældende  

 oplysninger, skal de indhente dem hos personer og selskaber m.fl. her i  

 landet til videresendelse.
De danske myndigheder skal også indhente  

 oplysningerne, selv om de ikke selv skal bruge dem.
Indhentning af  

 oplysninger her i landet sker efter dansk lovgivning, især  

 skattekontrolloven, og kan om nødvendigt gennemtvinges efter denne  

 lovgivning.
 Artikel 27. Diplomater m. fl.
Overenskomsten berører ikke skattemæssige  

 begunstigelser for diplomater m.fl.
Artiklen begrænses i sit indhold af  

 folkeretten på dette område.
 Artikel 28. Forskellige regler.
 Artiklen har forskellige specialregler.
 Efter punkt 1 skal overenskomsten skal ikke fortolkes,  

 så den begrænser Chiles ret til at beskatte udbetalinger fra  

 fælles investeringskonti eller fonde, som skal være administreret  

 af en person, hjemmehørende i Chile, og som skal svare skat af  

 fortjeneste, som er overført fra investeringer fra formuegoder, der  

 befinder sig i Chile.
 Punkt 2 fastslår, hvorledes eventuelle  

 uoverensstemmelser skal løses i forhold til konsultationsreglerne i  

 GATS-aftalen (General Agreement on Trade in Services).
 Punkt 3 går ud på, at overenskomsten ikke  

 forhindrer Chile i at gennemføre sin lovgivning om udenlandske  

 investeringer (DL 600).
 Punkt 4 indeholder en anti misbrugs erklæring om, at  

 de to stater vil forhandle om ændringer af overenskomsten, hvis det  

 viser sig, at dens bestemmelser kan anvendes til at opnå fordele, som  

 ikke var påtænkt.
Efter punkt 5 har Chile ret til at pålægge en  

 person, hjemmehørende i Danmark, såvel såkaldt »first  

 category tax« som såkaldt »additional tax« af fortjeneste, som kan  

 henføres til den pågældendes faste driftssted, beliggende  

 i Chile.
Punktet har betydning ved anvendelsen af artikel 7.
 Artikel 29. Ikrafttræden.
De to staters regeringer skal underrette hinanden,  

 når de forfatningsmæssige betingelser for overenskomstens  

 ikrafttræden er opfyldt.
Dette vil for Danmarks vedkommende sige, at  

 dette lovforslag er endeligt vedtaget.
Overenskomsten træder i kraft,  

 når begge lande har givet underretning.
Overenskomsten vil herefter  

 være en del af de to landes skattelovgivning.
For så vidt angår Danmark, finder  

 dobbeltbeskatningsoverenskomsten anvendelse fra og med det følgende  

 indkomstår Artikel 30. Opsigelse.
 Dobbeltbeskatningsoverenskomsten har virkning på  

 ubestemt tid, men den kan opsiges med et varsel på seks måneder  

 til udgangen af et kalenderår.
 Efter lovforslagets § 2 træder loven i kraft dagen efter  

 bekendtgørelsen i Lovtidende.
Efter lovforslagets § 3 gælder loven ikke for  

 Færøerne og Grønland, idet skattespørgsmål  

 hører under det færøske og det grønlandske  

 hjemmestyres kompetence.
Dobbeltbeskatningsoverenskomsten vil således  

 ikke gælde for disse dele af rigsfællesskabet.
