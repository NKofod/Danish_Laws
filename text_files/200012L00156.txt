Fremsat den 31. januar 2001 af  

 justitsministeren (Frank Jensen) Forslag til Lov om hold af  

 slagtekyllinger Kapitel 1 Anvendelsesområde § 1. Reglerne i denne lov finder anvendelse på bedrifter  

 med slagtekyllinger, der holdes til erhvervsmæssigt formål.
Definitioner § 2. Ved slagtekyllinger forstås i denne lov  

 kyllinger, som holdes med henblik på slagtning til brug for konsum.
 Stk. 2. Ved kyllinger forstås i denne lov afkom af  

 høns fra klækning til kønsmodenhed.
 Stk. 3. Ved huse forstås i denne lov rum eller  

 bygninger, hvori der holdes slagtekyllinger.
 Stk. 4. Ved embedsdyrlæge forstås i denne lov en  

 dyrlæge fra fødevareregionen, der har ansvaret for  

 kødkontrollen på et fjerkræslagteri.
Forholdet til anden lovgivning § 3. Reglerne i dyreværnsloven og regler, der udstedes i  

 medfør af dyreværnsloven, finder desuden anvendelse på  

 hold af slagtekyllinger.
Kapitel 2 Lysprogrammer § 4. Husene skal være tilstrækkeligt oplyst til,  

 at slagtekyllingerne kan se de øvrige dyr, undersøge deres  

 omgivelser og udvise normal adfærd og til, at der kan føres et  

 nøje tilsyn med kyllingerne.
Stk. 2. Slagtekyllinger må ikke til stadighed holdes ved  

 konstant lys.
I opdrætningsperioden skal der anvendes et lysprogram,  

 der sikrer slagtekyllingerne en døgnrytme med en tilstrækkelig  

 sammenhængende mørkeperiode til at imødekomme deres  

 adfærdsmæssige og fysiologiske behov.
Overgangen mellem lys og  

 mørke (skumring og dæmring) skal ske gradvist og være  

 tilstrækkelig lang til, at slagtekyllingerne kan nå at indstille  

 sig på de ændrede lysforhold.
Hvis slagtekyllingerne har adgang  

 til udendørs arealer, og de får en mørkeperiode svarende  

 til nattens længde ifølge årstiden eller af samme  

 længde som ved brug af lysprogrammer, kan anvendelse af lysprogram dog  

 undlades.
 Stk. 3. Justitsministeren kan fastsætte nærmere  

 regler om sammensætningen og varigheden af lys- og mørkeperioder  

 og om lysintensitet.
Strøelse § 5. Husene skal i hele produktionsperioden have en  

 strøelsesmåtte, der er løs og tør i  

 overfladen.
Ventilation og klimastyring § 6. Bygningernes isolering, opvarmning og ventilation skal  

 sikre, at luftcirkulation, støvindhold, temperatur, relativ  

 luftfugtighed og koncentrationer af luftarter holdes på et niveau, som  

 ikke er skadeligt for slagtekyllingerne.
I varme perioder må  

 temperaturen i husene ikke overstige temperaturen udenfor  

 væsentligt.
Belægningsgrad § 7. Den gennemsnitlige belægning i det enkelte hus  

 må ikke overstige 40 kg levende kylling pr. m2  

 gulvareal.
 Stk. 2. Justitsministeren kan fastsætte regler om  

 opgørelsen af den gennemsnitlige belægning i det enkelte  

 hus.
Foder- og drikkevandsanlæg § 8. Slagtekyllingerne skal gennem hele produktionsperioden  

 have adgang til tilstrækkelig foderplads og vandforsyning.
 Stk. 2. Justitsministeren kan fastsætte nærmere  

 regler om foder- og drikkevandsanlæg.
Kapitel 3 Tilsyn på slagteri § 9. Tilstanden af trædepuder og fjerdragt på de  

 slagtekyllinger, som bliver indleveret på et fjerkræslagteri,  

 skal overvåges løbende på embedsdyrlægens  

 ansvar.
Stk. 2. Giver tilstanden af de undersøgte  

 trædepuder og fjerdragter embedsdyrlægen grund til at antage, at  

 der kan være velfærdsproblemer i det hus, som de  

 pågældende slagtekyllinger hidrører fra, indberetter  

 embedsdyrlægen det straks til vedkommende fødevareregion.
Hvis  

 forholdene skønnes at være mindre væsentlige, kan  

 embedsdyrlægen dog i stedet henstille til producenten, at der skal  

 rettes op på utilstrækkelige forhold i det pågældende  

 hus.
Hvis de påpegede forhold ikke er udbedret ved modtagelsen af det  

 næste hold slagtekyllinger fra samme hus, skal embedsdyrlægen  

 indberette det til vedkommende fødevareregion.
 Stk. 3. Justitsministeren kan fastsætte nærmere  

 regler om overvågning af slagtekyllingernes trædepuder og  

 fjerdragt på slagterierne, herunder hvornår embedsdyrlægen  

 bør foretage indberetning efter stk. 2. Reglerne fastsættes  

 efter forhandling med ministeren for fødevarer, landbrug og  

 fiskeri.
Besætningskontrol § 10. Fødevareregionerne foretager løbende  

 stikprøvekontrol af de forhold i husene, der kan have betydning for  

 slagtekyllingernes velfærd, herunder kontrol af de fysiske rammer for  

 dyreholdet og den daglige driftsledelse af slagtekyllingeproduktionen.
 Stk. 2. Fødevareregionerne foretager opfølgning  

 på de indberetninger, som embedsdyrlægerne foretager, jf.  

 § 9, stk. 2.
 Stk. 3. Fødevareregionerne fører kontrol med, om  

 producenterne efterkommer meddelte påbud, jf. §§ 11-13.
Påbud § 11. Hvis en fødevareregion konstaterer  

 velfærdsproblemer i et eller flere huse, skal fødevareregionen  

 påbyde den ansvarlige producent inden for en nærmere fastsat  

 frist at rette op på utilstrækkelige forhold.
Hvis det findes  

 påkrævet, skal fødevareregionen endvidere påbyde  

 producenten inden for en nærmere fastsat frist at udarbejde en  

 redegørelse for de tiltag, som er nødvendige for at udbedre  

 forholdene.
Fødevareregionen skal godkende indholdet af  

 redegørelsen og fastsætte en frist for, hvornår de i  

 redegørelsen foreslåede tiltag skal være  

 gennemført.
 § 12. Fødevareregionerne kan påbyde en producent  

 at nedsætte belægningen af slagtekyllinger i et eller flere huse  

 til under den i § 7 foreskrevne belægningsgrad i følgende  

 tilfælde:
 1)	Hvis en fødevareregion konstaterer væsentlige eller  

 gentagne velfærdsproblemer i et eller flere huse.
 2)	Hvis producenten ikke inden for en given frist efterkommer et  

 påbud om at rette op på utilstrækkelige forhold efter  

 § 11, 1. pkt.
 3)	Hvis producenten ikke udarbejder den i § 11, 2. pkt.,  

 nævnte redegørelse inden for den fastsatte frist.
 4)	Hvis producenten ikke gennemfører de i redegørelsen  

 beskrevne tiltag inden for den i medfør af § 11, 3. pkt.,  

 fastsatte frist.
 Stk. 2. Producenten kan i almindelighed ikke påbydes at  

 nedsætte sin belægning af slagtekyllinger til mindre end 25 kg  

 levende kylling pr. m2 gulvareal.
§ 13. Når producenten fremlægger  

 dokumentation for, at de forhold, der har givet anledning til påbud  

 efter § 12, er udbedret, beslutter fødevareregionen, på  

 hvilke vilkår belægningen på ny kan øges under  

 hensyntagen til dyrenes velfærd.
Beslutningen træffes på  

 grundlag af producentens dokumentation sammenholdt med resultaterne af  

 kontrolbesøg i besætningen og oplysninger fra slagteriet om  

 konstaterede trædepudesvidninger, kassationsårsager mv.
Klageadgang § 14. Fødevareregionernes afgørelser i  

 medfør af § 11, § 12, stk. 1, og § 13 kan  

 påklages til Justitsministeriet.
Klage over fødevareregionernes  

 afgørelser har ikke opsættende virkning.
Administrative forskrifter om  

 besætningskontrol § 15. Justitsministeren kan fastsætte nærmere  

 regler om kontrol af huse, herunder om krav til redegørelsen,  

 tidsfrister mv., og om hvornår forholdene bør give anledning til  

 indgriben fra fødevareregionerne.
Reglerne fastsættes efter  

 forhandling med ministeren for fødevarer, landbrug og fiskeri og de  

 organisationer, der efter justitsministerens skøn særlig  

 berøres af reglerne.
 Adgang til besætninger mv.
§ 16. Ansatte i Fødevaredirektoratet og  

 fødevareregionerne har, i det omfang udførelsen af de i denne  

 lov nævnte kontrolopgaver kræver det, til enhver tid mod  

 behørig legitimation uden retskendelse adgang til de rum eller  

 bygninger, hvori der holdes slagtekyllinger eller forefindes anlæg til  

 brug for produktionen.
Det påhviler producenten af slagtekyllinger i de  

 pågældende huse vederlagsfrit at yde fornøden bistand i  

 forbindelse med udførelsen af kontrolopgaverne.
 Stk. 2. Politiet yder om nødvendigt bistand hertil.
Udlevering af oplysninger § 17. Det påhviler producenten efter anmodning  

 vederlagsfrit at give de faktiske oplysninger vedrørende den  

 pågældende slagtekyllingeproduktion, som er nødvendige for  

 udførelsen af de i denne lov nævnte kontrolopgaver.
 Stk. 2. Justitsministeren kan fastsætte nærmere  

 regler herom.
Kapitel 4 Betaling mv.
 § 18. Udgifter ved overvågning af indleverede  

 slagtekyllinger på slagterierne, og udgifter i forbindelse med  

 fødevareregionernes kontrol med de enkelte besætninger, der  

 udføres efter denne lov, afholdes af slagtekyllingeproducenterne eller  

 en sammenslutning heraf, medmindre justitsministeren bestemmer andet.
Stk. 2. Medmindre justitsministeren bestemmer andet, afholder  

 den enkelte slagtekyllingeproducent dog selv udgifterne i forbindelse  

 med a)	kontrol, som fødevareregionen udøver med producentens  

 besætninger på baggrund af en indberetning fra et slagteris  

 embedsdyrlæge, jf. § 10, stk. 2, b)	fødevareregionens godkendelse af producentens  

 redegørelse, jf. § 11, og c)	fødevareregionens opfølgende besætningskontrol i  

 forbindelse med et påbud om nedsættelse af belægningsgraden  

 og fastsættelse af vilkår for efterfølgende at øge  

 belægningen igen, jf. § 12, stk. 1, og § 13.
 Stk. 3. Beløb, som opkræves i henhold til  

 stk. 2, og som ikke betales rettidigt, tillægges en årlig  

 rente svarende til renten i henhold til rentelovens § 5. Den tillagte  

 rente udgør dog mindst 50 kr.
 Stk. 4. Der er udpantningsret for de i stk. 2 og 3  

 nævnte beløb.
 Stk. 5. Udgifterne ved overvågning af slagtekyllinger  

 på slagterierne og ved fødevareregionernes kontrol af  

 besætningerne efter denne lov beregnes efter satserne i  

 bekendtgørelse om betaling for kontrol af fødevarer og levende  

 dyr mv.
 Stk. 6. Justitsministeren kan fastsætte nærmere  

 regler om opkrævning af beløb som nævnt i stk. 1-3,  

 herunder om fastsættelse af et beløb til dækning af  

 omkostningerne ved udsendelse af erindringsskrivelser.
Kapitel 5 Almindelige bestemmelser § 19. Justitsministeren kan fastsætte regler med henblik  

 på opfyldelse og anvendelse af Det Europæiske Fællesskabs  

 direktiver og forordninger om forsvarlig behandling af slagtekyllinger, og om  

 beskyttelse af disse dyrs velfærd.
 § 20. Inden justitsministeren fastsætter regler i  

 henhold til bestemmelser i denne lov, skal dyreværnsorganisationer og  

 andre organisationer, der efter ministerens skøn særlig  

 berøres af reglerne, have lejlighed til at udtale sig.
Kapitel 6 Straf § 21. Med bøde eller fængsel indtil 4  

 måneder straffes den, der 1)	overtræder § 4, stk. 1 og 2, § 5, § 6,  

 § 7, stk. 1, og § 8, stk. 1, 2)	undlader at efterkomme påbud efter §§ 12-13, 3)	undlader at yde fornøden bistand i henhold til § 16,  

 stk. 1, eller 4)	undlader at give oplysninger efter § 17, stk. 1.
 Stk. 2. I regler, der udstedes i medfør af denne lov,  

 kan der fastsættes straf af bøde eller fængsel indtil 4  

 måneder for overtrædelse af reglerne.
 Stk. 3. Der kan pålægges selskaber mv. (juridiske  

 personer) strafansvar efter reglerne i straffelovens 5. kapitel.
Kapitel 7 Ikrafttræden, overgangsbestemmelser mv.
 § 22. Loven træder i kraft den 1. januar 2002, jf. dog  

 stk. 2.
 Stk. 2. Uanset § 7, stk. 1, fastsættes  

 følgende krav til den gennemsnitlige belægning i det enkelte hus  

 i de her anførte tidsrum:
 1)	Maks. 44 kg levende kylling pr. m2 gulvareal til udgangen  

 af 2002.
 2)	Maks. 43 kg levende kylling pr. m2 gulvareal til udgangen  

 af 2003.
 3)	Maks. 42 kg levende kylling pr. m2 gulvareal til udgangen  

 af 2004.
 4)	Maks. 41 kg levende kylling pr. m2 gulvareal til udgangen  

 af 2005.
§ 23. Loven gælder ikke for Grønland og  

 Færøerne.
Loven kan ved kongelig anordning sættes i kraft  

 for Færøerne med de afvigelser, som de særlige  

 færøske forhold tilsiger.
Bemærkninger til lovforslaget Almindelige  

 bemærkninger 1. Indledning Formålet med lovforslaget er at sikre en bedre  

 velfærd for slagtekyllinger, det vil sige kyllinger, der holdes  

 erhvervsmæssigt med henblik på slagtning til brug for konsum.
 Lovforslaget bygger på en model, som  

 Justitsministeriets arbejdsgruppe om slagtefjerkræ har fremlagt i en  

 delrapport om slagtekyllinger fra november 2000.
Siden 1960 erne har man ved avl af slagtekyllinger  

 fokuseret meget på, at kyllingerne skulle tage hurtigt på i  

 vægt, så de nåede slagtevægten i løbet af  

 så kort tid som muligt.
Avlsselskaberne har derfor i årtier  

 ensidigt udvalgt kyllinger, der voksede hurtigt, til at indgå i avlen  

 uden samtidig at tage højde for, om kyllingerne fik  

 velfærdsmæssige problemer.
Det har nu vist sig, at en stor del af  

 slagtekyllingerne i den moderne produktion har en række  

 velfærdsmæssige problemer, som hovedsagelig skyldes denne  

 genetiske udvælgelse.
Kyllingerne fremavles i dag af nogle få  

 udenlandske selskaber.
Et forsøg på gennem dansk lovgivning at  

 stille nærmere krav til udvælgelsen af kyllinger i  

 avlsprogrammerne vil derfor næppe have nogen effekt.
 En del af de velfærdsmæssige problemer, som  

 skyldes den genetiske udvælgelse, kan imidlertid til en vis grad  

 reduceres på andre måder, og det er hensigten med dette  

 lovforslag at sikre, at producenterne anvender disse muligheder.
Et stort velfærdsmæssigt problem for  

 slagtekyllingerne er benproblemer, som bl.a. skyldes deres hurtige  

 vægtforøgelse.
Kyllingerne holdes i mange besætninger ved  

 konstant lys næsten 24 timer i døgnet, så de kan æde  

 hele tiden og dermed forøge vægten hurtigt.
Det foreslås  

 derfor, at der fastsættes regler for belysningen i kyllingehusene  

 (lysprogrammer). Formålet hermed er blandt andet at øge  

 slagtekyllingernes mobilitet og aktivitet og give dem en længerevarende  

 hvileperiode, hvilket medvirker til at reducere deres benproblemer.  

 Lysprogrammerne skal således sikre, at kyllingerne får en  

 passende døgnrytme med en længerevarende  

 mørkeperiode.
En anden væsentlig medvirkende årsag til  

 slagtekyllingernes benproblemer er høje belægningsgrader, hvor  

 mange kyllinger skal gå sammen på meget lidt plads.
Det  

 foreslås derfor, at der fastsættes regler om en maksimal  

 belægning på 40 kg levende kylling pr. kvadratmeter gulvareal.  

 Nedsættelse af belægningsgraden i forhold til den nuværende  

 praksis vil imidlertid medføre betydelige økonomiske  

 konsekvenser for de fleste slagtekyllingeproducenter og for  

 følgeindustrien (rugerier og slagterier). Lovforslaget indeholder  

 derfor forslag til en fire-årig overgangsperiode, hvor producenterne  

 gradvis kan sænke deres belægning fra maks. 44 kg/m2  

 det første år efter lovens ikrafttræden til 40  

 kg/m2 efter fire år.
Kvaliteten af strøelsen i kyllingehusene har  

 også stor betydning for kyllingernes velfærd og for deres  

 muligheder for at skrabe og støvbade.
Lovforslaget indeholder derfor  

 et krav om, at strøelsesmåtten i hele produktionsperioden skal  

 være løs og tør i overfladen.
Strøelseskvaliteten  

 er meget afhængig af ventilation og klimastyring i kyllingehusene, og  

 for høje koncentrationer af gasarter og for høje temperaturer i  

 husene kan desuden forringe kyllingernes velfærd betydeligt.
Det  

 foreslås derfor, at ventilationen og klimastyringen i husene skal  

 sikre, at kyllingerne ikke lider skade, ligesom temperaturen i husene i varme  

 perioder ikke må overstige udetemperaturen væsentligt for at  

 undgå, at kyllingerne lider varmedøden.
Endelig foreslås det, at der indføres en  

 overvågning af kyllingernes velfærd.
Denne overvågning  

 foreslås blandt andet indført på kyllingeslagterierne.  

 Slagteriets embedsdyrlæge, der som led i kødkontrollen  

 fører tilsyn med de levende kyllinger ved ankomsten til slagteriet,  

 skal således i forbindelse med dette tilsyn også løbende  

 vurdere tilstanden af kyllingernes fjerdragt, idet stærkt tilsmudsede  

 fjerdragter er tegn på velfærdsmæssige problemer i en  

 besætning.
Endvidere skal en særligt uddannet tekniker under  

 embedsdyrlægens ansvar undersøge trædepuderne fra et  

 bestemt antal kyllinger fra hver besætning, fordi svidninger på  

 trædepuderne kan være tegn på problemer med fugtig  

 strøelse i de enkelte kyllingehuse, hvilket medfører  

 dårligere velfærd blandt kyllingerne.
Hvis overvågningen  

 fører til gentagne eller større anmærkninger  

 vedrørende kyllingerne fra de enkelte besætninger, skal  

 embedsdyrlægen indberette forholdet til den lokale  

 fødevareregion.
Overvågningen på slagterierne foreslås  

 suppleret med en stikprøvebaseret velfærdskontrol ude i  

 kyllingebesætningerne.
Denne kontrol, som foreslås foretaget af  

 dyrlæger fra fødevareregionerne med særlig indsigt i  

 dyrevelfærd, har til formål at undersøge forhold i de  

 enkelte kyllingehuse, som kan have betydning for kyllingernes velfærd,  

 herunder den fysiske indretning og den daglige driftsledelse mv.
Hvis  

 overvågningen på slagterierne afslører problemer med  

 dyrevelfærden i bestemte besætninger, foreslås det tillige,  

 at fødevareregionernes dyrlæger følger op på  

 indberetninger fra slagterierne.
Det kan f.eks. ske ved, at dyrlægerne  

 om nødvendigt aflægger kontrolbesøg på den  

 pågældende bedrift, eller eventuelt anmoder producenten om at  

 udarbejde en redegørelse over de tiltag, der er nødvendige for  

 at rette op på de konkrete problemer i besætningen.
Producenten  

 vil kunne indhente kvalificeret rådgivning fra f.eks.
Landskontoret for  

 Fjerkrærådgivning.
Det foreslås, at overvågningsordningerne  

 suppleres med et passende sanktionssystem.
Lovforslaget giver således  

 fødevareregionerne en række forskellige reaktionsmuligheder.
En  

 af disse muligheder er, at fødevareregionen skønsmæssigt  

 kan påbyde en kyllingeproducent at nedsætte belægningen af  

 kyllinger i et kyllingehus.
Det vil eksempelvis kunne ske, hvis der  

 konstateres alvorlige eller gentagne velfærdsproblemer, eller hvis  

 producenten ikke fremkommer med en fyldestgørende redegørelse  

 for, hvilke nødvendige tiltag vedkommende agter at foretage for at  

 udbedre de påpegede forhold.
Overvågnings- og sanktionssystemet foreslås  

 primært finansieret af slagtekyllingeproducenterne, dog med mulighed  

 for at lade en stor del af omkostningerne blive dækket af en  

 sammenslutning af producenter.
Der kan eksempelvis oprettes en kollektiv  

 betalingsordning, f.eks. således at Fjerkræafgiftsfonden  

 dækker udgifterne til overvågningen på slagterierne og den  

 stikprøvevise besætningskontrol, mens den enkelte producent selv  

 skal afholde udgifterne til redegørelser, kontrolbesøg mv., der  

 er foranlediget af konkret konstaterede velfærdsproblemer i den  

 pågældende producents besætning.
Lovforslaget indeholder endvidere  

 bemyndigelsesbestemmelser til justitsministeren til administrativt at  

 fastsætte nærmere regler om ovennævnte forslag, samt om  

 foder- og drikkevandsanlæg og lysintensiteten i kyllingehusene.  

 På baggrund af arbejdsgruppens delrapport har Justitsministeriet  

 udarbejdet et udkast til bekendtgørelse om hold af slagtekyllinger og  

 rugeægsproduktion.
Bekendtgørelsesudkastet er optrykt som bilag  

 til dette lovforslag.
2. De gældende  

 regler 2.1. Dyreværnsloven mv.
 Ved hold af slagtekyllinger gælder de almindelige  

 regler i dyreværnsloven (jf. lov nr. 386 af 6. juni 1991 med senere  

 ændringer), som indeholder generelle regler for behandling af dyr.
Dyreværnsloven indeholder ikke specifikke regler om  

 slagtekyllinger.
Lovens generelle bestemmelser i §§ 1-3 finder  

 imidlertid anvendelse på alle typer af dyrehold mv.
Det fremgår  

 blandt andet heraf, at dyr skal behandles forsvarligt og beskyttes bedst  

 muligt mod smerte, lidelse, angst, varigt mén og væsentlig  

 ulempe (§ 1), at enhver, der holder dyr, skal sørge for, at  

 dyrene behandles omsorgsfuldt, herunder at de huses, fodres, vandes og passes  

 under hensyn til deres fysiologiske, adfærdsmæssige og  

 sundhedsmæssige behov (§ 2), og at dyrenes opholdsrum skal  

 indrettes i overensstemmelse hermed (§ 3).
I Justitsministeriets bekendtgørelse om mindstekrav  

 til beskyttelse af landbrugsdyr (jf. bekendtgørelse nr. 707 af 18.  

 juli 2000) er der fastsat visse minimumskrav, der altid skal være  

 opfyldt ved hold af landbrugsdyr, medmindre strengere krav er fastsat i anden  

 lovgivning.
Bekendtgørelsen indeholder primært bestemmelser, der  

 gennemfører Rådets direktiv om beskyttelse af dyr, der holdes  

 til landbrugsformål (Rådets direktiv 98/58/EF).  

 Bekendtgørelsens regler er imidlertid i vidt omfang en  

 udmøntning af de ovenfor nævnte generelle regler i  

 dyreværnslovens §§ 1-3 i relation til hold af landbrugsdyr.
2.2. Europarådets rekommandation om  

 tamfjerkræ (Gallus gallus) Danmark har den 5. december 1979 ratificeret den  

 europæiske konvention af 10. marts 1976 om beskyttelse af dyr, der  

 holdes til landbrugsformål, jf. bekendtgørelse nr. 76 af 2.  

 oktober 1980, Lovtidende C 1980 s. 233. Konventionen er ratificeret af  

 samtlige EU-lande og af Fællesskabet.
Konventionen gælder for  

 alle dyr, der opdrættes med henblik på produktion af  

 fødevarer, uld, skind, pels eller andre landbrugsformål, og den  

 omfatter således også slagtekyllinger.
 Konventionen indeholder en række overordnede  

 principper for behandlingen af dyrene, bl.a. i relation til husning, fodring,  

 vanding, pasning, bevægelsesfrihed, belysning, temperaturer, tilsyn mv.  

 Alle disse faktorer skal opfylde dyrenes fysiologiske og etologiske behov i  

 overensstemmelse med anerkendte praktiske og videnskabelige erfaringer.  

 Konventionen er gennemført i dansk ret ved dyreværnsloven.
I medfør af konventionen er der nedsat en  

 stående komité med repræsentanter fra de kontraherende  

 stater.
Komitéen har ansvaret for at udarbejde og vedtage anbefalinger  

 (rekommandationer) til de kontraherende stater om de nærmere  

 bestemmelser til gennemførelse af principperne i konventionen.
Disse  

 rekommandationer indeholder således mere detaljerede krav til  

 opdræt af de forskellige arter landbrugsdyr, og de skal være  

 baseret på videnskabelige erfaringer med de pågældende  

 dyrearter.
 Den stående komité har den 28. november 1995  

 vedtaget en rekommandation om tamfjerkræ (Gallus gallus).  

 Rekommandationen fastsætter forskellige anbefalinger og krav til hold  

 af tamfjerkræ af arten Gallus gallus.
 De kontraherende stater - herunder Danmark og de  

 øvrige EU-lande - er ifølge konventionens artikel 9,  

 stk. 3, forpligtede til at gennemføre rekommandationen inden 6  

 måneder efter vedtagelsen, det vil sige inden den 28. maj 1996.  

 Gennemførelsen behøver dog ikke at ske ved fastsættelse  

 af nærmere regler, hvis hold af dyrene i den kontraherende stat i  

 praksis allerede opfylder kravene i rekommandationen.
 En række af rekommandationens anbefalinger må  

 antages at være omfattet af de generelle regler om hold af dyr i  

 dyreværnsloven eller være indeholdt i Justitsministeriets  

 bekendtgørelse om mindstekrav til beskyttelse af landbrugsdyr.  

 Herudover har det hidtil været antaget, at rekommandationens krav i  

 praksis efterleves i Danmark, hvorfor der ikke har været behov for at  

 fastsætte nærmere regler til gennemførelse af  

 rekommandationen.
3. Lovforslagets  

 baggrund Det fremgår af dyreværnslovens § 4,  

 stk. 1, at justitsministeren kan fastsætte regler om dyrs  

 opholdsarealer og opholdsrum og om inventaret heri.
Efter § 4,  

 stk. 2, kan regler vedrørende dyr i landbruget, der ikke beror  

 på en forpligtelse af international karakter, alene fastsættes  

 efter stk. 1, når reglerne er af mindre indgribende betydning.
Dette lovforslag beror ikke på en international  

 forpligtelse, og forslaget indeholder enkelte bestemmelser af mere  

 indgribende betydning.
Det skønnes derfor ikke muligt inden for  

 rammerne af den givne bemyndigelsesbestemmelse i dyreværnslovens  

 § 4, stk. 1, jf. stk. 2, at fastsætte de  

 foreslåede regler om hold af slagtekyllinger administrativt.
Desuden  

 indeholder lovforslaget regler, der ikke direkte vedrører  

 opholdsarealer og inventar mv.
 Uagtet at dette lovforslag   ligesom dyreværnsloven  

   indeholder en række bemyndigelsesbestemmelser, er de  

 væsentligste regler medtaget i lovforslaget, og det er således  

 kun de mindre indgribende og teknisk detaljerede krav, der forudsættes  

 gennemført administrativt, jf. det i bilaget optrykte udkast til  

 bekendtgørelse om hold af slagtekyllinger og  

 rugeægsproduktion.
3.1. Det Dyreetiske  

 Råds udtalelse vedrørende slagtefjerkræ Det Dyreetiske Råd afgav i februar 1995 en udtalelse  

 vedrørende slagtefjerkræ, hvori rådet blandt andet udtaler  

 sig om opdræt af slagtekyllinger.
 Rådet udtalte blandt andet, at:
»Produktion af slagtefjerkræ har i tiden siden 2.  

 verdenskrig været inde i en rivende udvikling, hvor det er lykkedes at  

 gøre produktionen stadigt mere rationel og effektiv.
I denne udvikling  

 har der ikke eller kun i meget begrænset omfang   været fokuseret  

 på dyrenes velfærd. ( ) moderne produktion af slagtefjerkræ  

 på måder, som i forskellig grad tilsidesætter  

 dyrenes behov og medfører smerte, angst, frustration og anden  

 lidelse.« (side 27) På den baggrund anbefaler rådet blandt  

 andet:
»( ) at tage udgangspunkt i de problemer, som truer  

 dyrenes velfærd, f.eks. avlsmateriale med disposition for benproblemer  

 og fugtig strøelse.
I stedet for at sige, at dyrene skal have opfyldt  

 bestemte arealkrav, bør man snarere forlange, at den daggamle kyllings  

 genetiske egenskaber er i orden, og at kyllingerne opdrættes på  

 en strøelsesmåtte, som gennem hele opdrætsforløbet  

 har en tør og løs overflade. ( ) Det Dyreetiske Råd foreslår, at der opstilles  

 en liste over forhold, som skal være i orden, for at kyllingerne kan  

 siges at få tilgodeset deres velfærd.
Kan en producent  

 dokumentere, at forholdene er i orden, og at kyllingerne derfor ikke  

 udsættes for problemer, som truer deres velfærd, så kan  

 produktionen anses for at være etisk acceptabel.« (side 20 f.) 3.2. Regeringens  

 fødevarepolitiske redegørelse I sin fødevarepolitiske redegørelse fra  

 januar 1998 tilkendegav regeringen, at der i særdeleshed inden for den  

 moderne svine- og fjerkræproduktion kan være grundlag for at  

 tilvejebringe nye regler, hvor der i højere grad fokuseres på  

 etiske hensyn, herunder hensynet til dyrenes behov, frem for i så vidt  

 omfang som hidtil at fokusere på produktionsøkonomien.
 Regeringen anførte, at det er påkrævet,  

 at den danske fjerkræproduktion gøres til indsatsområde,  

 og at regeringen agtede at tage initiativ til drøftelser med  

 fjerkræbranchen med henblik på at gennemføre nye  

 produktionsstandarder, der yderligere sikrer dyrenes velfærd.  

 Regeringen påpegede i den forbindelse, at der blandt andet bør  

 sættes ind vedrørende ben- og ledproblemer, lysprogrammer og  

 flokstørrelser.
3.3. Arbejdsgruppen om  

 slagtefjerkræ Justitsministeren nedsatte den 8. oktober 1998 en  

 arbejdsgruppe bestående af repræsentanter fra Ministeriet for  

 Fødevarer, Landbrug og Fiskeri, Fødevaredirektoratet, Statens  

 Jordbrugs- og Fiskeriøkonomiske Institut, Danmarks JordbrugsForskning  

 (Forskningscenter Foulum), Det Danske Fjerkræraad, Foreningen til  

 Dyrenes Beskyttelse, Det Dyreetiske Råd og Justitsministeriet samt  

 professor J.
Fris Jensen.
Arbejdsgruppen blev anmodet om at gennemgå den  

 danske slagtekyllingeproduktion.
Arbejdsgruppen skulle på baggrund af  

 regeringens fødevarepolitiske redegørelse og med inspiration  

 fra bl.a.
Det Dyreetiske Råds udtalelse vedrørende  

 slagtefjerkræ komme med forslag til nye regler om slagtefjerkræ  

 og eventuelle andre mulige foranstaltninger, som kan fremme  

 dyrevelfærden, herunder forslag til en dansk holdning under eventuelle  

 kommende drøftelser i EU om slagtefjerkræ.
 Arbejdsgruppen blev endvidere anmodet om at inddrage  

 resultaterne af forskning og praktiske erfaringer på området og i  

 videst muligt omfang tage hensyn hertil ved udformningen af reglerne.
Arbejdsgruppen offentliggjorde i november 2000 en  

 delrapport om slagtekyllinger.
Nærværende lovforslag svarer med  

 enkelte sproglige og lovtekniske ændringer til arbejdsgruppens  

 lovudkast om hold af slagtekyllinger, jf. delrapportens afsnit VIII.
Arbejdsgruppen har endvidere gennemgået den danske  

 rugeægsproduktion, jf. delrapportens afsnit V.
Arbejdsgruppens forslag  

 til en bekendtgørelse, som findes i rapportens afsnit IX, omhandler  

 såvel hold af slagtekyllinger som rugeægsproduktion.
De af  

 arbejdsgruppen foreslåede regler om rugeægsproduktion kan  

 fastsættes administrativt med hjemmel i dyreværnslovens § 4,  

 stk. 1, § 14, stk. 3-5, og § 28, stk. 5 og 7. Det  

 har derfor ikke været nødvendigt at fremsætte lovforslag  

 på dette område.
Justitsministeren agter at udstede  

 administrative regler om rugeægsproduktion i overensstemmelse med  

 arbejdsgruppens forslag, dog med enkelte lovtekniske ændringer.
 Dyreværnslovens krav om, at administrative regler  

 udstedt i medfør af dyreværnsloven skal fastsættes efter  

 forhandling med de organisationer, der efter justitsministerens skøn  

 særlig berøres af reglerne, samt efter forhandling med  

 ministeren for fødevarer, landbrug og fiskeri (jf.  

 dyreværnslovens § 4, stk. 4) anses for opfyldt ved  

 drøftelserne i arbejdsgruppen, hvor såvel repræsentanter  

 fra Det Danske Fjerkræraad, Foreningen til Dyrenes Beskyttelse og fra  

 Ministeriet for Fødevarer, Landbrug og Fiskeri har deltaget.
 Arbejdsgruppen vil fortsætte sit arbejde med henblik  

 på at drøfte hold af andre arter slagtefjerkræ, herunder  

 kalkuner og gæs.
4. Det genetiske avlsmateriale for  

 slagtekyllinger 4.1. Arbejdsgruppens  

 overvejelser Den typiske slagtekyllingeproduktion såvel i Danmark  

 som i andre lande er tilrettelagt ud fra meget effektive normer.
Et vigtigt  

 værktøj til at opnå en god økonomi i produktionen  

 er at maksimere vækstraten, så kyllingerne hurtigst muligt tager  

 mest muligt på i vægt.
I slagtekyllingeproduktionen er der derfor inden for de  

 seneste årtier sket en væsentlig forøgelse af det  

 genetiske potentiale for vækst.
Den udvælgelse for hurtig  

 vækst, der har fundet sted, har imidlertid medført en  

 forringelse af kyllingernes benkonstitution, hvilket har stor betydning for  

 slagtekyllingernes velfærd.
Ligeledes er der sket en forøgelse  

 af det antal kyllinger, der dør som følge af  

 kredsløbssygdomme.
De benlidelser, der almindeligvis forekommer hos  

 slagtekyllinger er 1)	»Twisted legs« (en deformitet med rotation og bøjning af  

 knoglerne over og under hasen).
 2)	Tibia Dyscondroplasi (en unormal forøget vækst  

 af brusken i skinnebenets øverste ledhoved).
 3)	Lidelser i lårbenshovedet (f.eks. nedbrydelse af brusken  

 på lårbenshovedet og evt. af lårbenshovedet selv).
 4)	Infektioner i haseled, lårbenshoved eller  

 trædepuder.
 Ovennævnte lidelser vil i større eller mindre  

 udstrækning give anledning til bevægelsesforstyrrelser.
 Det er almindeligt kendt, at de fleste af disse lidelser  

 til en vis grad nedarves, og man kan derfor gennem et veltilrettelagt  

 avlsarbejde reducere kyllingernes arvelige disposition for lidelserne,  

 hvorved forekomsten af disse lidelser kan reduceres fremover.
 Der er dog også andet end genetiske faktorer, der  

 har indflydelse på udviklingen af benproblemer, blandt andet  

 belægningsgraden i kyllingehuset, anvendelse af lysprogrammer og  

 fodringsstrategier.
På verdensplan er der ca. 4-6 store virksomheder,  

 der driver avl med slagtekyllinger.
Virksomhederne udvælger avlsdyrene  

 ud fra mange egenskaber, og ben- og skeletstyrke er blot én egenskab  

 ud af mange.
Fælles for avlsvirksomhederne er, at de   i hvert fald  

 indtil for ganske få år siden   ikke lagde særlig  

 vægt på at udvælge kyllingerne efter deres ben- og  

 skeletstyrke, men i stedet prioriterede den hurtige vækstevne.
 I 1999 udarbejdede Foreningen til Dyrenes Beskyttelse og  

 Det Danske Fjerkræraad en rapport over den aktuelle benstyrke hos  

 slagtekyllinger med 24 timers lys (Velfærdsmoniteringsprojektet).  

 Undersøgelsen viste blandt andet, at en stor procentdel af  

 slagtekyllingerne har problemer i form af gangbesvær (30%) samtidig  

 med, at hyppigheden af benlidelsen Tibia Dyscondroplasi er høj  

 (57%).
Arbejdsgruppen finder blandt andet på den baggrund,  

 at der er store velfærdsmæssige problemer i den danske produktion  

 af slagtekyllinger.
Den genetiske udvælgelse af avlsdyrene må  

 antages at være den væsentligste årsag til disse problemer.  

 Arbejdsgruppen har derfor overvejet mulighederne for at stille krav til avlen  

 (kyllingernes genetik) gennem lovgivningen.
Det avlsmateriale, der for tiden anvendes i Danmark, er  

 imidlertid fremavlet uden for landets grænser.
De kyllinger, der er  

 forældre og   i mindre omfang   bedsteforældre til de danske  

 slagtekyllinger leveres i vidt omfang fra nogle få udenlandske firmaer.  

 Forældrene leveres til Danmark som daggamle kyllinger, hvorefter de  

 opdrættes på udvalgte produktionssteder.
De danner grundlag for  

 den danske rugeægsproduktion og dermed de slagtekyllinger, der  

 opdrættes og slagtes i Danmark.
Arbejdsgruppen finder derfor, at danske regler om krav til  

 udvælgelse af avlsmaterialet for slagtekyllinger vil have en meget  

 begrænset effekt på slagtekyllingeproduktionen i Danmark.  

 Samtidig er det arbejdsgruppens opfattelse, at det vil være  

 særdeles vanskeligt at komme med forslag til specifikke krav til  

 udvælgelsen af avlsmaterialet for slagtekyllinger.
På grund af  

 EU-regler om varernes fri bevægelighed i det indre marked kan Danmark  

 normalt ikke forbyde import af kyllinger, der lovligt kan opdrættes og  

 sælges i andre EU-lande.
 En del af de velfærdsproblemer, der kan konstateres  

 i den danske produktion af slagtekyllinger, kan imidlertid til en vis grad  

 reduceres på anden måde end ved en omlægning af  

 udvælgelsen af avlsmaterialet, herunder navnlig ved at indføre  

 krav om lysprogrammer, der følger kyllingernes døgnrytme (jf.  

 pkt. 5), ved at fastsætte et maksimum for belægningen i  

 kyllingehusene (jf. pkt. 8) og ved at stille krav til producenternes  

 driftsledelse (jf. pkt. 10).
 Der henvises til afsnit III om genetik i arbejdsgruppens  

 delrapport.
4.2.  

 Justitsministeriets overvejelser Justitsministeriet er enig i, at fastsættelse af  

 danske regler om krav til det avlsmateriale, som ligger til grund for den  

 danske produktion af slagtekyllinger, alene vil have en meget begrænset  

 effekt, da det avlsmateriale, der for tiden anvendes i Danmark, importeres  

 fra udlandet   både inden og uden for EU.
Justitsministeriet kan derfor tiltræde, at  

 kyllingernes velfærd i stedet bør sikres gennem krav til selve  

 holdet af slagtekyllingerne i Danmark.
Dette lovforslag indeholder forslag  

 til regler herom.
 Justitsministeriet vil desuden arbejde for, at der bliver  

 gennemført fælles EU-regler om slagtekyllingers velfærd.  

 Fælles EU-regler vil kunne få en vis indflydelse på de  

 avlsselskaber, der producerer avlskyllinger i EU, og vil samtidig være  

 medvirkende til at reducere den konkurrenceforvridende effekt af eventuelle  

 forskelle i nationale krav til hold af slagtekyllinger i de forskellige  

 EU-lande.
5.  

 Lysprogrammer 5.1. Arbejdsgruppens  

 forslag Traditionelt er slagtekyllinger blevet opdrættet ved  

 konstant lys for at maksimere fødeoptagelsen og den daglige  

 vækst.
Når kyllinger holdes ved lys i 24 timer i døgnet,  

 holder de ikke lange hvilepauser, men bruger i stedet tiden på at  

 æde.
Når der samtidig avles på slagtekyllinger, der navnlig  

 er udvalgt på grund af deres genetiske potentiale for hurtig  

 vækst, indebærer 24 timers lys, at kyllingerne tager så  

 hurtigt på i vægt, at deres ben ikke kan nå at udvikle sig  

 tilsvarende.
 Som nævnt ovenfor under pkt. 4 om genetik er  

 benproblemer et af de største velfærdsproblemer i dansk  

 slagtekyllingeproduktion.
Efter arbejdsgruppens opfattelse er én af  

 mulighederne for at mindske hyppigheden og intensiteten af disse benproblemer  

 anvendelse af lysprogrammer, hvorved slagtekyllingerne dagligt sikres en  

 tilstrækkelig lang sammenhængende mørkeperiode, hvis  

 længde bør afhænge af kyllingernes alder.
Som følge  

 af mørkeperioden vil det tidsrum, hvor slagtekyllingerne æder,  

 blive reduceret, hvorved væksten også reduceres.
Kyllingerne vil  

 således først opnå den ønskede slagtevægt  

 efter en lidt længere periode end den nuværende slagtealder, men  

 til gengæld vil deres skelet- og benstyrke blive bedre.
Samtidig  

 medfører brug af lysprogrammer, at kyllingernes mobilitet og aktivitet  

 øges, ligesom der ses en lavere dødelighed og en bedre  

 foderudnyttelse.
Endvidere har en tilstrækkelig sammenhængende  

 søvnperiode fysiologisk betydning for kyllingernes evne til at  

 synkronisere og integrere udskillelsen af hormoner og styrke deres  

 immunforsvar.
Dette er formentlig vigtigt for kyllingernes velfærd og  

 udvikling.
 Arbejdsgruppen foreslår derfor, at der bør  

 indføres krav om obligatorisk brug af lysprogrammer ved hold af  

 slagtekyllinger.
 Arbejdsgruppen har på baggrund af en samlet  

 vurdering af de forskellige hensyn, som spiller ind ved fastsættelsen  

 af mørkeperiodernes varighed, fundet, at et lysprogram med gradvist  

 optrappende daglængde bedst kombinerer de forskellige behov gennem  

 kyllingernes vækstperiode.
 Efter en gennemgang af den på nuværende  

 tidspunkt foreliggende videnskabelige forskning i lysprogrammer og de  

 praktiske erfaringer, der hidtil er opnået med anvendelse af  

 sådanne programmer, anbefaler arbejdsgruppen, at lysprogrammet  

 fastsættes således:
 1)	Fra 5 til 12 dage efter udrugning bør der være en  

 mørkeperiode på ikke under 8 sammenhængende timer i  

 døgnet (1. fase).
 2)	Fra 13 til 28 dage efter udrugning kan mørkeperioden  

 reduceres til 6 sammenhængende timer i døgnet (2. fase).
 3)	Fra 29 dage efter udrugning til 5 dage før slagtning kan  

 mørkeperioden reduceres til 3 sammenhængende timer i  

 døgnet (3. fase).
De sidste 5 dage før slagtning bør der  

 være mulighed for at give kyllingerne konstant lys, så deres  

 aktivitetsniveau kan reduceres ved dæmpning af lyset på  

 indfangningstidspunktet   i modsat fald er der stor risiko for skader  

 på kyllingerne med de nuværende indfangningsmetoder.
Endvidere  

 bør der de første 5 dage efter udrugning være mulighed  

 for at holde kyllingerne ved konstant lys, for at få dem "i  

 gang" efter indsættelsen i stalden.
 Arbejdsgruppen foreslår, at der kan indføres  

 en gradvis aftrapning af mørkeperioderne i 2. og 3. fase   dog  

 således at den gennemsnitlige sammenhængende mørkeperiode  

 ikke må være mindre end henholdsvis 4,5 og 1,5 time i  

 døgnet i hele fasen.
 Arbejdsgruppen finder endvidere, at der bør  

 fastsættes krav om indførelse af skumrings- og  

 dæmringsperioder på 15-30 minutter, således at kyllingerne  

 kan nå at indstille sig på overgangen fra lys til mørke og  

 omvendt, herunder indtagelse af hvilepladser, optagelse af foder mv.
Arbejdsgruppen har endelig overvejet, hvor høj en  

 lysintensitet, der bør være i kyllingehusene i perioder med  

 normal belysning.
Af hensyn til kyllingers adgang til at udøve normal  

 adfærd og aktivitet, og producentens mulighed for at inspicere  

 kyllingerne nøje, finder arbejdsgruppen efter en samlet vurdering, at  

 lysintensiteten bør fastsættes til minimum 20 lux i dyrenes  

 øjenhøjde.
For at undgå (de sjældne) tilfælde  

 af alvorlig fjerpilning og kannibalisme i et kyllingehus, foreslås det  

 dog, at lysintensiteten undtagelsesvis kan dæmpes   dog ikke under 5  

 lux   hvis der er optræk hertil.
Som følge af den hastige tekniske og videnskabelige  

 udvikling på området finder arbejdsgruppen, at der bør  

 være adgang til løbende at ajourføre reglerne om den  

 nærmere sammensætning af lysprogrammet.
Dette sikres efter  

 arbejdsgruppens opfattelse bedst, hvis justitsministeren bemyndiges til  

 administrativt at fastsætte nærmere regler herom.
 Der henvises til afsnit IV.1. om lysprogrammer i  

 arbejdsgruppens delrapport.
5.2.  

 Justitsministeriets overvejelser Justitsministeriet er enig i, at der bør  

 gennemføres tiltag, som kan reducere det store antal kyllinger med  

 benproblemer i den danske produktion af slagtekyllinger.
Anvendelse af  

 lysprogrammer er en enkel, billig og effektiv metode til at forbedre  

 benkonstitutionen for kyllinger, og samtidig sikres kyllingerne en naturlig  

 døgnrytme i størstedelen af produktionsperioden med heraf  

 følgende øget dyrevelfærd.
Det fremgår af dyreværnslovens § 2, at  

 enhver, der holder dyr, skal sørge for, at dyrene blandt andet passes  

 under hensyntagen til deres fysiologiske, adfærdsmæssige og  

 sundhedsmæssige behov i overensstemmelse med anerkendte og  

 videnskabelige erfaringer.
Det følger således efter  

 Justitsministeriets opfattelse formentlig allerede heraf, at hold af  

 kyllinger ved lys i 24 timer i døgnet kan være i strid med  

 dyreværnsloven.
Justitsministeriet er imidlertid enig med  

 arbejdsgruppen i, at det bør præciseres nærmere, og at man  

 bedst sikrer kyllingernes velfærd ved at stille krav om obligatorisk  

 brug af lysprogrammer.
 Den nærmere fastsættelse af varigheden af lys-  

 og mørkeperioder i lysprogrammerne afhænger imidlertid af de til  

 enhver tid foreliggende videnskabelige resultater og den tekniske udvikling  

 på området.
Det foreslås derfor, at der gives justitsministeren  

 bemyndigelse til at fastsætte nærmere regler om  

 sammensætningen af sådanne lysprogrammer og om lysintensitet i  

 kyllingehusene.
Justitsministeriet har til hensigt at udstede administrative  

 regler herom svarende til arbejdsgruppens forslag som beskrevet ovenfor under  

 pkt. 5.1, jf. § 4 og § 5 i det udkast til bekendtgørelse om  

 hold af slagtekyllinger og rugeægsproduktion, der er optrykt som bilag  

 til dette lovforslag.
 Der henvises til lovforslagets § 4, som svarer til  

 § 3 i arbejdsgruppens lovudkast, jf. afsnit VIII i arbejdsgruppens  

 delrapport om slagtekyllinger.
6. Strøelse 6.1. Arbejdsgruppens forslag Slagtekyllingerne tilbringer hele deres tilværelse i  

 tæt kontakt med strøelsen i husene.
Tør strøelse  

 giver støv i luften og kan derfor medføre respiratoriske  

 problemer for såvel slagtekyllingerne som det tilsynsførende  

 personale.
Våd strøelse giver til gengæld risiko for  

 ammoniaksvidninger på kyllingernes bryst og fødder samt en  

 forøget risiko for luftvejslidelser.
Af hensyn til slagtekyllingernes velfærd er det  

 således vigtigt at opretholde en strøelseskvalitet, der bedst  

 muligt reducerer frekvensen og intensiteten af hud- og hasesvidninger samt  

 luftvejslidelser.
Samtidig er tør strøelse en  

 forudsætning for, at slagtekyllingerne har mulighed for at  

 støvbade og dermed undgå at få en fedtet fjerdragt.
Arbejdsgruppen finder derfor, at der bør  

 fastsættes regler, hvorefter slagtekylligerne under hele  

 produktionsforløbet skal have adgang til strøelse, der er  

 løs og tør i overfladen.
Arbejdsgruppen er selvfølgelig  

 vidende om, at det ikke er praktisk muligt at holde strøelsen  

 fuldstændig tør, bl.a. fordi kyllingernes afføring  

 tilfører strøelsen en vis naturlig fugtighed.
Krav om  

 løs og tør strøelse er imidlertid efter arbejdsgruppens  

 opfattelse en standard, som genfindes i mange anbefalinger og udtalelser,  

 hvor der opstilles krav til strøelsens kvalitet, herunder f.eks. en  

 rapport fra EU s videnskabelige komité om dyresundhed og  

 dyrevelfærd og Det Danske Fjerkræraads vejledning om god  

 produktionspraksis ved produktion af slagtekyllinger.
Denne standard for  

 strøelseskvaliteten omfatter således ikke strøelse med en  

 fugtighed, som naturligt følger af produktionen, og som ikke har  

 skadelig virkning på kyllingerne.
Da arbejdsgruppen både har gennemgået  

 slagtekyllingeproduktionen og rugeægsproduktionen, og strøelsens  

 kvalitet har stor betydning for både slagtekyllingers og  

 forældredyrs velfærd, har arbejdsgruppen foreslået, at der  

 i en bekendtgørelse om hold af slagtekyllinger og  

 rugeægsproduktion medtages en fælles bestemmelse om, at der i  

 hele produktionsperioden skal være en strøelsesmåtte med  

 tør og løs overflade.
Der henvises til afsnit IV.5 om  

 stimulusberigelser i arbejdsgruppens delrapport og til § 5 i  

 arbejdsgruppens udkast til bekendtgørelse, jf. afsnit IX i  

 delrapporten.
6.2. Justitsministeriets overvejelser Justitsministeriet kan tilslutte sig arbejdsgruppens  

 forslag, idet strøelseskvaliteten er af stor betydning for  

 slagtekyllingernes velfærd og for deres muligheder for at  

 støvbade.
Den i lovforslagets § 9 foreslåede ordning med  

 slagteriovervågning af svidninger på kyllingernes  

 trædepuder må især forventes at vise, hvilke  

 besætninger der har problemer med at holde strøelsen  

 tilstrækkelig tør.
Våd strøelse kan skyldes en række  

 forskellige faktorer som f.eks. anvendelse af uhensigtsmæssigt  

 materiale som strøelse, brug af foder, der medfører  

 større vandoptagelse eller på anden måde giver anledning  

 til mere vandholdig afføring hos kyllingerne, utilstrækkelig  

 ventilation, for høj indendørs luftfugtighed og for høj  

 belægning.
Producenterne skal derfor være opmærksomme  

 på, at problemer med våd strøelse kan hidrøre fra  

 forskellige faktorer, og at der kan være behov for at indhente  

 nærmere rådgivning for at få løst sådanne  

 problemer.
Den foreslåede bestemmelse i lovforslagets § 5  

 om tør og løs strøelse svarer til § 5 i  

 arbejdsgruppens udkast til bekendtgørelse om hold af slagtekyllinger  

 og rugeægsproduktion, jf. delrapportens afsnit IX.
Justitsministeriet  

 finder, at bestemmelsen bør medtages i lovforslaget for at undgå  

 tvivl om, at fødevareregionernes kontrol efter dette lovforslag  

 også vil omfatte strøelsens kvalitet.
Fødevareregionerne  

 vil således også kunne give en producent påbud om at  

 forbedre strøelsens kvalitet, hvis det skønnes  

 nødvendigt af hensyn til kyllingernes velfærd, jf. lovforslagets  

 §§ 11-13, og bemærkningerne nedenfor under pkt. 7.2.
7. Ventilation og klimastyring 7.1. Arbejdsgruppens forslag Kyllinger producerer og udskiller en vis mængde  

 varme, kuldioxid og vanddamp som følge af stofskiftet.
Denne  

 produktion er næsten ligefrem proportional med mængden af  

 indtaget foder.
Ventilationen i kyllingehusene skal være dimensioneret  

 således, at den kan fjerne den producerede mængde kuldioxid og  

 vanddamp ved maksimal produktion af disse luftarter.
Ud over de to nævnte luftarter dannes der også  

 en vis mængde ammoniak i et kyllingehus.
Hovedparten af denne ammoniak  

 dannes ved nedbrydning af den udskilte urinsyre i  

 gødningsmåtten.
Denne nedbrydning accelereres ved høj  

 fugtighed i både luft og gødningsmåtte.
For høje  

 ammoniakkoncentrationer kan bl.a. medføre luftvejsproblemer og nedsat  

 vækst, og ved særligt høje koncentrationer endvidere give  

 øjenirritationer.
De hedebølger, der kan ramme Danmark i  

 sommerperioderne, udgør et særligt problem, hvis de falder  

 sammen med, at et hold kyllinger er i den sidste uge før slagtning.  

 Kyllingernes varmeneutrale zone antages ved dette alderstrin at være i  

 intervallet mellem 20 og 28 grader Celcius.
Hvis staldtemperaturen på  

 grund af en høj udetemperatur overstiger 28° C, vil kyllingerne have  

 behov for at nedkøle kroppen gennem vandfordampning for at holde den  

 naturlige kropsvarme på 41° C.
Denne vandfordampning sker hovedsagelig  

 gennem gispning.
Den kritiske situation for kyllingerne opstår ved  

 fortsat høj temperatur og en stigende luftfugtighed.
Dette skyldes, at  

 kyllingernes gispning herved accelererer og kan i sidste ende resultere i  

 kyllingernes død.
Det er derfor vigtigt, at ventilationssystemet er  

 dimensioneret til at kunne tackle disse situationer.
De nævnte faktorer er indbyrdes stærkt  

 afhængige.
Luftfugtigheden reguleres i forhold til strøelsens  

 kvalitet, temperaturen reguleres ofte i forhold til luftfugtigheden, og  

 ventilationen reguleres i forhold til temperaturen og i relation til  

 ammoniakdampe.
Sidstnævnte er igen tæt knyttet til  

 strøelsens kvalitet, jf. ovenfor under pkt. 6.
For at opnå optimale miljøbetingelser for  

 slagtekyllinger er det derfor ofte nødvendigt at gennemføre en  

 koordineret styring af samtlige klimatiske faktorer.
Optimal temperatur og  

 luftfugtighed varierer afhængigt af bl.a. dyrenes alder.  

 Klimafaktorerne er for det meste også stærkt afhængige af  

 udendørstemperaturen, og klimastyringen skal kunne tage højde  

 for eventuelle ekstreme vejrforhold, herunder især  

 hedebølger.
 Samspillet mellem de forskellige klimatiske faktorer kan  

 nødvendiggøre et fleksibelt styringssystem med indbyggede  

 alarmsystemer og et personale, der er uddannet til at løse problemer  

 forbundet med ekstreme situationer, såsom hedebølge eller  

 ventilationssammenbrud.
Arbejdsgruppen foreslår derfor, at der  

 fastsættes regler om, at bygningernes isolering, opvarmning og  

 ventilation skal sikre, at luftcirkulation, støvindhold, temperatur,  

 relativ luftfugtighed og koncentrationer af luftarter holdes på et  

 niveau, der ikke er skadeligt for dyrene.
Arbejdsgruppen foreslår  

 tillige, at staldtemperaturen ikke i væsentlig grad må overstige  

 udetemperaturen i varme perioder, så man undgår  

 overdødelighed blandt slagtekyllingerne.
Da arbejdsgruppen både har gennemgået  

 slagtekyllingeproduktionen og rugeægsproduktionen, og ventilation og  

 klimastyring har stor betydning for både slagtekyllingers og  

 forældredyrs velfærd, har arbejdsgruppen foreslået, at der  

 i en bekendtgørelse om hold af slagtekyllinger og  

 rugeægsproduktion medtages en fælles bestemmelse om disse  

 forhold.
Der henvises til afsnit IV.6 om ventilation/klimastyring i  

 arbejdsgruppens delrapport og til § 6 i arbejdsgruppens udkast til  

 bekendtgørelse, jf. afsnit IX i delrapporten.
7.2. Justitsministeriets overvejelser Det følger allerede af § 9 i  

 Justitsministeriets bekendtgørelse om mindstekrav til beskyttelse af  

 landbrugsdyr, at luftcirkulation, støvindhold, temperatur, relativ  

 luftfugtighed og koncentration af gasarter skal holdes på et niveau,  

 som ikke er skadeligt for dyrene.
Denne bekendtgørelse er udstedt med  

 hjemmel i dyreværnsloven.
Imidlertid foreslår arbejdsgruppen en specifik  

 overvågning af slagtekyllingernes trædepuder og fjerdragt  

 på slagterierne og en stikprøvevis besætningskontrol, jf.  

 nærmere nedenfor under pkt. 10, med henblik på at sikre  

 slagtekyllingernes velfærd.
Som led i kontrollen af besætninger,  

 hvor der er problemer med svidninger af kyllingernes trædepuder f.eks.  

 på grund af våd strøelse, dårlig ventilation og for  

 høj luftfugtighed, vil det derfor være hensigtsmæssigt,  

 hvis fødevareregionerne i forbindelse med kontrollen af sådanne  

 besætninger kan påbyde producenten at udbedre disse forhold.
 For at undgå tvivl om, at der kan meddeles  

 sådanne påbud efter dette lovforslag finder Justitsministeriet,  

 at en sådan bestemmelse bør medtages i lovforslaget, jf.  

 også bemærkningerne ovenfor under pkt. 6.2.
 Da slagtekyllinger især har problemer med for  

 høje indetemperaturer under hedebølger, hvilket som nævnt  

 ovenfor kan medføre overdødelighed i varme perioder, er  

 ministeriet enig med arbejdsgruppen i, at det også bør  

 fremgå af bestemmelsen, at temperaturen i huset i varme perioder ikke  

 må overstige udetemperaturen væsentligt.
 Den foreslåede bestemmelse i § 6 svarer til  

 § 6 i arbejdsgruppens udkast til bekendtgørelse om hold af  

 slagtekyllinger og rugeægsproduktion, jf. afsnit IX i arbejdsgruppens  

 delrapport.
8.  

 Arealkrav/belægningsgrad 8.1. Arbejdsgruppens  

 forslag Hvis belægningsgraden (målt som antal kg  

 levende kylling pr. kvadratmeter) øges over en vis grænse,  

 påvirkes kyllingernes velfærd negativt.
Denne grænse  

 varierer i relation til kvaliteten af driftsledelsen og den daglige pasning  

 (management/godt landmandsskab), af huset, hvor kyllingerne holdes, og af  

 kyllingernes vækstkapacitet.
Undersøgelser har vist, at en række  

 adfærds- og sundhedsparametre samt stressfysiologiske mål, der er  

 naturlige at anvende i vurderingen af slagtekyllingers velfærd, er  

 negativt påvirket ved øget belægning.
En højere  

 belægning påvirker kyllingernes bevægeadfærd, idet  

 der udvises en mindre bevægelsesaktivitet.
Også en række af  

 kyllingernes normale adfærdsmønstre påvirkes, f.eks.  

 indebærer en øget belægning mindre fjerpudsning, mindre  

 hakkeadfærd og mindre skraben i strøelsen.
EU s videnskabelige komité om dyresundhed og  

 dyrevelfærd afleverede i marts 2000 en rapport om »The Welfare of  

 Chickens Kept for Meat Production (Broilers)« til Kommissionen   når  

 der herefter henvises til  Den Videnskabelige Komité (2000), er  

 det denne rapport, der refereres til.
I rapporten fremkommer komitéen  

 med en række anbefalinger og forslag til Kommissionen.
Komitéen  

 finder, at der, når belægningsgraden overstiger 30  

 kg/m2, synes at opstå velfærdsmæssige problemer  

 for slagtekyllingerne.
Komitéen understreger, at  

 belægningsgradens betydning for kyllingernes velfærd dog  

 hænger meget sammen med kyllingernes alder og vægt, ventilationen  

 og klimastyringen i det enkelte kyllingehus.
Rapporten er indgået i  

 arbejdsgruppens overvejelser om slagtekyllingeproduktionen.
 Med slagtekyllingers nuværende vækstrate  

 vurderer danske forskere, at dyrenes velfærd er kompromitteret ved en  

 belægningsgrad på over 20 kyllinger pr. m2. I den  

 afsluttende vækstfase (hvor kyllingerne er 35-42 dage gamle) svarer  

 dette til en belægningsgrad på over 35-40 kg pr. m2.  

 Ifølge Fjerkræraadets Effektivitetskontrol udgjorde den  

 gennemsnitlige belægning på landsplan pr. 1. januar 2000 43,4  

 kg/m2. Dette gennemsnit dækker over en betydelig variation  

 på mellem 40 og 49 kg/m2.
Belægningsgraden er en væsentlig medvirkende  

 årsag til velfærdsproblemer i dansk slagtekyllingeproduktion.
Der  

 kan imidlertid efter arbejdsgruppens opfattelse ikke sættes en fast  

 øvre grænse for, hvornår belægningen er så  

 høj, at dyrenes velfærd er kompromitteret.  

 Velfærdsproblemerne må antages at være jævnt stigende  

 i takt med højere belægningsgrader.
Selv om belægninger over et vist niveau  

 medfører en lavere tilvækst og foderudnyttelse og muligvis en  

 højere dødelighed blandt kyllingerne, vil det stort set aldrig  

 være økonomisk urentabelt for producenterne at have en  

 høj belægning.
En høj belægning indebærer en  

 relativt højere indtjening pr. kvadratmeter.
Imod fastsættelse af en meget lav  

 belægningsgrad taler naturligvis hensynet til at sikre, at dansk  

 slagtekyllingeproduktion forbliver konkurrencedygtig.
Det vil efter  

 arbejdsgruppens opfattelse være højst beklageligt, hvis  

 bestræbelserne på at øge velfærden for danske  

 slagtekyllinger medførte, at produktionen af slagtekyllinger flyttede  

 til lande, hvor der produceres med mindre hensyn til dyrevelfærd og  

 fødevaresikkerhed.
Arbejdsgruppen finder principielt, at de praktiserede  

 belægninger i dansk slagtekyllingeproduktion på i gennemsnit 43,4  

 kg/m2   og med besætninger med belægninger på  

 mere end 45 kg/m2    er for høje.
Hensynet til kyllingernes  

 velfærd tilsiger som udgangspunkt, at de holdes ved belægninger,  

 som er væsentligt lavere end de nuværende.
Arbejdsgruppen er imidlertid af den opfattelse, at  

 branchen ikke vil kunne overleve som konkurrencedygtig leverandør af  

 slagtekyllinger   hverken på det danske marked eller på  

 eksportmarkederne, som aftager en stor del af den danske produktion   hvis  

 der nationalt fastsættes krav om meget lave belægninger.
Da der  

 er en række andre velfærdsforbedrende foranstaltninger, som lader  

 sig gennemføre uden, at det i samme grad går ud over  

 produktionsøkonomien, finder arbejdsgruppen det rigtigt at lægge  

 hovedvægten på disse foranstaltninger og foreløbig  

 gå mindre hårdt til værks, når det drejer sig om  

 belægningsgraden.
 Under hensyn hertil kan arbejdsgruppen (bortset fra  

 Dyrenes Beskyttelse og Fjerkræraadet) derfor for  

 nærværende acceptere en maksimal belægningsgrad  

 på 40 kg/m2 målt som den gennemsnitlige  

 belægning for det aktuelle hold og de to forudgående hold  

 kyllinger i samme hus, men således at der samtidig indføres et  

 kontrol- og sanktionssystem, hvorved slagtekyllingeproducenter med  

 velfærdsproblemer i besætningerne i konkrete tilfælde kan  

 påbydes at holde deres slagtekyllinger ved lavere  

 belægningsgrader (jf. herom nedenfor pkt. 8).
 Af hensyn til de økonomiske konsekvenser for  

 producenterne og ønsket om at lette strukturtilpasningen for  

 rugerierne og slagterierne foreslår arbejdsgruppen samtidig en  

 overgangsperiode på 4 år, hvor producenterne gradvis kan  

 nedtrappe belægningen fra maks. 44 kg/m2 det første  

 år efter lovens ikrafttræden til 43 kg/m2 det andet  

 år, 42 kg/m2 det tredje år og 41 kg/m2  det  

 fjerde år.
Arbejdsgruppen indstiller tillige, at en sådan  

 ordning i givet fald evalueres om nogle år.
Til den tid kan man  

 på baggrund af de da opnåede erfaringer med opdræt af  

 slagtekyllinger efter de regler, arbejdsgruppen foreslår i sin  

 delrapport, bedømme, om der er behov for at fastsætte en lavere  

 maksimal belægningsgrad af hensyn til dyrenes velfærd.
 Arbejdsgruppen opfordrer samtidig regeringen til, at der i  

 EU-regi arbejdes for en mere langsigtet løsning omkring arealkrav og  

 belægningsgrad i slagtekyllingeproduktionen på europæisk  

 niveau med henblik på at opnå enighed om fælles krav om en  

 lavere belægning end den, der nu praktiseres inden for EU.
 Arbejdsgruppens forslag om indførsel af et  

 overvågningssystem med bestemte kontrolprocedurer og  

 sanktionsmuligheder er nærmere beskrevet i arbejdsgruppens delrapport  

 under afsnit IV.4. om driftsledelse.
 Dyrenes Beskyttelse finder, at en belægningsgrad  

 på 40 kg/m2 er et fremskridt i forhold til den  

 nuværende situation og vil anbefale den beskrevne model, men med  

 henvisning til Den Videnskabelige Komité (2000) finder Dyrenes  

 Beskyttelse, at belægningsgraden skal være væsentligt  

 lavere.
Fjerkræraadet finder, at en nedsættelse af den  

 nuværende gennemsnitlige belægningsgrad, der ligger over 43  

 kg/m2, vil få afgørende negative økonomiske  

 konsekvenser for producenterne.
Fjerkræraadet finder ikke, at den  

 eventuelle velfærdsmæssige gevinst står i et rimeligt  

 forhold til dette økonomiske tab, da der ikke kan sættes nogen  

 fast øvre grænse for, hvornår belægningen er  

 så høj, at dyrenes velfærd er kompromitteret.  

 Fjerkræraadet kan dog tiltræde principperne i den beskrevne model  

 med kontrol- og sanktionssystemer.
 Der henvises til afsnit IV.2. om  

 arealkrav/belægningsgrad i arbejdsgruppens delrapport.
8.2. Justitsministeriets overvejelser Justitsministeriet er enig med arbejdsgruppen i, at de  

 nuværende belægninger i dansk slagtekyllingeproduktion på i  

 gennemsnit 43,4 kg/m2 principielt er for høje, og at en ren  

 dyreværnsmæssig betragtning som udgangspunkt tilsiger, at  

 kyllingerne bør holdes ved en væsentligt lavere  

 belægning.
 Det fremgår af arbejdsgruppens delrapport (jf.  

 afsnit IV.2.3.1. og afsnit VI.2.3.2.), at krav om en nedsættelse af den  

 maksimale belægning i kyllingestaldene til 40 kg/m2 som  

 udgangspunkt vil indebære en forøgelse af  

 produktionsomkostningerne med 5,5 øre pr. kylling, hvilket svarer til  

 9% af det gennemsnitlige dækningsbidrag pr. kylling  

 (dækningsbidraget i 1998 og 1999 var i gennemsnit 1,15 kr. pr.  

 kylling). Krav om en maksimal belægning på 36 kg/m2  

 vil efter arbejdsgruppens beregninger indebære en forøgelse af  

 produktionsomkostningerne på 12,5 øre, svarende til ca. 21% af  

 dækningsbidraget pr. kylling.
Den danske kyllingeproduktion er kendetegnet ved en meget  

 høj effektivitet, som gør det muligt at sælge danske  

 kyllinger på de meget konkurrenceprægede eksportmarkeder, ved  

 store besætningsstørrelser, lave produktionsomkostninger og en  

 lille fortjeneste pr. kylling.
Dette betyder, at blot mindre stigninger i  

 produktionsomkostningerne, som ikke samtidig indebærer en  

 værditilvækst eller forøget produktionseffektivitet, kan  

 få betydelige driftsøkonomiske konsekvenser.
 Justitsministeriet er derfor enig med arbejdsgruppen i, at  

 et isoleret dansk krav om meget lave belægninger vil indebære  

 betydelige konkurrencemæssige problemer for dansk  

 slagtekyllingeproduktion, og at dette kan betyde en øget import af  

 slagtekyllinger fra lande, hvor der ikke stilles de samme krav til  

 dyrevelfærd og fødevaresikkerhed som i Danmark.
 Når samtidig henses til arbejdsgruppens  

 øvrige forslag, herunder forslag om obligatorisk brug af lysprogram,  

 indførelse af overvågning på slagterierne og  

 besætningskontrol til sikring af blandt andet kvaliteten af den daglige  

 driftsledelse, kan Justitsministeriet derfor tiltræde forslaget om, at  

 der for nærværende bør fastsættes en maksimal  

 gennemsnitlig belægningsgrad på 40 kg/m2  med en  

 overgangsordning som beskrevet ovenfor under afsnit 8.1. En  

 belægningsgrad på 40 kg pr. m2 vil indebære en  

 reduktion i forhold til de gennemsnitlige belægninger i dansk  

 fjerkræproduktion på ca. 3,5 kg/m2 og en  

 væsentlig reduktion i forhold til de producenter, som har  

 belægningsgrader på op til 49 kg/m2.  

 Justitsministeriet kan tillige tilslutte sig arbejdsgruppens forslag om, at  

 ordningen i givet fald evalueres om nogle år.
Et gennemsnit af belægningsgraden kan måles  

 på flere måder, f.eks. som et gennemsnit af  

 belægningsgraden for de sidste tre hold kyllinger i et kyllingehus  

 eller som et gennemsnit af belægningsgraden for et års produktion  

 af kyllinger i en besætning.
Det kan i løbet af nogle år  

 vise sig, at den af arbejdsgruppen foreslåede målemetode  

 gennemsnittet af det aktuelle og de to forudgående hold kyllinger i et  

 hus   bør revideres for at sikre dyrenes velfærd bedst muligt.  

 Henset hertil og til den tekniske karakter af reglerne herom, kan  

 Justitsministeriet tiltræde arbejdsgruppens forslag om, at  

 justitsministeren bemyndiges til at fastsætte nærmere regler om  

 opgørelsen af den gennemsnitlige belægningsgrad administrativt.  

 Justitsministeren agter i første omgang at følge den af  

 arbejdsgruppen foreslåede målemetode, og har derfor medtaget en  

 sådan bestemmelse i det udkast til bekendtgørelse om hold af  

 slagtekyllinger og rugeægsproduktion, der er optrykt som bilag til  

 dette lovforslag.
 Justitsministeriet finder i lighed med arbejdsgruppen, at  

 indførelse af strengere krav til belægningen tillige bør  

 ske på europæisk plan, dvs. i EU-regi, hvor kun et fåtal af  

 medlemsstaterne har fastsat en øvre grænse for belægningen  

 i deres lovgivning.
 Rapporten Den Videnskabelige Komité (2000)  

 forventes at kunne danne grundlag for et forslag til direktiv om beskyttelse  

 af slagtekyllinger i EU, men det er endnu uvist, om Kommissionen vil  

 fremkomme med forslag til regler på baggrund af denne rapport.
 Justitsministeriet vil arbejde for, at der inden for EU og  

 Europarådet kan opnås enighed om fælles krav om en lavere  

 belægningsgrad end den, der nu praktiseres.
 Der henvises til lovforslagets § 7, som svarer til  

 § 4 i arbejdsgruppens lovudkast, jf. afsnit VIII i arbejdsgruppens  

 delrapport.
9. Foder- og  

 drikkevandsanlæg 9.1. Arbejdsgruppens  

 overvejelser I slagtekyllingeproduktionen i Danmark fodres kyllingerne  

 ved hjælp af skåle- eller rendefodringsanlæg.
Til  

 drikkevand anvendes næsten udelukkende drikkenipler.
For at sikre at  

 dyrene har tilstrækkelig adgang til foder og vand, er det vigtigt, at  

 der er plads nok ved fodertrugene og et tilstrækkeligt antal  

 drikkenipler, samt at afstanden til nærmeste foder- og vandforsyning  

 ikke er for stor.
En praktisk konsekvens af arbejdsgruppens forslag om  

 obligatorisk brug af lysprogrammer (jf. ovenfor afsnit 5.1.) er, at  

 kyllingerne er sultne, når de vågner, og derfor stort set alle  

 ønsker at komme til fodertruget med det samme.
Dette stiller krav om  

 tilstrækkelig fodertrugskapacitet.
Det samme gør sig  

 gældende   om end i mindre grad   for så vidt angår  

 drikkevandskapaciteten.
 Arbejdsgruppen har derfor anbefalet, at det udtrykkeligt  

 anføres i loven, at kyllingerne gennem hele produktionsperioden skal  

 have adgang til tilstrækkelig foderplads og vandforsyning.
Det Danske Fjerkræraad har i sin vejledning fra  

 november 1997 "God produktionspraksis ved produktion af  

 slagtekyllinger" anbefalet, at der ved nybygning og renovering er mindst  

 1,7 cm trugkant pr. kylling på tidspunktet for slagtning ved brug af  

 rundskålsfodring og mindst 2,0 cm trugkant pr. kylling ved brug af  

 rendetrug.
Fjerkræraadet anbefaler endvidere, at der ved brug af  

 drikkenipler uden spildkop højest må være 16 kyllinger pr.  

 nippel, ved drikkenipler med spildkop højest 20 kyllinger pr. nippel,  

 ved 2 m vandere højest 500 kyllinger pr. vander og ved runde vandere  

 højest 200 kyllinger pr. vander.
Arbejdsgruppen finder ikke, at der foreligger et  

 tilstrækkeligt videnskabeligt grundlag for at fremkomme med forslag til  

 nærmere krav til foder- og drikkevandsanlæggenes kapacitet,  

 hvorfor arbejdsgruppen foreløbig kan anbefale, at producenterne  

 tilstræber at følge Fjerkræraadets vejledning.
Samtidig er  

 det dog vigtigt, at producenterne navnlig i forbindelse med indførelse  

 af lysprogrammer er særligt opmærksomme på, om kyllingerne  

 har tilstrækkelig adgang til foder og vand efter  

 mørkeperioderne.
 Arbejdsgruppen finder anledning til at foreslå, at  

 der i lovforslaget medtages en bemyndigelse til justitsministeren til   efter  

 forhandling med de organisationer, der efter ministerens skøn  

 særligt berøres af reglerne   at fastsætte nærmere  

 regler om foder- og drikkevandsanlæg, fordi det ikke kan udelukkes, at  

 der på et senere tidspunkt på baggrund af ny forskning og nye  

 praktiske erfaringer vil kunne fastsættes nærmere krav herom til  

 bedre sikring af kyllingernes velfærd.
 Der henvises til afsnit IV.7. om foder- og  

 drikkevandsanlæg i arbejdsgruppens delrapport.
9.2.  

 Justitsministeriets overvejelser Justitsministeriet er enig med arbejdsgruppen i, at der  

 bør fastsættes et krav om, at slagtekyllingerne skal have adgang  

 til tilstrækkelig foder- og vandforsyning.
Et sådant krav følger allerede af de  

 almindelige regler i dyreværnslovens § 2, hvorefter enhver, der  

 holder dyr, blandt andet skal sørge for, at dyrene fodres og vandes  

 under hensyntagen til deres fysiologiske, adfærdsmæssige og  

 sundhedsmæssige behov i overensstemmelse med anerkendte praktiske og  

 videnskabelige erfaringer.
Kravet bør imidlertid præciseres i  

 denne lov, da obligatorisk brug af lysprogrammer blandt andet  

 indebærer, at kravene til foder- og drikkevandskapaciteten  

 øges.
Efter dyreværnslovens § 4, stk. 1, kan  

 justitsministeren fastsætte nærmere regler om dyrs opholdsarealer  

 og opholdsrum og inventar heri, men efter lovens § 4, stk. 2, kan  

 justitsministeren imidlertid ikke fastsætte administrative regler  

 herom, hvis reglerne ikke er af mindre indgribende betydning, medmindre de  

 beror på en forpligtelse af international karakter.
Fastsættelse  

 af regler om foder- og drikkevandskapacitet i slagtekyllingeproduktionen  

 beror ikke på en forpligtelse af international karakter, og alt  

 afhængig af, hvor indgribende eventuelle krav herom må forventes  

 at virke, kan det tænkes, at sådanne krav ikke kan  

 fastsættes administrativt efter dyreværnsloven.  

 Justitsministeriet kan derfor tiltræde arbejdsgruppens forslag om, at  

 der i dette lovforslag gives justitsministeren bemyndigelse til at  

 fastsætte nærmere regler om foder- og drikkevandsanlæg  

 efter forhandling med de organisationer, der efter ministerens skøn  

 særlig berøres af reglerne, jf. hertil dyreværnslovens  

 § 4, stk. 4, uanset at der ikke for tiden er tilstrækkeligt  

 videnskabeligt grundlag for at komme med nærmere regler herom.
 Der henvises til lovforslagets § 8, stk. 2, som  

 svarer til § 5, stk. 2, i arbejdsgruppens lovudkast, jf. afsnit  

 VIII i arbejdsgruppens delrapport.
10.  

 Driftsledelse 10.1. Arbejdsgruppens  

 forslag 10.1.1. Indledende bemærkninger Arbejdsgruppen finder, at driftsledelsen har endog meget  

 stor betydning for kyllingernes velfærd.
Kvaliteten af producentens  

 pasning af dyrene er afhængig af en lang række forhold, herunder  

 af producentens viden og evner vedrørende hold af kyllinger og  

 producentens motivation for at gøre brug af denne viden mv. på  

 alle forhold i produktionen lige fra den fysiske pasning af dyrene og  

 anvendelse af produktionsudstyr til den overordnede registrering af  

 forskellige produktionsparametre, f.eks. årsagen til eventuelle  

 dødsfald.
 En nærmere beskrivelse af alle de krav, der  

 bør stilles til driftsledelsen og den daglige pasning af kyllingerne  

 er imidlertid efter arbejdsgruppens opfattelse meget vanskelig.
I Det Danske Fjerkræraads vejledning om "God  

 produktionspraksis ved produktion af slagtekyllinger" fra november 1997,  

 er der fastsat en række retningslinjer vedrørende den daglige  

 pasning af dyrene, som arbejdsgruppen kan tilslutte sig.
Arbejdsgruppen  

 finder imidlertid ikke, at disse vejledende retningslinjer har en sådan  

 karakter, at de er egnede til lovgivningsmæssig regulering.
 I stedet for at foreslå regler om indholdet af  

 driftsledelsen har arbejdsgruppen overvejet en ordning, hvorved der foretages  

 en overvågning af en række nærmere opregnede parametre, som  

 har betydning for kyllingernes velfærd.
En lignende ordning kendes fra Sverige, hvor man har et  

 system med varierende belægningsgrader i kyllingehusene.
Udgangspunktet  

 i Sverige er således en belægningsgrad på maksimalt 20  

 kg/m2. Slagtekyllingeproducenter, som er tilknyttet og opfylder  

 erhvervets kontrolprogram, kan imidlertid under visse betingelser få  

 mulighed for at have en højere belægningsgrad   dog ikke over 36  

 kg/m2. Adgangen til en højere belægningsgrad er  

 afhængig af en klassificering af producenternes stalde.
Staldene  

 klassificeres ud fra oplysninger om ventilation og  

 temperaturreguleringsmuligheder, driftsledelse og tilstand af kyllingernes  

 trædepuder mv.
 I praksis kommer 69 % af slagtekyllingeproduktionen i  

 Sverige fra besætninger med en belægningsgrad på de  

 maksimale 36 kg pr. m2.
Arbejdsgruppen finder, at nogle af principperne i den  

 svenske ordning med fordel kan indføres i Danmark.
Arbejdsgruppen  

 foreslår af principielle grunde, at ressourcerne anvendes til en  

 målrettet indsats mod de producenter, der reelt har  

 velfærdsproblemer i driften i stedet for   som i Sverige   at etablere  

 en bekostelig administrativ kontrolprocedure, der løbende skal vurdere  

 samtlige slagtekyllingeproducenter.
En indførelse af den svenske  

 ordning i sin helhed kan derfor ikke anbefales.
 Arbejdsgruppen anbefaler i stedet en model, der tager det  

 omvendte udgangspunkt i forhold til den svenske model, således at  

 producenten ikke skal gøre sig fortjent til højere  

 belægningsgrader, men således at belægningen kan  

 nedsættes i konkrete tilfælde, hvor der konstateres  

 velfærdsproblemer i en slagtekyllingebesætning, f.eks. fordi  

 producentens driftsledelse ikke er tilstrækkelig god.
Arbejdsgruppen foreslår herefter, at der  

 indføres en overvågnings- og kontrolordning bestående af  

 tre led: Dels en stikprøvebaseret kontrol af kyllingernes  

 velfærd ude i de enkelte besætninger, dels en overvågning  

 af de indleverede kyllinger på slagterierne og dels en kontrol af de  

 besætninger, hvor man på baggrund af slagteriovervågningen  

 kan konstatere, at der er konkrete velfærdsmæssige problemer.  

 Denne velfærdskontrol vil supplere den kontrol af de veterinære  

 og levnedsmiddelmæssige forhold i besætningerne, som foretages af  

 fødevareregionerne.
Desuden vil den foreslåede ordning  

 supplere den kontrol, som branchen selv foretager af de kyllingeproducenter,  

 der har tilmeldt sig branchens egenkontrolordning.
Den af arbejdsgruppen  

 foreslåede ordning adskiller sig navnlig fra fødevareregionernes  

 kødkontrol mv. og branchens egenkontrol ved at have til formål  

 at vurdere dyrevelfærden i de enkelte kyllingehuse, og ved at  

 kontrollen derfor foreslås udført af en dyrlæge med  

 særlig indsigt i dyrevelfærd.
10.1.2. Overvågning af trædepuder  

 og fjerdragt på slagteriet Grundstenen i den foreslåede model er den  

 løbende kontrol af kyllingernes trædepuder og fjerdragt, som  

 foreslås foretaget af embedsdyrlægerne på de enkelte  

 slagterier.
En sådan kontrol, der har været anvendt i Sverige i  

 en årrække, vil kunne give væsentlige oplysninger om visse  

 besætningsforhold af velfærdsmæssig betydning.
En høj forekomst af alvorlige  

 trædepudesvidninger og tilsmudset eller sveden fjerdragt afspejler  

 primært problemer med strøelsens beskaffenhed og  

 ammoniakniveauet.
Dette vil oftest være et udtryk for, at der er  

 velfærdsmæssige problemer i besætningen.  

 Trædepudesvidninger udgør i sig selv et velfærdsproblem,  

 og er samtidig et symptom på, at f.eks. ventilationen i huset ikke er  

 tilstrækkelig, eller at driftsledelsen i øvrigt er  

 utilstrækkelig.
Embedsdyrlægerne på fjerkræslagterierne  

 skal efter de gældende regler om kødkontrol, herunder ante  

 mortem kontrol, inspicere de levende kyllinger senest ved levering til  

 slagteriet, hvorved bl.a. synligt syge dyr frasorteres.
Desuden sker der  

 kontrol og registrering af dyr, der kasseres på slagteriet, hvor  

 kassationen skyldes afmagring eller hudlidelser.
 Ud over den allerede eksisterende kontrol foreslår  

 arbejdsgruppen, at embedsdyrlægen i forbindelse med inspektion af de  

 levende slagtekyllinger vurderer tilstanden af kyllingernes fjerdragt.
Derudover foreslår arbejdsgruppen, at der  

 iværksættes stikprøvevis undersøgelse af  

 trædepuder fra samtlige fjerkræflokke, der indleveres til  

 slagtning, således at der fra kyllinger fra samme kyllingehus udtages  

 en fod fra 50 forskellige slagtede kyllinger fra henholdsvis den  

 første og den sidste tredjedel af holdet.
Fødderne  

 undersøges af en tilsynstekniker, der har modtaget særlig  

 uddannelse heri, og som under tilsyn af embedsdyrlægen på  

 slagteriet vurderer fødderne ud fra en bedømmelsesskala inddelt  

 i tre grader:
1)	Ingen svidninger   0 point 2)	Få og mindre alvorlige svidninger   1 point 3)	Mange eller alvorlige svidninger   2 point Hvis de 100 kyllingefødder fra samme kyllingehus  

 tilsammen giver maks. 40 point, er der ikke behov for nogen reaktion over for  

 producenten.
Hvis kyllingefødderne tilsammen giver mellem 41 og 80  

 point, bør embedsdyrlægen efter omstændighederne kunne  

 nøjes med at henstille til producenten straks at forbedre de  

 påpegede forhold.
Embedsdyrlægen bør i så fald  

 kontrollere, om forholdene er blevet udbedret ved indlevering af det  

 næste hold kyllinger fra samme hus.
Har producenten ikke efterkommet embedsdyrlægens  

 henstilling, og giver de indleverede kyllinger fra det pågældende  

 hus således fortsat en score på mellem 41 og 80 point eller mere  

 ved indlevering af det næste hold kyllinger fra samme hus, skal  

 embedsdyrlægen indberette forholdet til fødevareregionen.
En  

 dyrlæge fra fødevareregionen med særlig indsigt i  

 dyrevelfærd kan på baggrund af de modtagne oplysninger vurdere,  

 om der bør foretages en kontrol af det hus, hvori der er konstateret  

 problemer, eller om indberetningen giver anledning til anden form for kontrol  

 (se herom nedenfor pkt. 10.1.3.).
 Giver undersøgelsen af trædepuder anledning  

 til mellem 81 og 200 point, skal embedsdyrlægen straks indberette  

 forholdet til fødevareregionen, som derefter foretager  

 opfølgende kontrol, jf. nedenfor pkt. 10.1.3. og træffer  

 afgørelse om anvendelse af eventuelle sanktionsmuligheder, jf.  

 nedenfor pkt. 10.1.4.
Hvis embedsdyrlægen ved sin vurdering af  

 kyllingernes fjerdragt finder, at fjerdragten er mere end almindeligt  

 snavset, skal embedsdyrlægen også her i første omgang give  

 producenten en henstilling om at rette op på utilstrækkelige  

 forhold.
Hvis næste hold kyllinger fra samme kyllingehus fortsat har  

 mere end almindeligt snavset fjerdragt, skal embedsdyrlægen indberette  

 det til vedkommende fødevareregionen.
Såfremt fjerdragten  

 på et hold kyllinger er stærkt tilsmudset, skal  

 embedsdyrlægen straks indberette det til fødevareregionen.
 Embedsdyrlægens kontrol vil i sagens natur altid  

 være retrospektiv, således at korrektion af utilstrækkelige  

 forhold først bliver til gavn for de næste hold kyllinger, der  

 opdrættes af producenten.
 Som et incitament for producenterne til at forbedre  

 kyllingernes velfærd mest muligt opfordrer arbejdsgruppen desuden  

 slagterierne til at afpasse noteringen efter resultatet af denne  

 overvågning, så de producenter, der ikke har problemer med  

 trædepudesvidninger og snavset fjerdragt, får en bedre afregning  

 for kyllingerne.
10.1.3. Kontrol med besætningerne Erfaringerne i Sverige viser, at overvågning af  

 trædepuder og fjerdragt på slagteriet alene opfanger de  

 alvorligste tilfælde af velfærdsproblemer blandt kyllingerne.
Der  

 vil således være dyrevelfærdsmæssige forhold i  

 besætningerne, der ikke vil blive belyst ved kontrollen på  

 slagterierne.
Af forhold, som navnlig har betydning i så  

 henseende, skal nævnes en helhedsvurdering af flokkens trivsel,  

 herunder benkonstitution, samt rettidig aflivning af dyr af  

 dyreværnsmæssige årsager (kyllinger med dårlig  

 trivsel eller skavanker). Endvidere vil der være behov for en vurdering  

 af den daglige drift, f.eks. dyrenes adgang til foder og vand, og korrekt  

 anvendelse af ventilation, temperatur- og lysregulering.
En  

 undersøgelse af sådanne forhold beror på den  

 fornødne faglige indsigt   navnlig hvad angår bedømmelsen  

 af kyllingernes trivsel og konstitution   og bør derfor udføres  

 af en dyrlæge ansat i fødevareregionen med særlig indsigt  

 i dyrevelfærd.
 Det er arbejdsgruppens opfattelse, at overvågningen  

 på slagterierne bør suppleres med en kontrol af de enkelte  

 besætninger, hvorved det skal undersøges, om en række  

 forhold af betydning for kyllingernes velfærd er tilfredsstillende.  

 Lignende ordninger kendes også fra de dyrevelfærdsmæssige  

 kontrolbesøg af kalve- og svinebesætninger, samt af  

 buranlæg med æglæggende høner, som skal  

 gennemføres i henhold til EF-direktiver herom.
Da fødevareregionens besætningskontrol er  

 ment som et supplement til overvågningen på slagterierne, vil det  

 efter arbejdsgruppens opfattelse indebære unødigt høje  

 økonomiske omkostninger at foretage en kontrol af samtlige  

 besætninger hvert år.
Det foreslås derfor, at  

 kontrolbesøgene gennemføres stikprøvevis med en  

 stikprøvefrekvens på 5% af samtlige produktionssteder, der  

 holder slagtekyllinger til erhvervsmæssigt formål   dog mindst 50  

 produktionssteder årligt.
En sådan frekvens vil efter  

 arbejdsgruppens opfattelse give et rimeligt indtryk af arten og hyppigheden  

 af de dyrevelfærdsmæssige problemer, der måtte forekomme i  

 produktionen.
 Besætningerne kan vilkårligt udvælges af  

 Fødevaredirektoratet på baggrund af det edb-baserede  

 CHR-register (Det Centrale HusdyrbrugsRegister), hvor samtlige  

 slagtekyllingebesætninger, der leverer dyr eller produkter fra  

 besætningen til et autoriseret fjerkræslagteri, registreres.
For at undgå dobbeltkontrol bør den  

 foreslåede velfærdskontrol kunne gennemføres i forbindelse  

 med kontrol i henhold til anden lovgivning.
Her tænkes navnlig på  

 fødevareregionernes besætningskontrol i henhold til  

 kødkontrolbestemmelserne.
Det må dog være en  

 forudsætning herfor, at den af arbejdsgruppen foreslåede  

 velfærdskontrol udføres af en dyrlæge med særlig  

 indsigt i dyrevelfærd.
 Desuden foreslås det, at fødevareregionerne  

 uafhængigt af deres stikprøvekontroller kan foretage kontrol af  

 konkrete besætninger i tilfælde af, at fødevareregionen  

 modtager indberetning fra et slagteris embedsdyrlæge om  

 velfærdsproblemer i en bestemt besætning, jf. ovenfor pkt.  

 10.1.2. om overvågning af trædepuder og fjerdragt på  

 slagteriet.
10.1.4. Fødevareregionernes  

 sanktionsmuligheder i anledning af konstaterede  

 velfærdsproblemer Efter dyreværnslovens § 20, stk. 1, har  

 autoriserede dyrlæger pligt til at anmelde groft uforsvarlig behandling  

 af dyr til politiet, hvis dyrlægen bliver bekendt hermed.
Efter  

 dyreværnslovens § 21, stk. 1, kan politimesteren meddele  

 påbud om dyrs behandling, hvis de behandles uforsvarligt.
 Arbejdsgruppen foreslår, at disse regler suppleres  

 med en adgang for vedkommende fødevareregion til at sætte ind,  

 før velfærdsproblemerne i en besætning bliver så  

 alvorlige, at de i sig selv indebærer en strafbar overtrædelse af  

 de generelle regler om dyrehold i dyreværnslovens §§ 1-3.
Arbejdsgruppen foreslår således, at der gives  

 fødevareregionerne hjemmel til at påbyde den enkelte producent  

 at udarbejde en redegørelse for produktionen med angivelse af de  

 tiltag, som er nødvendige for at udbedre de påpegede forhold.  

 Denne redegørelse, som skal godkendes af fødevareregionen,  

 bør som minimum indeholde en beskrivelse af de forskellige  

 indsatsområder samt en tidsplan for gennemførelsen af de  

 forskellige tiltag.
Det er arbejdsgruppens opfattelse, at producenterne i  

 vidt omfang vil inddrage kvalificeret rådgivning i forbindelse med  

 udarbejdelsen af en sådan redegørelse, f.eks. fra Landskontoret  

 for Fjerkrærådgivning.
 I tilfælde, hvor kun et enkelt forhold giver  

 anledning til påtale fra fødevareregionens side, f.eks.  

 manglende alarm, ukorrekt journalføring eller lignende, men hvor der  

 ikke i øvrigt er bemærkninger til driften, er påbud om  

 udarbejdelse af en redegørelse dog ikke nødvendig, idet  

 problemet kan løses med et påbud om udbedring af det  

 påpegede forhold, eventuelt inden for en given frist.
I tilfælde af gentagne eller væsentlige  

 problemer med dyrevelfærden hos en producent, bør der tillige  

 gives fødevareregionen bemyndigelse til at påbyde denne  

 producent at nedsætte belægningsgraden med et vist antal kg pr.  

 kvadratmeter i et eller flere af producentens kyllingehuse.
Producenten  

 bør efter arbejdsgruppens opfattelse i almindelighed ikke kunne blive  

 pålagt at nedbringe belægningen af slagtekyllinger til mindre end  

 25 kg/m2. I helt særlige tilfælde bør der dog  

 være mulighed for at påbyde producenten at nedsætte  

 belægningsgraden til mindre end 25 kg/m2, f.eks. hvis det  

 kan konstateres, at de pågældende kyllingehuse slet ikke er  

 egnede til at opdrætte slagtekyllinger i.
I sådanne situationer  

 bør fødevareregionen tillige overveje, om der er grundlag for  

 at anmelde producenten for overtrædelse af dyreværnslovens  

 bestemmelser om vanrøgt og uforsvarlig behandling af dyr, jf.  

 dyreværnslovens § 1 og § 28, stk. 1 og 2.
 Desuden bør manglende efterkommelse af et meddelt  

 påbud om at rette op på nærmere bestemte forhold eller  

 manglende udarbejdelse af en redegørelse eller manglende overholdelse  

 af en sådan redegørelse kunne medføre et påbud om  

 nedsættelse af belægningen.
 Et påbud om nedsættelse af  

 belægningsgraden bør altid suppleres med et påbud om at  

 udarbejde en redegørelse som ovenfor beskrevet.
Først i tilfælde af, at en producent  

 overtræder et påbud om at nedsætte belægningsgraden,  

 bør det være nødvendigt at anmelde producenten til  

 politiet for overtrædelse af lov om hold af slagtekyllinger.
Politiet  

 bør i så fald kunne give producenten et bødeforlæg,  

 og i alvorlige tilfælde og i gentagelsestilfælde bør  

 anklagemyndigheden tillige kunne indbringe sagen for retten med påstand  

 om, at producenten idømmes frihedsstraf.
Hvis en producent får påbud om at  

 nedsætte belægningsgraden, bør påbudet ikke kunne  

 ophæves, før producenten fremlægger dokumentation for, at  

 de forhold, der gav anledning til påbudet, er udbedret.
I så fald  

 bør fødevareregionen på baggrund af producentens  

 dokumentation sammenholdt med resultaterne af kontrolbesøg i  

 besætningen og oplysninger fra slagteriet om konstaterede  

 trædepudesvidninger, kassationsårsager mv. beslutte, på  

 hvilke vilkår belægningen på ny kan øges under  

 behørig hensyntagen til dyrenes velfærd.
De afgørelser, fødevareregionen  

 træffer om udarbejdelse af redegørelser, nedsættelse af  

 belægningsgraden eller vilkår for at øge belægningen  

 igen, bør kunne påklages til Justitsministeriet.
Af hensyn til  

 dyrenes velfærd bør en eventuel klage ikke tillægges  

 opsættende virkning.
 Der henvises til afsnit IV.4. om driftsledelse i  

 arbejdsgruppens delrapport.
10.1.5. Betaling for overvågning og kontrol Arbejdsgruppen finder, at udgifterne til overvågning  

 på slagterierne og til den stikprøvebaserede  

 besætningskontrol bør pålægges producenterne, men  

 gerne med mulighed for, at de kan lave en kollektiv betalingsordning.
Disse  

 udgifter forventes at udgøre ca. 68.600 kr. til  

 besætningsstikprøvekontrol og 1.700.000 kr. til  

 slagterikontrollen   i alt 1.768.600 kr. årligt.
Arbejdsgruppen kan anbefale, at disse udgifter f.eks.  

 betales af Fjerkræafgiftsfonden.
Denne fond er oprettet i medfør  

 af lovbekendtgørelse nr. 818 af 3. november 1999 om administration af  

 Det Europæiske Fællesskabs forordninger om markedsordninger for  

 landbrugsvarer mv.
I bekendtgørelse nr. 679 af 7. juli 2000 om  

 produktionsafgifter på æg og ved slagtning og eksport af  

 fjerkræ er der fastsat nærmere bestemmelser om, at der skal  

 erlægges en bestemt afgift for slagtefjerkræ, der er produceret i  

 Danmark, og som slagtes på et autoriseret eller godkendt slagteri.  

 Tilsvarende skal der erlægges en afgift for hvert  

 stk. slagtefjerkræ produceret i Danmark, der udføres  

 levende fra landet.
Afgifterne indgår i Fjerkræafgiftsfonden, c/o  

 Det Danske Fjerkræraad.
 Fondens midler anvendes til finansiering af  

 foranstaltninger i forbindelse med afsætningsfremme, forskning og  

 forsøg, produktudvikling, rådgivning, uddannelse,  

 sygdomsforebyggelse, sygdomsbekæmpelse og kontrol, samt i øvrigt  

 til foranstaltninger, som ministeren for fødevarer, landbrug og  

 fiskeri giver tilladelse til, jf. § 7, stk. 1, i ovennævnte  

 lovbekendtgørelse.
 Fordelen ved at lade Fjerkræafgiftsfonden  

 forestå betalingen af udgifterne til overvågningen på  

 slagterierne og stikprøvekontrol i besætningerne er, at navnlig  

 besætningskontrollen som stikprøvekontrol vil ramme  

 tilfældigt udvalgte besætninger, hvorfor det kan synes mindre  

 hensigtsmæssigt og til en vis grad konkurrenceforvridende at lade den  

 tilfældigt udvalgte producent betale stikprøvekontrollen.
Herudover kommer udgifter til eventuelle  

 kontrolbesøg af fødevareregionens dyrlæge på  

 baggrund af indberetninger fra slagteriernes embedsdyrlæger.
Disse  

 kontrolbesøg finder kun sted i besætninger, hvor der konkret har  

 vist sig at være problemer med dyrenes velfærd, og det er derfor  

 arbejdsgruppens opfattelse, at det bør være den  

 pågældende producent selv, der skal betale disse udgifter uden  

 mulighed for at få dem refunderet.
En sådan ordning vil kunne  

 kombineres med, at der tillægges disse udgifter udpantningsret,  

 så det offentlige til enhver tid har sikkerhed for at få  

 dækket udgifter til kontrol af besætninger med konkrete  

 problemer.
Udgifterne til denne kontrol skønnes at udgøre ca.  

 55.400 kr. pr. år.
 Der henvises til afsnit IV.4.3.3.4. i arbejdsgruppens  

 delrapport.
10.2.  

 Justitsministeriets overvejelser Justitsministeriet er enig med arbejdsgruppen i, at en  

 omsorgsfuld pasning og driftsledelse er af væsentlig betydning for  

 kyllingernes velfærd.
Det er ikke muligt at fastsætte  

 udtømmende krav til denne driftsledelse i lovgivningen.
Indholdet  

 heraf må bero på de enkelte besætninger og af de retlige  

 standarder, som blandt andet findes i dyreværnslovens almindelige  

 regler (navnlig §§ 1-3) og i bekendtgørelse om mindstekrav til  

 beskyttelse af landbrugsdyr.
Det er imidlertid Justitsministeriets opfattelse, at  

 enkelte producenters manglende viden, evner eller motivation i nogle  

 tilfælde indebærer, at slagtekyllinger holdes under forhold, som  

 ikke er dyreværnsmæssigt forsvarlige.
Erfaringsmæssigt  

 bliver myndighederne ofte først opmærksomme på  

 besætninger med en mangelfuld pasning mv., når problemerne er  

 blevet så alvorlige, at der er tale om strafbare overtrædelser af  

 dyreværnslovens regler   f.eks. i tilfælde, hvor en dyrlæge  

 under et besøg i anden anledning bliver bekendt med groft uforsvarlige  

 forhold og anmelder det til politiet i medfør af dyreværnslovens  

 § 20, stk. 1.
Justitsministeriet finder, at indførelse af en  

 overvågnings- og kontrolordning som foreslået af arbejdsgruppen  

 vil indebære en væsentlig sikring af dyrevelfærden i  

 slagtekyllingeproduktionen.
De veterinære myndigheder vil på et  

 langt tidligere tidspunkt end i dag blive opmærksomme på  

 producenter, som har velfærdsmæssige problemer i deres  

 besætninger, og det kan hermed sikres, at forholdene ikke udvikler sig  

 og forringes, således at der bliver tale om groft uforsvarlig  

 behandling af kyllingerne og dermed en strafbar overtrædelse af  

 dyreværnslovens regler.
Den foreslåede ordning skal således ses som et  

 supplement til reglerne i dyreværnsloven.
Der er ikke tilsigtet nogen  

 ændring af anvendelsesområdet for reglen i dyreværnslovens  

 § 20. Bliver en autoriseret dyrlæge, f.eks. en embedsdyrlæge  

 på et slagteri, bekendt med, at dyr behandles uforsvarligt, skal  

 dyrlægen fortsat anmelde producenten til politiet for  

 overtrædelse af dyreværnsloven, medmindre forholdet ikke er groft  

 og straks rettes.
Dyreværnslovens § 20 er således vejledende  

 for, hvilke tilfælde en embedsdyrlæge på et slagteri alene  

 skal indberette til fødevareregionen efter lov om hold af  

 slagtekyllinger, og hvilke tilfælde der tillige skal anmeldes til  

 politiet som en overtrædelse af dyreværnsloven.
Justitsministeriet er endvidere enig med arbejdsgruppen i,  

 at den overvågning, som foreslås indført på  

 slagterierne af indleverede kyllinger, bør suppleres med en  

 stikprøvevis kontrol af de enkelte besætninger med  

 slagtekyllinger.
Mens slagteriets embedsdyrlæge vil kunne konstatere  

 eventuelle følger af en ringe velfærd i besætningerne, vil  

 den foreslåede besætningskontrol give mulighed for en mere  

 indgående kontrol og undersøgelse af årsagerne til  

 eventuelle velfærdsproblemer.
Hermed åbnes der blandt andet  

 mulighed for, at der kan sættes ind, før utilstrækkelige  

 forhold i besætningerne giver sig udslag i alvorlige fysiske skader  

 på kyllinger.
Fødevareregionerne foretager allerede i dag  

 rutinemæssig kontrol med fjerkræbesætninger.
Formålet  

 med denne kontrol er at sikre, at de veterinære og  

 fødevaresikkerhedsmæssige forhold i besætningerne er  

 tilfredsstillende.
En nærmere undersøgelse af  

 dyrevelfærden foretages imidlertid ikke.
Fødevareministeriet er ved at omlægge den  

 ante mortem-kontrol (AM-kontrol) i besætningerne, som tidligere blev  

 foretaget af en dyrlæge 6-7 gange om året som led i regionens  

 kødkontrol.
Fremover er det hensigten, at en særligt uddannet  

 tekniker fra fødevareregionen kan foretage den nødvendige  

 rutinekontrol, og at der kun vil være behov for et sådant  

 besøg 1-2 gange om året, medmindre der er problemer i en  

 besætning.
I så fald vil fødevareregionens øvrige  

 relevante personale, herunder dyrlæger, blive involveret, og  

 besøgsfrekvensen vil blive hyppigere.
For at undgå unødig dobbeltkontrol af de  

 enkelte besætninger efter forskellige regelsæt, vil  

 justitsministeren ved gennemførelsen af de administrative regler herom  

 sikre, at den velfærdskontrol, som foreslås udført i  

 medfør af dette lovforslag, kan blive udført i forbindelse med  

 kontrol efter anden lovgivning.
Justitsministeriet finder i lighed med  

 arbejdsgruppen, at denne velfærdskontrol bør foretages af en  

 dyrlæge fra fødevareregionen med særlig indsigt i  

 dyrevelfærd, da der som udgangspunkt er tale om en rent  

 dyrevelfærdsmæssig kontrol.
 Justitsministeriet er endvidere enig med arbejdsgruppen i,  

 at fødevareregionerne bør bemyndiges til at påbyde  

 producenter, hos hvem der er konstateret væsentlige eller gentagne  

 velfærdsproblemer, at nedsætte belægningen til et niveau,  

 hvor det må antages, at producenten magter at sikre dyrenes  

 velfærd.
Det antages, at der allerede i dag er adgang til en  

 sådan nedsættelse af belægningsgraden i medfør af  

 dyreværnslovens regler om rettighedsfrakendelse.
Efter  

 dyreværnslovens § 29 kan den, som ved dom findes skyldig i  

 mishandling eller grovere uforsvarlig behandling af dyr, ved dommen for  

 bestandig eller for et nærmere fastsat tidsrum frakendes retten til at  

 eje, bruge, passe eller slagte eller i det hele taget at beskæftige sig  

 personligt med dyr.
Forbuddet kan begrænses til at angå bestemte  

 arter af dyr.
Justitsministeriet har i en konkret sag i 1998 givet  

 udtryk for, at det må antages, at der tillige er hjemmel i  

 dyreværnslovens § 29, stk. 1, til at foretage  

 tvangsmæssig besætningsreduktion, således at retten til at  

 eje dyr begrænses til et vist antal dyr.
Denne antagelse er også  

 kommet til udtryk i en utrykt Vestre Landsretsdom af 19. november 1986, hvor  

 landsretten udtalte, at "dyreværnslovens § 19 [svarende til  

 den nugældende § 29] findes ikke at være til hinder for, at  

 tiltaltes ret til at holde dyr begrænses såvel i henseende til  

 art som antal". Landsretten frakendte herefter for bestandigt tiltalte  

 retten til at beskæftige sig med dyr bortset fra én hund,  

 én kat, duer og indtil 10 kreaturer.
Adgangen til rettighedsfrakendelse ved dom  

 forudsætter imidlertid, at der enten foreligger mishandling af dyrene  

 eller grovere uforsvarlig behandling.
Rettighedsfrakendelse sker  

 således ved dom i forbindelse med idømmelse af straf efter  

 dyreværnslovens § 28.
Efter Justitsministeriets opfattelse bør der   i  

 lighed med arbejdsgruppens forslag   være adgang til administrativt at  

 påbyde en producent at nedsætte belægningen i  

 besætningen i en række nærmere angivne tilfælde,  

 før forholdet bliver så alvorligt, at det kan give anledning til  

 rettighedsfrakendelse ved dom.
Det bemærkes, at producenten fortsat vil  

 kunne producere et større antal kyllinger, men at en del af dem i  

 så fald må holdes i andre huse eller bygninger, så  

 belægningsgraden pr. kvadratmeter gulvareal ikke overskrides.
Justitsministeriet er enig med arbejdsgruppen i, at et  

 påbud om at nedsætte belægningsgraden bør være  

 gældende, indtil producenten kan dokumentere, at forholdene i  

 besætningen er udbedret.
Når det er tilfældet, bør  

 fødevareregionen   afhængig af den konkrete situation   enten  

 ophæve påbudet eller lempe det ved at fastsætte, hvilke  

 specifikke vilkår der skal være opfyldt, for at producenten kan  

 øge belægningen igen.
Justitsministeriet kan ligeledes tilslutte sig forslaget  

 om, at fødevareregionernes afgørelser om nedsættelse af  

 belægningsgraden og om vilkår for at få  

 belægningsgraden sat op igen bør kunne påklages til  

 Justitsministeriet.
Af hensyn til kyllingernes velfærd kan ministeriet  

 tiltræde, at sådanne klager ikke bør tillægges  

 opsættende virkning.
For så vidt angår udgifterne til  

 overvågnings- og kontrolordningen er Justitsministeriet enig med  

 arbejdsgruppen i, at disse udgifter bør afholdes af producenterne, dog  

 med mulighed for at oprette en kollektiv betalingsordning til at dække  

 udgifterne til slagteriets overvågning af trædepuder og fjerdragt  

 og til den stikprøvevise besætningskontrol.
Justitsministeriet  

 kan tilslutte sig, at disse udgifter f.eks. kan afholdes af  

 Fjerkræafgiftsfonden, mens det er producenterne selv, der skal afholde  

 udgifter i forbindelse med kontrolbesøg, der foretages på grund  

 af konstaterede velfærdsproblemer i enkelte besætninger.
 Hvis lovforslaget vedtages, agter justitsministeren at  

 udstede administrative regler svarende til dem, som er foreslået af  

 arbejdsgruppen, jf. afsnit IX i arbejdsgruppens delrapport.  

 Justitsministeriets udkast til bekendtgørelse herom er optrykt som  

 bilag til dette lovforslag.
Der henvises til lovforslagets §§ 9-18. Lovforslagets  

 § 9 svarer til § 6 i arbejdsgruppens lovudkast, jf. afsnit VIII i  

 delrapporten, mens § 7 i arbejdsgruppens lovudkast af redaktionelle  

 grunde er blevet opdelt i lovforslagets §§ 10-15. Herudover svarer  

 lovforslagets § 16 og § 17 til § 8 og § 9 i  

 arbejdsgruppens lovudkast, mens betalingsbestemmelsen i lovforslagets  

 § 18 svarer til § 10 i arbejdsgruppens lovudkast.
Særligt for  

 så vidt angår gebyr for erindringsskrivelser finder  

 Justitsministeriet det dog mest hensigtsmæssigt ikke at fastsætte  

 et bestemt beløb i loven, fordi omkostningerne herved endnu ikke kan  

 fastsættes præcist, og fordi beløbets størrelse  

 bør kunne ændres uden fremsættelse af et lovforslag, hvis  

 det f.eks. på et tidspunkt skønnes nødvendigt at  

 forhøje det på grund af inflation eller lignende.
Ministeriet  

 foreslår derfor i stedet, at der i lovforslagets § 18,  

 stk. 6, indsættes en bestemmelse, der giver justitsministeren  

 bemyndigelse til administrativt at fastsætte et beløb, der  

 dækker omkostningerne ved udsendelse af erindringsskrivelser.
11. Forslagets økonomiske og  

 administrative konsekvenser 11.1. Økonomiske og administrative  

 konsekvenser for det offentlige Lovforslaget skønnes ikke at medføre  

 merudgifter for det offentlige, idet udgifterne til overvågning af  

 trædepuder og fjerdragt på slagterierne og til  

 besætningskontrollerne foreslås afholdt af producenterne, jf.  

 ovenfor under pkt. 10.1.5 og 10.2.
Lovforslaget skønnes at medføre  

 administrative konsekvenser for det offentlige, idet  

 fødevareregionerne bliver pålagt en række  

 overvågnings- og kontrolopgaver, som bl.a. består i at godkende  

 redegørelser, tilrettelægge kontrolbesøg og overveje  

 nødvendigheden af eventuelle påbud mv.  

 Fødevareregionernes opgaver i forbindelse med stikprøvekontrol  

 af besætninger og kontrolbesøg som følge af konstaterede  

 problemer i enkelte besætninger forventes at lægge beslag  

 på ca. 224 arbejdstimer årligt, dog noget mere det første  

 år.
Kontrollen på slagterierne anslås at ville  

 indebære ca. 2.500 arbejdstimer årligt.
Udgifterne til  

 fødevareregionernes besætningskontrol og slagterikontrollen  

 forventes som nævnt dækket ved brugerbetaling.
 Forslaget om klageadgang til Justitsministeriet vil ikke  

 medføre økonomiske eller administrative konsekvenser for  

 ministeriet.
11.2. Økonomiske og administrative  

 konsekvenser for erhvervslivet Kravet om obligatorisk brug af lysprogrammer vil have  

 økonomiske konsekvenser for den halvdel af  

 slagtekyllingeproducenterne, der efter arbejdsgruppens oplysninger endnu ikke  

 har anskaffet sig lysprogrammer.
Investering i udstyr til anvendelse af  

 lysprogrammer skønnes at variere fra nogle få tusinde kroner op  

 til 80.000 kr. for et automatisk system med dæmrings- og  

 skumringsmuligheder.
 Obligatorisk brug af lysprogrammer med  

 mørkeperioder op til 8 timer forventes at øge produktionstiden  

 med 1 døgn svarende til et samlet mistet dækningsbidrag på  

 ca. 2 øre pr. kylling under forudsætning af, at  

 omgangshastigheden forringes med 1 dag pr. hold, samt at kyllingernes  

 foderforbrug er uændret til trods for en længere produktionstid.  

 Mørkeperiodens længde har betydning for størrelsen af den  

 mistede indtjening.
 Samlet vurderes krav om lysprogrammer og deraf  

 følgende øget produktionstid at øge  

 produktionsomkostningerne med ca. 1 øre pr. kg.
Forslagets krav om en maksimal gennemsnitlig  

 belægning af kyllinger vil ramme producenterne forskelligt alt efter,  

 hvilken belægning de i praksis hidtil har haft i deres  

 besætninger.
Det skønnes, at kravet om en gennemsnitlig  

 belægning på maks. 40 kg/m2 vil indebære en  

 samlet driftsøkonomisk konsekvens for producenterne på 5,5  

 øre pr. kylling.
For producenter med en meget høj  

 belægningsgrad vil det medføre forholdsvis større  

 driftsøkonomiske konsekvenser.
Kravet om en maksimal gennemsnitlig belægning vil  

 endvidere have betydning for rugerierne, som herefter skal levere en mere  

 præcis mængde daggamle kyllinger til slagtekyllingeproducenterne.  

 Rugerierne har oplyst, at de forventer at måtte kassere knap 3% af  

 produktionen, svarende til 3 øre pr. kylling, for at kunne  

 håndtere den biologiske variation i f.eks. klækkeprocenter mv. og  

 producenternes øgede krav.
I forlængelse heraf vil en lavere  

 kapacitetsudnyttelse på kort sigt øge produktionsomkostningerne  

 væsentligt.
Tilsvarende forventer slagterierne kraftigt stigende  

 slagteomkostninger som resultat af lavere kapacitetsudnyttelse.
Der er dog tale om tilpasningsomkostninger i  

 følgeindustrien, således at der i løbet af få  

 år vil ske en strukturtilpasning svarende til de nye  

 produktionsbetingelser.
Den foreslåede overgangsordning beskrevet  

 ovenfor i afsnit 8 må formodes i vid udstrækning at lempe  

 omkostningerne ved disse strukturtilpasninger.
 Udgifterne i forbindelse med den foreslåede  

 overvågnings- og kontrolordning fordeler sig dels på  

 overvågningen på slagterierne af indleverede kyllinger, dels  

 på fødevareregionernes besætningskontrol.
 Overvågningen på slagterierne forventes at  

 indebære 2.500 arbejdstimer á 680 kr. årligt, i alt  

 1.700.000 kr.
Besætningskontrollen forventes administrativt at  

 blive gennemført således, at langt de fleste af  

 kontrolbesøgene bliver udført i forbindelse med anden kontrol,  

 som allerede foretages af fødevareregionerne.
Det skønnes, at  

 der vil medgå ca. 1,8 time pr. produktionssted inkl. inspektion,  

 drøftelser med producenten samt nedskrivning af fund og konklusioner,  

 i alt ca. 124 timer årligt.
Hertil kommer de besøg, som fødevareregionen  

 foretager på baggrund af indberetninger fra slagterierne.
Det  

 skønnes, at der vil være tale om ca. 25 besøg  

 årligt, hvortil kommer fødevareregionernes opfølgende  

 besøg i anledning af tidligere meddelte påbud mv.
I alt  

 skønnes disse besøg at ville indebære et tidsforbrug  

 på 100 timer inkl. transportomkostninger og rapportskrivning mv.
Fødevareregionernes  

 besætningskontrolbesøg skønnes at ville medføre  

 samlede udgifter på 152.000 kr. det første år og 124.000  

 kr. årligt de følgende år.
Af disse 124.000 kr. forventes  

 ca. 55.400 kr. at være udgifter i forbindelse med kontrol af  

 besætninger, hvor der konkret er konstateret  

 velfærdsmæssige problemer.
 Udgifterne til såvel overvågningen på  

 slagterierne som de stikprøvebaserede  

 besætningskontrolbesøg og de kontrolbesøg, der er  

 begrundet i konkrete problemer, forventes som nævnt ovenfor under  

 afsnit 10.1.5, 10.2 og 11.1 afholdt af producenterne, men dog med mulighed  

 for, at en sammenslutning af producenter kan afholde størstedelen af  

 udgifterne.
Det forventes, at omkostningerne til såvel  

 overvågningen på slagterierne som stikprøvekontrollen i  

 besætningerne vil blive finansieret via Fjerkræafgiftsfonden.
Den  

 enkelte producent forventes herefter kun at blive direkte afkrævet  

 udgifterne til de besætningskontrolbesøg, der skyldes  

 konstaterede problemer hos den pågældende producent, hvilket  

 beløb som anført ovenfor kun skønnes at udgøre  

 ca. 55.400 kr. årligt for den samlede produktion af slagtekyllinger i  

 Danmark.
Hvis producenterne således skaber  

 dyrevelfærdsmæssigt acceptable forhold for deres slagtekyllinger,  

 vil de næppe blive bebyrdet med særlige udgifter til  

 kontrolbesøg.
Hvis en producent får påbud om at  

 nedsætte belægningsgraden til eksempelvis 25 kg/m2,  

 vil det være økonomisk urentabelt for den pågældende  

 at producere slagtekyllingerne erhvervsmæssigt.
Dette forventes i sig  

 selv at give producenterne et væsentligt incitament til at forbedre  

 forholdene i deres kyllingehuse, så de undgår et sådant  

 påbud med deraf følgende alvorlige økonomiske  

 konsekvenser.
 Hvis forbrugerne i højere grad begynder at  

 efterspørge produkter, der er fremstillet under behørigt hensyn  

 til dyrenes velfærd, vil der på sigt kunne forventes en vis  

 indtægt for producenterne, fordi de i dette lovforslag medtagne krav  

 tilsigter at forbedre kyllingernes velfærd væsentligt.
 For så vidt angår de administrative  

 konsekvenser for erhvervslivet vil de foreslåede krav medføre,  

 at rugerierne og slagterierne bruger mere tid på at planlægge  

 driften bedre, så der ikke leveres for få eller for mange  

 kyllinger i forhold til den maksimale belægningsgrad på 40  

 kg/m2. Samtidig vil såvel slagterierne (i relation til  

 overvågningsordningen) som producenterne skulle bruge tid på at  

 sætte sig ind i de nye regler, ligesom producenterne i forbindelse med  

 kontrolbesøg skal kunne stille alle de for kontrollen  

 nødvendige faktiske oplysninger til rådighed, jf. lovforslagets  

 § 17. Det er ikke muligt at give et præcist skøn over, hvor  

 meget tid de forskellige aktører forventes at bruge på  

 administrative opgaver, da dette bl.a. afhænger af, hvor meget den  

 enkelte producent, rugerierne og slagterierne i forvejen registrerer.
12. Miljømæssige  

 konsekvenser Lovforslaget skønnes ikke umiddelbart at  

 medføre miljømæssige konsekvenser.
13. Forholdet til EU-retten I Rådets direktiv 98/58/EF af 20. juli 1998 om  

 beskyttelse af dyr, der holdes til landbrugsformål, er der fastsat en  

 række minimumskrav til beskyttelse af alle arter landbrugsdyr, herunder  

 også slagtekyllinger, jf.
EF-Tidende L 221 s. 23. Da der er tale om  

 minimumskrav, kan de enkelte medlemslande frit fastsætte strengere krav  

 til beskyttelse af de forskellige arter landbrugsdyr.
Sådanne nationale  

 regler skal dog indberettes til Kommissionen i henhold til direktivet, og  

 hvis dette lovforslag vedtages, vil det blive indberettet til Kommissionen i  

 overensstemmelse hermed.
 I EU-regi er der desuden fastsat en række  

 handelsnormer for fjerkræ, hvori der stilles visse krav til  

 opdrætsmetoden, hvis man ønsker at mærke  

 fjerkrækød til konsum med nærmere angivne betegnelser  

 (ekstensivt staldopdræt (skrabekyllinger), fritgående kyllinger,  

 frilandskyllinger mv.).
Handelsnormerne er ikke fastsat ud fra hensyn til dyrenes  

 velfærd, men ud fra et ønske om fælles standarder for,  

 under hvilke forhold kyllinger solgt under en bestemt betegnelse er opvokset.  

 Handelsnormerne fremgår af Rådets forordning nr. 1906/90 af 26.  

 juni 1990 om handelsnormer for fjerkræ, jf.
EF-Tidende L 173 s. 1, og  

 Kommissionens forordning nr. 1538/91 af 15. juni 1991 om  

 gennemførelsesbestemmelser til rådsforordningen (som  

 ændret ved Kommissionens forordning nr. 1980/92 og nr. 1072/2000), jf.  

 EF-Tidende L 143 s. 11.
 Handelsnormerne stiller således bl.a. krav til areal  

 og flokstørrelser, minimumsslagtealder, adgang til  

 løbegårde og fodersammensætningen afhængigt af,  

 hvilken betegnelse slagtekyllingekødet ønskes solgt under.  

 Eksempelvis kan det nævnes, at de tilladte belægningsgrader for  

 brug af de forskellige betegnelser alle er lavere end 40  

 kg/m2.
Det er frivilligt for producenten, om vedkommende vil  

 mærke sine varer i henhold til disse handelsnormer, men såfremt  

 man ønsker at anvende betegnelserne på varerne, skal de relativt  

 restriktive krav opfyldes.
De i dette lovforslag indeholdte krav til  

 belægningsgrad mv. er ikke helt så restriktive som  

 handelsnormernes krav, men da lovforslaget skal ses som minimumskrav til hele  

 slagtekyllingeproduktionen, uanset hvilken betegnelse den enkelte kylling vil  

 blive solgt under, vil forslagene ikke hindre den enkelte producent i at  

 opdrætte sine kyllinger i henhold til de strengere krav i  

 handelsnormerne.
 Hvis Kommissionen på baggrund af den ovenfor under  

 pkt. 8 nævnte rapport Den Videnskabelige Komité (2000)  

 tager initiativ til at foreslå et direktiv om detaljerede regler om  

 mindstekrav til beskyttelse af slagtekyllinger, og der vedtages et  

 sådant direktiv, vil det kunne gennemføres i dansk ret ved  

 udstedelse af administrative forskrifter, jf. lovforslagets § 19.
Vurdering af konsekvenser af lovforslag Positive konsekvenser/mindreudgifter (hvis ja, angiv hvilke) Negative konsekvenser/merudgifter (hvis ja, angiv hvilke) Økonomiske konsekvenser for stat, kommuner og amtskommuner Ingen Ingen Administrative konsekvenser for stat, kommuner og amtskommuner Ingen Fødevareregionerne vil blive belastet af de ekstra  

 arbejdsopgaver, den foreslåede overvågnings- og kontrolordning  

 indebærer, jf. pkt. 9.1.
Økonomiske konsekvenser for erhvervslivet Ikke umiddelbart, men hvis forbrugerne kan påvirkes til  

 at købe produkter fremavlet under større hensyn til  

 dyrevelfærd, vil der på sigt kunne hentes en vis gevinst pga. de  

 her foreslåede krav.
Slagtekyllingeproducenterne skal investere i lysprogrammer og  

 evt. i forøget kapacitet i foder- og drikkevandsanlæg.
Desuden  

 skal belægningsgraden sættes gradvist ned, og overvågnings-  

 og kontrolordningen betales   sidstnævnte forventes dog i stor  

 udstrækning at blive finansieret af Fjerkræafgiftsfonden.  

 Følgeindustrien vil skulle gennemgå visse  

 strukturtilpasninger.
Administrative konsekvenser for erhvervslivet Ingen Producenter, rugerier og slagterier skal anvende mere tid  

 på planlægning og på at sætte sig ind i de nye  

 regler.
Producenterne skal i større omfang registrere forskellige  

 forhold i besætningen til brug for kontrolordningen.
Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten EU-retten indeholder en række minimumsregler om  

 beskyttelse af slagtekyllinger, der holdes til landbrugsmæssigt  

 formål.
Lovforslagets regler går videre end disse  

 minimumsregler.
 14. Hørte myndigheder  

 mv.
 Dyreværnsrådet, Det Dyreetiske Råd, Det  

 Veterinære Sundhedsråd, Vildtforvaltningsrådet,  

 Landbrugsraadet, Det Danske Fjerkræraad, Kødbranchens  

 Fællesråd, Dansk Familielandbrug, De Danske Landboforeninger,  

 Danmarks Fjerkræavlerforening for Raceavl, Danske Slagterier,  

 Slagteriernes Forskningsinstitut, Foreningen til Dyrenes Beskyttelse i  

 Danmark, Dyreværnsforeningernes Fællesråd, Dansk  

 Dyreværn Århus, Dyrefondet, Dyrenes Dags Komité, WSPA,  

 Dyreværnsforeningen Freja, Dyrenes Venner, Foreningen til Værn  

 for Værgeløse Dyr, Nordisk Samfund til Bekæmpelse af  

 Misbrug af Dyr, Landsforeningen Komitéen mod Dyreforsøg, Den  

 Danske Dyrlægeforening, Professor Jan Ladewig fra  

 Landbohøjskolen, Sammenslutningen af Landbrugets  

 Arbejdsgiverforeninger, Specialarbejderforbundet i Danmark, Dan Poultry  

 Service, Holmegaards Rugeri, Mølbjergs Rugeri, Rose Poultry A/S, Danpo  

 A/S, Padborg Fjerkræslagteri A/S, Struer Fjerkræslagteri A/S,  

 Thor Export ApS, BornPoultry A/S, Vellingegårds Fjerkræ, Ulfborg  

 Slagteri, Fjeldsted Fjerkræslagteri, Peter Hells og Dansk  

 Slagtefjerkræ.
Bemærkninger til lovforslagets enkelte  

 bestemmelser Til § 1 Bestemmelsen fastlægger lovens  

 anvendelsesområde.
Loven finder alene anvendelse på bedrifter, der  

 holder slagtekyllinger til erhvervsmæssigt formål.
Herved  

 forstås, at hold af slagtekyllingerne hovedsageligt har til  

 formål at fremme ejerens (eller ejernes) økonomiske interesser  

 ved en systematisk indtægtserhvervelse gennem hold og  

 efterfølgende salg af slagtekyllinger.
Hold af slagtekyllinger, som ikke har systematisk  

 indtægtserhvervelse til formål, men som overvejende udøves  

 med henblik på opfyldelse af personlige interesser og behov  

 (hobbyvirksomhed), er således ikke omfattet af loven.
Ejerens  

 lejlighedsvise salg af enkelte slagtekyllinger fra bedriften indebærer  

 ikke, at der foreligger hold til erhvervsmæssigt formål.  

 Sådanne hobbyhold vil dog blandt andet være omfattet af reglerne  

 i dyreværnsloven (navnlig §§ 1-3) og i bekendtgørelse om  

 mindstekrav til beskyttelse af landbrugsdyr (jf.
Justitsministeriets  

 bekendtgørelse nr. 707 af 18. juli 2000).
Enhver form for erhvervsmæssigt opdræt af  

 slagtekyllinger er omfattet af loven, uanset om kyllingerne holdes som  

 skrabekyllinger, fritgående kyllinger eller lignende, og uanset om der  

 er tale om økologisk eller frilands produktion.
Holdes kyllingerne  

 udendørs det meste af tiden, kan producenten dog under visse  

 nærmere angivne betingelser fravige kravet om obligatorisk brug af  

 lysprogram i kyllingehusene, jf. lovforslagets § 4, stk. 2, 3. pkt.
 Bestemmelsen svarer til § 1, stk. 1, i  

 arbejdsgruppens lovudkast, jf. afsnit VIII i arbejdsgruppens delrapport.
Til § 2 Bestemmelsen indeholder definitioner af »slagtekyllinger«,  

 »kyllinger«, »huse« og »embedsdyrlæge«.
Definitionerne af »slagtekyllinger« og »kyllinger« i  

stk. 1 og 2 indebærer blandt andet, at forældredyr,  

 der opdrættes med henblik på produktion af rugeæg, hvorfra  

 de daggamle kyllinger til slagtekyllingeproduktionen udruges, ikke er  

 omfattet af loven.
Dette gælder, selv om et antal af  

 forældredyrene efterfølgende bliver solgt til et slagteri.
 Definitionen af »huse« i stk. 3 har til  

 formål at sikre, at erhvervsmæssigt hold af slagtekyllinger er  

 omfattet af loven, uanset hvilke lokaliteter kyllingerne holdes i.
I stk. 4 defineres »embedsdyrlæge« i  

 relation til denne lov.
Samtlige dyrlæger ansat i en  

 fødevareregion er embedsdyrlæger, men når der i denne lov  

 henlægges særlige opgaver til »embedsdyrlægen«, er det den  

 af fødevareregionens embedsdyrlæger, der arbejder på det  

 stedlige fjerkræslagteri som ansvarlig for kødkontrollen, der  

 skal udføre de pågældende opgaver.
Bestemmelsen svarer til § 1, stk. 2-5 i  

 arbejdsgruppens lovudkast, jf. afsnit VIII i delrapporten.
Justitsministeriet  

 har af lovtekniske grunde fundet det hensigtsmæssigt at fastsætte  

 lovforslagets anvendelsesområde og definitionerne i hver sin  

 paragraf.
Til § 3 Bestemmelsen præciserer, at dyreværnslovens  

 generelle regler om beskyttelse af dyr fortsat finder anvendelse på  

 slagtekyllinger, der er omfattet af denne lov.
Det samme er tilfældet  

 med regler udstedt med hjemmel i dyreværnsloven.
 Det drejer sig eksempelvis om de generelt formulerede  

 regler i dyreværnslovens §§ 1-3. Det fremgår blandt andet  

 heraf, at dyr skal behandles forsvarligt og beskyttes bedst muligt mod  

 smerte, lidelse, angst, varigt mén og væsentlig ulempe  

 (§ 1), at enhver, der holder dyr, skal sørge for, at dyrene  

 behandles omsorgsfuldt, herunder at de huses, fodres, vandes og passes under  

 hensyn til deres fysiologiske, adfærdsmæssige og  

 sundhedsmæssige behov (§ 2), og at dyrenes opholdsrum skal  

 indrettes i overensstemmelse hermed (§ 3).
 Der er ikke i dyreværnsloven fastsat regler, der  

 specifikt vedrører slagtekyllinger.
 Endvidere vil blandt andet reglerne i Justitsministeriets  

 bekendtgørelse om mindstekrav til beskyttelse af landbrugsdyr  

 (bekendtgørelse nr. 707 af 18. juli 2000) finde anvendelse.  

 Bekendtgørelsen er udstedt med hjemmel i dyreværnsloven og  

 indeholder visse minimumskrav, der altid skal være opfyldt ved hold af  

 landbrugsdyr, medmindre strengere krav er fastsat i anden lovgivning.
 Bestemmelsen svarer til § 2 i arbejdsgruppens  

 lovudkast, jf. afsnit VIII i delrapporten.
Til § 4 Bestemmelsen fastsætter nærmere krav til  

 belysningen i kyllingehuset.
Kravene skal blandt andet sikre, at husene er  

 tilstrækkeligt oplyst til, at kyllingerne kan udøve deres  

 naturlige adfærd, herunder støvbadning, skraben og hakken.  

 Samtidig skal bestemmelsen sikre, at personalet har tilstrækkeligt lys  

 til at kunne inspicere dyrene nøje, herunder undersøge om der  

 findes syge, tilskadekomne dyr og dyr med misdannelser, jf. tilsynspligten i  

 dyreværnslovens § 3, stk. 3.
Dyreværnslovens § 2 stiller krav om, at dyr  

 skal passes under hensyntagen til deres fysiologiske,  

 adfærdsmæssige og sundhedsmæssige behov.
I den moderne  

 slagtekyllingeproduktion er slagtekyllinger blevet opdrættet ved  

 konstant lys hele døgnet for at maksimere fødeoptagelsen og den  

 daglige vækst.
Dette er næppe i overensstemmelse med kyllingernes  

 adfærdsmæssige og fysiologiske behov, og den kraftige vækst  

 har samtidig været en væsentlig medvirkende faktor til en  

 forringelse af kyllingernes benkonstitution   kyllingerne er vokset så  

 hurtigt, at deres ben ikke har kunnet nå at udvikle sig  

 tilsvarende.
I bestemmelsens stk. 2 er det derfor bestemt,  

 at slagtekyllinger ikke til stadighed må holdes ved konstant lys, og  

 der er tillige fastsat krav om obligatorisk brug af lysprogrammer.  

 Lysprogrammet skal sikre, at kyllingerne får en tilstrækkelig  

 sammenhængende mørkeperiode og herved får en vis naturlig  

 døgnrytme, hvorved deres velfærd forbedres.
Samtidig stilles der  

 krav om, at der skal ske en gradvis overgang mellem lys og mørke,  

 så kyllingerne kan forberede sig på de ændrede lysforhold,  

 f.eks. ved at finde hvilepladser i skumringen eller indtage ekstra foder  

 før mørkeperioden eller lignende.
Det er vanskeligt at fastsætte varigheden af  

 mørkeperioderne, da denne blandt andet afhænger af kyllingernes  

 alder.
For lange mørkeperioder kan   ud over reduceret vækst med  

 heraf følgende produktionsøkonomiske konsekvenser   betyde sult  

 hos kyllingerne, hvilket kan afstedkomme fysiologisk stress.
Omvendt vil der  

 ved for korte mørkeperioder ikke kunne opnås de positive  

 velfærdsmæssige konsekvenser af lysprogrammet.
I stk. 3 foreslås der derfor  

 indført en bemyndigelse for justitsministeren til administrativt at  

 fastsætte regler om den nærmere sammensætning af de i  

 stk. 2 nævnte lysprogrammer.
Sådanne regler er af meget  

 teknisk karakter, og såvel fortsat forskning som praktiske erfaringer  

 med lysprogrammer fremover kan resultere i, at lysprogrammernes  

 sammensætning bør ændres i forhold til det foreliggende  

 forslag fra arbejdsgruppen.
Det vil derfor være mest  

 hensigtsmæssigt, at de nærmere regler herom kan fastsættes  

 administrativt.
Hvis lovforslaget vedtages, har justitsministeren til hensigt  

 at udstede administrative regler, der nærmere fastsætter  

 sammensætningen og varigheden af lys- og mørkeperioder og om  

 lysintensitet, i overensstemmelse med arbejdsgruppens forslag, jf. hertil  

 pkt. 5.1 i de almindelige bemærkninger til lovforslaget.  

 Justitsministeriets udkast til bekendtgørelse herom er optrykt som  

 bilag til dette lovforslag, jf. nærmere § 4 og § 5 i  

 bekendtgørelsesudkastet.
For så vidt angår opdræt af kyllinger  

 under produktionsformer, hvor kyllingerne har adgang til udendørs  

 arealer og kun er indenfor i hønsehusene om natten, må det  

 antages, at der ikke er behov for at bruge et lysprogram, så  

 længe der ikke er tændt lys inde i huset om natten.
Disse  

 kyllinger får således en naturlig døgnrytme uden brug af  

 lysprogrammer, og i stk. 2, 3. pkt., foreslås det derfor,  

 at producenter, der holder deres kyllingerne under sådanne forhold,  

 ikke behøver at anvende lysprogrammer.
 Bestemmelsen svarer til § 3 i arbejdsgruppens  

 lovudkast, jf. delrapportens afsnit VIII.
 Der henvises i øvrigt til pkt. 5 i de almindelige  

 bemærkninger til lovforslaget.
Til  

 § 5 Bestemmelsen indeholder en standard for  

 strøelseskvaliteten i kyllingehuse, hvorefter  

 strøelsesmåtten i hele produktionsperioden skal være  

 løs og tør i overfladen.
Som nævnt under de almindelige  

 bemærkninger pkt. 6.1 vil det ikke være praktisk muligt at holde  

 strøelsen fuldstændig tør, bl.a. på grund af  

 kyllingernes afføring, hvorfor strøelse med en fugtighed, der  

 naturligt følger af produktionen, ikke falder uden for denne  

 standard.
Bestemmelsen skal sikre slagtekyllingerne adgang til  

 støvbadning i løs og tør strøelse, så de  

 kan rense og vedligeholde fjerdragten.
Samtidig skal bestemmelsen forhindre,  

 at kyllingerne opholder sig på en våd strøelse, der  

 på grund af ammoniakfordampning medfører svidninger på  

 kyllingernes bryst og trædepuder.
 Hvis slagtekyllinger holdes i huse med strøelse,  

 der utvivlsomt er mere end naturligt fugtig, og som har en tydelig skadelig  

 virkning på kyllingerne, vil producenten kunne straffes for  

 overtrædelse af den foreslåede bestemmelse, jf. § 21,  

 stk. 1, nr. 1.
 Der henvises i øvrigt til pkt. 6 i de almindelige  

 bemærkninger til lovforslaget, hvoraf det bl.a. fremgår, at  

 bestemmelsen svarer til § 5 i arbejdsgruppens udkast til  

 bekendtgørelse, jf. delrapportens afsnit IX.
Til  

 § 6 Af hensyn til slagtekyllingernes  

 velfærd er det vigtigt at sikre den rette temperatur, luftfugtighed og  

 ventilation i kyllingehusene.
Det foreslås derfor, at bygningernes  

 isolering, opvarmning og ventilation skal sikre, at luftcirkulation,  

 støvindhold, temperatur, relativ luftfugtighed og koncentration af  

 luftarter ikke skader dyrene.
For høje ammoniakkoncentrationer kan  

 f.eks. medføre luftvejslidelser og nedsat vækst og ved  

 særligt høje koncentrationer give øjenirritationer,  

 ligesom andre luftarter som hydrogensulfid og kuldioxid kan give dyrene  

 ubehag og i høje koncentrationer påføre dem skader.
De nævnte klimatiske faktorer er indbyrdes  

 stærkt afhængige, og den optimale temperatur og luftfugtighed  

 varierer afhængigt af bl.a. kyllingernes alder.
Det er derfor ikke  

 hensigtsmæssigt at søge at præcisere kravene til de  

 forskellige klimatiske faktorer nærmere.
Producenten skal i stedet  

 gennem nøje kontrol og styring af de forskellige faktorer under de til  

 enhver tid givne forhold sikre sig, at kyllingerne ikke lider skade på  

 grund af for høje temperaturer, for høj luftfugtighed,  

 dårlig luftcirkulation eller lignende.
Da der ikke sættes  

 nærmere grænser for f.eks. luftens indhold af kuldioxid eller  

 ammoniak, må det dog antages, at der først vil blive tale om at  

 anvende strafbestemmelsen i § 21, stk. 1, nr. 1, når der  

 foreligger klare og tydelige beviser på, at producenten ikke har  

 formået at sikre kyllingernes velfærd tilstrækkeligt.
Det  

 kan eksempelvis dreje sig om situationer, hvor producenten opdager, at  

 ventilationsanlægget er brudt sammen, men ikke tager initiativ til at  

 få det repareret, selvom temperaturen og luftfugtigheden stiger  

 faretruende inde i huset.
Navnlig i perioder med særligt høje  

 temperaturer udenfor   som under en hedebølge om sommeren   er det  

 vigtigt, at temperaturen i huset ikke stiger for meget, hvis man skal  

 undgå overdødelighed blandt kyllingerne.
Det foreslås  

 derfor tillige, at temperaturen inde i kyllingehusene ikke i væsentlig  

 grad må overstige temperaturen udenfor i varme perioder.
Dette kan  

 f.eks. undgås ved at sikre, at husene kan blive oversprøjtet med  

 vand og derved blive kølet ned på varme sommerdage.
 Der henvises til de almindelige bemærkninger pkt. 7,  

 hvoraf det bl.a. fremgår, at bestemmelsen svarer til § 6 i  

 arbejdsgruppens udkast til bekendtgørelse, jf. afsnit IX i  

 arbejdsgruppens delrapport.
Til § 7 Bestemmelsen fastsætter krav til størrelsen  

 af belægningen i de enkelte kyllingehuse.
Det foreslås, at den  

 gennemsnitlige belægning ikke må overstige 40 kg levende kylling  

 pr. m2 gulvareal.
Det betyder i praksis, at en stor del af  

 slagtekyllingeproducenterne skal nedsætte deres belægning, da den  

 gennemsnitlige belægning på landsplan var 43,4 kg/m2  

 pr. 1. januar 2000. Imidlertid er høje belægningsgrader en  

 væsentlig medvirkende årsag til bl.a. benproblemer blandt  

 slagtekyllingerne, så selv om en sådan grænse vil have  

 økonomiske konsekvenser for branchen, anses en grænse for  

 nødvendig af hensyn til dyrenes velfærd.
Hvis der imidlertid skulle stilles krav om, at der  

 på intet tidspunkt i produktionen måtte være mere end 40 kg  

 levende kylling pr. m2 gulvareal, ville det indebære store  

 produktionsmæssige problemer for producenterne, idet svingninger i  

 slagtetidspunktet på blot to dage kan have stor effekt på  

 belægningsgraden (ca. 1,4 kg/m2). Desuden kan variation i  

 dødelighed, antal indsatte kyllinger pr. hold og tilvæksten  

 påvirke størrelsen af belægningsgraden ved  

 slagtetidspunktet.
De biologiske og logistikmæssige forhold gør,  

 at producenten ved krav om sådanne maksimale belægningsgrader  

 måtte regne med en betydelig sikkerhedsmargin på mellem 3 og 4  

 kg/m2 for at undgå, at belægningen oversteg 40  

 kg/m2. Belægningsgraden foreslås derfor målt som  

 et gennemsnit, hvorved producenten får mulighed for løbende at  

 tilpasse produktionen efter de aktuelle omstændigheder.
 Henset til de økonomiske konsekvenser, som kravet  

 om en gennemsnitlig belægning på maks. 40 kg/m2 vil  

 få for en stor del af slagtekyllingeproducenterne, foreslås der  

 en passende overgangsperiode for så vidt angår dette krav, jf.  

 § 22, stk. 2.
Det foreslås i stk. 2, at  

 justitsministeren bemyndiges til at fastsætte regler om den  

 nærmere opgørelse af den maksimale gennemsnitlige  

 belægningsgrad.
Hvis lovforslaget vedtages, agter justitsministeren at  

 fastsætte en regel svarende til den af arbejdsgruppen foreslåede  

 om, at belægningen skal måles som et gennemsnit for det aktuelle  

 hold kyllinger i et hus og de to forudgående hold fra samme hus.
I  

 bilaget til dette lovforslag er Justitsministeriets udkast til  

 bekendtgørelse om hold af slagtekyllinger og rugeægsproduktion  

 optrykt.
Bestemmelsen i bekendtgørelsesudkastets § 6 svarer til  

 arbejdsgruppens forslag.
 Hvis erfaringerne med de her foreslåede regler  

 på et senere tidspunkt resulterer i, at en anden beregningsmetode vil  

 være mere hensigtsmæssig, kan det til den tid overvejes, om  

 reglen i bekendtgørelsen bør ændres.
 Lovforslagets § 7 svarer til § 4 i  

 arbejdsgruppens lovudkast, jf. afsnit VIII i delrapporten om  

 slagtekyllinger.
 Der henvises i øvrigt til pkt. 8 i de almindelige  

 bemærkninger til lovforslaget.
Til § 8 Krav om tilstrækkelig foder- og vandforsyning  

 følger af den generelle regel i dyreværnslovens § 2,  

 hvorefter enhver, der holder dyr, blandt andet skal sørge for, at  

 dyrene fodres og vandes under hensyntagen til deres fysiologiske,  

 adfærdsmæssige og sundhedsmæssige behov i overensstemmelse  

 med anerkendte praktiske og videnskabelige erfaringer.
Indførelsen af obligatorisk brug af lysprogrammer  

 medfører, at den enkelte producent skal være meget  

 opmærksom på, om foder- og drikkevandsanlæggene i  

 kyllingehusene har tilstrækkelig kapacitet.
Når kyllingerne  

 vågner efter en længere mørkeperiode, vil de alle  

 være sultne og formentlig søge hen til fodertrugene på  

 én gang, og jo tættere på slagtetidspunktet kyllingerne  

 er, jo mere plads vil de have behov for.
Det er derfor fundet  

 hensigtsmæssigt at understrege, at kyllingerne gennem hele  

 produktionsperioden skal have adgang til tilstrækkelig foderplads og  

 vandforsyning, jf. stk. 1 .
På grund af manglende videnskabelig dokumentation  

 har det ikke været muligt på nuværende tidspunkt at stille  

 præcise krav til foder- og drikkevandsanlæggenes kapacitet, men  

 det må formodes, at det på basis af ny forskning og nye praktiske  

 erfaringer på et tidspunkt vil være muligt at fastsætte  

 nærmere krav herom.
Henset til vigtigheden af, at dyrene får  

 tilstrækkelig adgang til foder og vand, foreslås det derfor i  

stk. 2, at der meddeles justitsministeren bemyndigelse til at  

 fastsætte nærmere regler om foder- og drikkevandsanlæg.  

 Herved tilvejebringes den nødvendige lovhjemmel til at fastsætte  

 sådanne regler administrativt.
 Bestemmelsen svarer til § 5 i arbejdsgruppens  

 lovudkast, jf. delrapportens afsnit VIII.
 Der henvises i øvrigt til pkt. 9 i de almindelige  

 bemærkninger til lovforslaget.
Til § 9 Den foreslåede bestemmelse i stk. 1  

pålægger den embedsdyrlæge, som efter  

 fødevarelovgivningen skal være tilknyttet et  

 fjerkræslagteri, at overvåge tilstanden af trædepuder og  

 fjerdragt på de indleverede slagtekyllinger.
Embedsdyrlægen har  

 dog mulighed for at lade andre ansatte foretage en del af  

 overvågningen, men det skal ske på embedsdyrlægens ansvar.  

 Embedsdyrlægen vil således kunne lade en tilsynstekniker foretage  

 undersøgelsen af kyllingernes trædepuder på  

 embedsdyrlægens ansvar.
Det forudsættes i den forbindelse, at  

 teknikeren får kyndig instruktion i, hvordan trædepuderne skal  

 vurderes.
 En høj forekomst af alvorlige  

 trædepudesvidninger og sveden fjerdragt (ammoniakforbrænding)  

 afspejler primært problemer med strøelsens beskaffenhed og  

 ammoniakniveauet i kyllingehuset og kan være et udtryk for  

 utilstrækkelig ventilation eller utilstrækkelig  

 driftsledelse.
På baggrund af disse undersøgelser skal  

 embedsdyrlægen efter stk. 2 vurdere, om der er grund til at  

 antage, at der er velfærdsproblemer i de huse, som de  

 pågældende kyllinger stammer fra.
I så fald skal forholdet  

 indberettes til fødevareregionens veterinærafdeling, som  

 på baggrund af de modtagne oplysninger må vurdere, om der er  

 behov for at foretage kontrolbesøg i besætningen, jf.  

 lovforslagets § 10.
Skønnes forholdet at være mindre  

 væsentligt, kan embedsdyrlægen dog nøjes med at henstille  

 til producenten at udbedre de konstaterede problemer.
Embedsdyrlægen  

 skal herefter påse, om de påpegede forhold er udbedret ved  

 indlevering af det næste hold kyllinger fra samme hus.
Er det ikke  

 tilfældet, skal embedsdyrlægen indberette det til  

 fødevareregionen, som herefter kan aflægge besøg i  

 besætningen eller anvende andre reaktionsmuligheder, som f.eks. at  

 meddele producenten påbud om at udarbejde en redegørelse for  

 nødvendige tiltag i bedriften, jf. lovforslagets § 11.
Det foreslås i stk. 3, at  

 justitsministeren gives bemyndigelse til at fastsætte nærmere  

 regler om indholdet og udførelsen af overvågningen på  

 slagteriet, herunder om hvornår embedsdyrlægen bør  

 foretage indberetning efter stk. 2. Henset til, at  

 embedsdyrlægerne er ansat under Ministeriet for Fødevarer,  

 Landbrug og Fiskeri, foreslås det, at justitsministeren forud for  

 udfærdigelse af sådanne administrative regler skal forhandle med  

 ministeren for fødevarer, landbrug og fiskeri herom.
Justitsministeren  

 agter at fastsætte regler svarende til dem, som arbejdsgruppen har  

 foreslået, jf. pkt. 10.1.2 i de almindelige bemærkninger til  

 lovforslaget og §§ 7-9 i bekendtgørelsesudkastet i bilaget til  

 dette lovforslag.
Da Ministeriet for Fødevarer, Landbrug og Fiskeri  

 har været repræsenteret i arbejdsgruppen, anses  

 forhandlingsforpligtelsen for opfyldt.
 Bestemmelsen svarer til § 6 i arbejdsgruppens  

 lovudkast, jf. delrapportens afsnit VIII.
 Der henvises i øvrigt til pkt. 10 i de almindelige  

 bemærkninger til lovforslaget.
Til § 10 Den foreslåede bestemmelse indeholder regler om den  

 kontrol af de enkelte besætninger med slagtekyllinger, som  

 foreslås udført som supplement til overvågningen af de  

 indleverede kyllinger på slagteriet, jf. lovforslagets § 9.
Den kompetence, der i medfør af § 10  

 henlægges til fødevareregionerne, forudsættes  

 udøvet af dyrlæger fra fødevareregionerne med  

 særlig indsigt i dyrevelfærd, da et væsentligt led i  

 besætningskontrollerne er at vurdere kyllingernes velfærd, og  

 hvordan denne velfærd eventuelt kan forbedres.
Med den nuværende  

 organisering af fødevareregionerne vil det i praksis medføre,  

 at det bliver dyrlæger fra fødevareregionernes  

 veterinærafdelinger, der skal udføre kontrollerne.
I stk. 1 foreslås der indført en  

 stikprøvebaseret kontrol med huse, hvori der holdes slagtekyllinger.  

 Formålet med besætningskontrollen, som skal foretages af de  

 lokale fødevareregioner, er at undersøge forhold, som kan have  

 betydning for kyllingernes velfærd.
I den forbindelse skal der blandt  

 andet foretages en kontrol af de fysiske rammer for dyreholdet.
Det vil i den  

 forbindelse være naturligt at bede producenten om oplysninger om husets  

 areal, antallet af indsatte dyr, antal kg kylling leveret til slagtning,  

 antal kasserede dyr og årsagen hertil, kapaciteten af fodertrug,  

 drikkevandsanlæg og ventilation, sammensætningen af det anvendte  

 lysprogram mv., jf. lovforslagets § 17.
Endvidere skal fødevareregionen foretage en  

 undersøgelse af den daglige driftsledelse.
En sådan  

 undersøgelse vil navnlig have til formål at konstatere, om  

 dyrene holdes dyreværnsmæssigt forsvarligt, og vil derfor blandt  

 andet udgøre en helhedsvurdering af driften og dyrenes tilstand,  

 herunder en undersøgelse af strøelsens og fjerdragternes  

 beskaffenhed, flokkens ensartethed, ernæringstilstand samt kyllingernes  

 benkonstitution.
 Såfremt lovforslaget vedtages, agter  

 justitsministeren med hjemmel i lovforslagets § 15 at fastsætte  

 nærmere administrative regler om indholdet af denne undersøgelse  

 i overensstemmelse med arbejdsgruppens forslag, jf. hertil navnlig  

 delrapportens afsnit IV.4.3.3.2. og arbejdsgruppens udkast til  

 bekendtgørelse i afsnit IX.
Stk. 2 vedrører den opfølgende  

 kontrol med konkrete besætninger, som det foreslås, at  

 fødevareregionerne udfører på baggrund af modtagne  

 indberetninger fra de enkelte slagterier som følge af slagteriernes  

 overvågning i medfør af lovforslagets § 9, stk. 2.  

 Bestemmelsen indeholder ikke en pligt for fødevareregionen til at  

 aflægge et kontrolbesøg på bedriften.  

 Fødevareregionen må på baggrund af de modtagne oplysninger  

 fra slagteriet have mulighed for at tilrettelægge sin kontrol af  

 besætningen mest hensigtsmæssigt.
Meddelelse af påbud og  

 fastsættelse af vilkår (jf. lovforslagets §§ 11-13) vil dog  

 i en del situationer forudsætte, at en dyrlæge fra  

 fødevareregionen med særlig indsigt i dyrevelfærd har  

 foretaget en undersøgelse af den pågældende bedrift og  

 herved har skaffet sig et overblik over de dyrevelfærdsmæssige  

 problemer, der måtte være.
 I stk. 3 præciseres det, at kontrollen  

 med, om producenterne efterkommer påbud og vilkår efter denne  

 lov, er henlagt til fødevareregionerne.
Hvis en fødevareregion i medfør af  

 lovforslagets § 11 meddeler en producent påbud om at udarbejde en  

 redegørelse for de tiltag, som er nødvendige for at udbedre  

 forholdene hos den pågældende producent, er  

 fødevareregionen således også berettiget og forpligtet til  

 at kontrollere, om producenten får lavet redegørelsen.
Hvis  

 fødevareregionen i medfør af lovforslagets § 12  

 påbyder en producent at nedsætte belægningsgraden, skal  

 regionen ligeledes følge op på dette påbud, f.eks. ved at  

 aflægge kontrolbesøg i besætningen eller indhente  

 oplysninger om, hvor mange kyllinger producenten leverer til slagtning fra  

 hvert kyllingehus.
 Tilsvarende skal fødevareregionen kontrollere, om  

 producenten overholder eventuelle vilkår, som regionen i medfør  

 af lovforslagets § 13 har stillet som betingelse for, at producenten  

 må øge belægningen igen.
Arbejdsgruppen har ikke medtaget en bestemmelse svarende  

 til dette lovforslags § 10, stk. 3, i sit lovudkast, men det  

 må antages at have været arbejdsgruppens intention, at  

 fødevareregionerne skal kunne følge op på de påbud,  

 regionerne meddeler slagtekyllingeproducenterne i henhold til dette  

 lovforslag.
Justitsministeriet har medtaget bestemmelsen for at undgå  

 enhver tvivl herom.
Herudover svarer stk. 1 og 2 i bestemmelsen til  

 § 7, stk. 1 og 2, i arbejdsgruppens lovudkast, jf. delrapportens  

 afsnit VIII.
Justitsministeriet har delt den af arbejdsgruppen  

 foreslåede § 7 op i flere bestemmelser for at gøre  

 lovforslaget mere overskueligt.
Det fremgår af bemærkningerne til  

 de følgende bestemmelser, i hvilket omfang de svarer til  

 arbejdsgruppens forslag til § 7.
 Der henvises i øvrigt til de almindelige  

 bemærkninger pkt. 10.
Til § 11 I denne bestemmelse foreslås der givet  

 fødevareregionerne hjemmel til at meddele producenten forskellige  

 påbud i anledning af konstaterede dyrevelfærdsmæssige  

 problemer i kyllingehusene afhængigt af problemernes omfang og  

 karakter.
Det foreslås således, at producenten blandt andet kan  

 blive pålagt at udarbejde en redegørelse for de tiltag, som er  

 nødvendige for at udbedre de konstaterede problemer.  

 Redegørelsen bør blandt andet indeholde en beskrivelse af  

 indsatsområder og et forslag til en tidsfrist for gennemførelsen  

 af initiativerne.
Redegørelsen skal udarbejdes af producenten selv,  

 men det forventes, at producenterne i mange tilfælde vil indhente  

 kvalificeret ekstern rådgivning, f.eks. fra Landskontoret for  

 Fjerkrærådgivning.
Redegørelsen skal godkendes af  

 fødevareregionen, som også skal fastsætte en frist for,  

 hvornår de i redegørelsen foreslåede tiltag skal  

 være gennemført.
Hvis redegørelsen ikke kan godkendes,  

 må fødevareregionen vurdere, om producenten kan få en ny  

 frist til at foretage ændringer i redegørelsen, eller om  

 hensynet til kyllingernes velfærd nødvendiggør et  

 påbud om nedsættelse af belægningsgraden, jf. lovforslagets  

 § 12.
 Formålet med udarbejdelsen af redegørelsen er  

 således også at sikre, at producenten grundigt undersøger  

 og forstår årsagerne til eventuelle velfærdsproblemer i  

 besætningen, og at disse årsager elimineres bedst muligt.
 Bestemmelsen svarer til § 7, stk. 3, i  

 arbejdsgruppens lovudkast, jf. afsnit VIII i delrapporten, med den  

 ændring, at den af arbejdsgruppen foreslåede regel om, at  

 fødevareregionen   hvis redegørelsen ikke kan godkendes   kan  

 give producenten en frist til at foretage sådanne ændringer i  

 redegørelsen, som skønnes nødvendige, er udgået.  

 Justitsministeriet er af den opfattelse, at fødevareregionerne som  

 ovenfor beskrevet allerede i medfør af lovforslagets § 11 vil  

 have denne kompetence, hvorfor det ikke anses for nødvendigt at  

 medtage en specifik regel herom.
 Der henvises i øvrigt til de almindelige  

 bemærkninger pkt. 10.
Til § 12 Bestemmelsen indeholder forslag om, at  

 fødevareregionen i en række nærmere beskrevne  

 tilfælde (nr. 1-4) kan meddele den enkelte producent påbud om at  

 nedsætte sin belægning af slagtekyllinger til mindre end de 40  

 kg/m2, som er foreslået i lovforslagets § 7,  

 stk. 1. Det drejer sig om tilfælde, hvor der enten er tale om  

 væsentlige eller gentagne velfærdsproblemer eller manglende  

 efterkommelse af et meddelt påbud fra fødevareregionen.  

 Fødevareregionen fastsætter på baggrund af besøg i  

 besætningen skønsmæssigt den nye maksimale  

 belægningsgrad.
 Overtrædelse af et påbud om nedsættelse  

 af belægningsgraden foreslås strafbelagt, jf. lovforslagets  

 § 21, stk. 1, nr. 2.
 Reglerne i dyreværnsloven, herunder navnlig de  

 generelle bestemmelser i §§ 1-3, gælder ved siden af reglerne i  

 dette lovforslag (jf. lovforslagets § 3), og fødevareregionerne  

 vil kunne anmelde en producent for overtrædelse af  

 dyreværnslovens regler samtidig med, at regionen påbyder  

 producenten at nedsætte belægningen af slagtekyllinger straks med  

 hjemmel i denne lov.
 Konstatering af velfærdsproblemer i  

 besætningerne, der samtidig indebærer en overtrædelse af  

 reglerne i dyreværnsloven, skal således anmeldes til politiet med  

 henblik på indledning af strafferetlig forfølgelse, herunder i  

 sidste ende eventuel dom om frakendelse af retten til at beskæftige sig  

 med dyr i tilfælde af mishandling eller grovere uforsvarlig behandling  

 af dyr, jf. dyreværnslovens § 29.
I stk. 2 er der indsat en begrænsning i  

 fødevareregionens skønsmæssige nedsættelse af  

 belægningsgraden, idet det foreslås, at belægningsgraden i  

 almindelighed ikke kan nedsættes til mindre end 25 kg levende kylling  

 pr. m2 gulvareal.
Der kan imidlertid opstå sådanne  

 helt særlige situationer, hvor fødevareregionen må  

 konstatere, at hensynet til dyrenes velfærd nødvendiggør  

 en lavere belægningsgrad.
Det kan f.eks. være tilfældet,  

 hvis kyllingerne holdes i huse, der ikke er egnede til kyllingehold på  

 grund af manglende ventilationsmuligheder eller lignende.
I sådanne  

 tilfælde må regionen særligt være opmærksom  

 på, om der også skal ske anmeldelse for overtrædelse af  

 dyreværnslovens bestemmelser, jf. ovenfor.
 Bestemmelsen svarer til § 7, stk. 4-5, i  

 arbejdsgruppens lovudkast, jf. delrapportens afsnit VIII.
 Der henvises i øvrigt til pkt. 10 under  

 lovforslagets almindelige bemærkninger.
Til § 13 Når en producent i medfør af lovforslagets  

 § 12 har fået påbud om at nedsætte  

 belægningsgraden, skal vedkommende have mulighed for at få den  

 sat op igen, når det kan dokumenteres, at de forhold, der gav anledning  

 til nedsættelsen, er udbedret.
Det foreslås derfor i § 13,  

 at fødevareregionen   når producenten fremlægger en  

 sådan dokumentation   skal vurdere dokumentationen og sammenholde den  

 med resultaterne af regionens kontrolbesøg i besætningen og  

 oplysninger fra slagteriet om eksempelvis konstaterede  

 trædepudesvidninger og andre skader på kyllingerne fra den  

 pågældende bedrift.
På den baggrund træffer  

 fødevareregionen beslutning om, på hvilke vilkår  

 belægningen på ny kan øges under behørig  

 hensyntagen til dyrenes velfærd.
Det kan f.eks. være vilkår  

 om gradvist at øge belægningen med 1 kg pr. m2 for  

 hvert nye hold kyllinger og i den forbindelse løbende kontrol af, om  

 kyllingernes velfærd forværres igen, herunder ved  

 undersøgelse af kyllingernes benkonstitution i form af en gait  

 score-vurdering af udvalgte kyllingehold.
Gait score er en karakterskala, der  

 bruges til at vurdere kyllingernes gang, og hvor »0« gives ved normal,  

 ubesværet gang og »5« gives, hvor kyllingen er ude af stand til at  

 gå.
Afhængig af baggrunden for det meddelte påbud  

 om nedsættelse af belægningsgraden kan der dog være  

 situationer, hvor det ikke er nødvendigt at stille vilkår, men  

 hvor påbudet kan hæves på stedet.
Det kan f.eks. være  

 tilfældet, hvis påbudet om nedsættelse af  

 belægningsgraden alene skyldes, at producenten ikke har efterkommet et  

 påbud om at installere en alarm, der kan advare om svigt i vitale  

 ventilationssystemer i den pågældende besætning.
I det  

 øjeblik alarmen er installeret og konstateret funktionsdygtig, vil  

 påbudet i givet fald kunne hæves straks.
I andre situationer vil det imidlertid være  

 nødvendigt at lempe påbudet ved at fastsætte nærmere  

 vilkår for at øge belægningsgraden igen i stedet for helt  

 at ophæve påbudet.
Det vil formentlig navnlig være  

 tilfældet, hvor påbudet skyldes, at producentens driftsledelse  

 ikke har været tilstrækkelig god til at sikre kyllingernes  

 velfærd ved den maksimale belægning, og hensynet til kyllingerne  

 derfor tilsiger, at belægningen kun øges gradvist og under  

 løbende tilsyn af fødevareregionen.
 Hvis producenten tilsidesætter eventuelle  

 vilkår, som fødevareregionen i medfør af denne  

 bestemmelse har fastsat som betingelse for, at producenten må  

 øge belægningsgraden igen, kan vedkommende producent straffes  

 for at overtræde påbudet, jf. lovforslagets § 21,  

 stk. 1, nr. 2.
 Bestemmelsen svarer til § 7, stk. 6, i  

 arbejdsgruppens lovudkast, jf. delrapportens afsnit VIII.
 Der henvises i øvrigt til de almindelige  

 bemærkninger pkt. 10.
Til § 14 Den foreslåede bestemmelse indeholder regler om  

 producentens adgang til at klage til Justitsministeriet over  

 fødevareregionernes påbud i medfør af forslagets  

 § 11, § 12, stk. 1, og § 13. Af hensyn til hurtigst  

 muligt at kunne sikre dyrenes velfærd, foreslås det, at klage  

 ikke tillægges opsættende virkning.
 Bestemmelsen svarer til § 7, stk. 7, i  

 arbejdsgruppens lovudkast, jf. afsnit VIII i arbejdsgruppens delrapport.
 Der henvises i øvrigt til pkt. 10.1.4 i de  

 almindelige bemærkninger.
Til § 15 Bestemmelsen giver justitsministeren hjemmel til  

 administrativt at fastsætte nærmere regler om kontrol af huse  

 (jf. §§ 10-13), herunder om krav til redegørelsen (jf.  

 § 11), tidsfrister mv., og om hvornår forholdene bør give  

 anledning til indgriben fra fødevareregionerne.
Idet fødevareregionerne henhører under  

 Ministeriet for Fødevarer, Landbrug og Fiskeri, foreslås det, at  

 justitsministeren forud for udstedelse af sådanne regler skal forhandle  

 med ministeren for fødevarer, landbrug og fiskeri herom.
Henset til de  

 alvorlige økonomiske konsekvenser, krav om udbedring af nærmere  

 bestemte forhold og nedsættelse af belægningsgraden kan have for  

 den enkelte producent, foreslås det, at der tillige skal ske  

 forhandling med de organisationer, der efter justitsministerens skøn  

 særlig berøres af reglerne, jf. også princippet i  

 dyreværnslovens § 4, stk. 4.
Hvis lovforslaget vedtages, agter justitsministeren at  

 udstede regler svarende til de af arbejdsgruppen i delrapportens afsnit IX  

 foreslåede regler om kontrol af huse mv.
Justitsministeriets udkast til  

 bekendtgørelse om hold af slagtekyllinger og rugeægsproduktion  

 indeholder i §§ 10-13 med tilhørende bilag sådanne regler,  

 jf. bilaget til dette lovforslag.
Da Ministeriet for Fødevarer,  

 Landbrug og Fiskeri og Det Danske Fjerkræraad har været  

 repræsenteret i arbejdsgruppen, anses forhandlingsforpligtelsen for  

 opfyldt.
 Bestemmelsen svarer til § 7, stk. 8, i  

 arbejdsgruppens lovudkast, jf. delrapportens afsnit VIII.
 Der henvises i øvrigt til pkt. 10.2 i de  

 almindelige bemærkninger til lovforslaget.
Til § 16 Gennemførelsen af den besætningskontrol, som  

 er foreslået i §§ 10-13, forudsætter adgang til de enkelte  

 kyllingehuse og øvrige produktionsanlæg.
For at kunne  

 gennemføre en effektiv kontrol af kyllingernes velfærd, herunder  

 navnlig ved den forslåede stikprøvekontrol, må  

 fødevareregionen kunne gennemføre uanmeldte besøg og  

 derfor have adgang til de lokaliteter, hvor kyllingerne opholder sig, og hvor  

 produktionsanlæggene er opstillet.
 Det foreslås derfor i stk. 1, at ansatte  

 i fødevareregionerne i det omfang, det er påkrævet for at  

 kunne udføre kontrolopgaverne nævnt i dette lovforslag, til  

 enhver tid mod behørig legitimation uden retskendelse skal kunne  

 få adgang til kyllingehusene og de øvrige anlæg til brug  

 for slagtekyllingeproduktionen.
 Bestemmelsen giver ikke hjemmel til skaffe sig adgang til  

 øvrige bygninger, som alene er indrettet til f.eks. beboelse, kontor  

 eller lignende.
Ifølge dyreværnslovens § 24 har  

 politiet, hvis det skønnes nødvendigt, til enhver tid mod  

 behørig legitimation uden retskendelse adgang til et dyrehold.  

 Politiet kan om fornødent tage en sagkyndig med.
Den eneste betingelse  

 for politiets adgang er således, at politiet finder et tilsyn  

 påkrævet.
 Efter § 24 a i dyreværnsloven har  

 veterinærchefer og andre ansatte i Fødevaredirektoratet og  

 privatpraktiserende dyrlæger, der af Fødevaredirektoratet er  

 bemyndiget hertil, i det omfang kontrol i henhold til et EF-direktiv om  

 forsvarlig behandling af dyr og om beskyttelse af dyrs velfærd  

 kræver det, adgang til offentlige og private ejendomme m.m. uden  

 retskendelse.
 I forbindelse med udarbejdelsen af lovforslaget   som ikke  

 er en gennemførelse af et direktiv   har det været nøje  

 vurderet, om det er nødvendigt at tillade en sådan adgang til  

 private bygninger uden iagttagelse af reglerne om ransagning i  

 retsplejelovens kapitel 73. Justitsministeriet har dog fundet en sådan  

 adgang nødvendig for at kunne gennemføre uanmeldt kontrol til  

 sikring af dyrevelfærden. Øjemedet vil kunne blive forspildt,  

 hvis fødevareregionen først skulle anmode politiet om at  

 foretage tilsyn i medfør af dyreværnslovens § 24.
For så vidt angår stikprøvekontrollen  

 bemærkes, at det netop er det stikprøvemæssige   og dermed  

 uforudsigeligheden   der giver kontrolordningen værdi.
Det vil i  

 sådanne situationer være vanskeligt at lave en nærmere  

 beskrivelse af de betingelser, der skal være opfyldt, for at indgrebet  

 kan foretages.
Domstolene ville derfor reelt ikke have noget grundlag at  

 træffe afgørelse på, hvorfor et krav om forudgående  

 indhentelse af retskendelse ikke tjener noget formål i disse  

 situationer.
For så vidt angår kontrolbesøg på  

 baggrund af indberetninger fra slagteriernes embedsdyrlæger vil  

 fødevareregionerne og domstolene før gennemførelsen af  

 besøget i de fleste tilfælde næppe kunne vide, om der  

 eventuelt vil være tale om en strafbar overtrædelse af  

 dyreværnsloven eller bestemmelser i dette lovforslag.
Tilsmudset  

 fjerdragt og svidninger på trædepuder kan skyldes en række  

 forskellige faktorer som f.eks. forkert foderblanding, dårlig  

 ventilation og temperaturregulering, våd strøelse, for  

 høj belægningsgrad eller et samspil af disse faktorer.
Det vil  

 formentlig i en række tilfælde vise sig, at de på  

 slagteriet konstaterede problemer ikke udgør en strafbar  

 lovovertrædelse.
Langt de fleste kontrolbesøg forventes  

 således alene at resultere i meddelelse af et påbud efter  

 lovforslagets § 11, og overtrædelse af sådanne påbud  

 foreslås ikke strafbelagt, jf. § 21, stk. 1   i stedet  

 risikerer producenten at få påbud om nedsættelse af  

 belægningsgraden, jf. § 12. Det skønnes derfor ikke  

 betænkeligt at tillade kontrolmyndighederne at få adgang til de  

 nødvendige rum eller bygninger uden retskendelse i forbindelse med  

 udførelse af kontrolopgaver i henhold til dette lovforslag.
Har fødevareregionen imidlertid mistanke om et  

 strafbart forhold, skal det anmeldes til politiet, jf. retsplejelovens  

 § 742. Den i § 16 foreslåede bestemmelse og  

 dyreværnslovens § 24 er alene administrative tilsyns- og  

 kontrolbeføjelser uden for strafferetsplejen.
Er det således en  

 mistanke om en strafbar overtrædelse af dyreværnsloven eller af  

 denne lov, der udgør grundlaget for politiets indgriben, må  

 indgrebet foretages i overensstemmelse med reglerne om ransagning i  

 retsplejelovens kapitel 73.
Den foreslåede bestemmelse pålægger  

 slagtekyllingeproducenten vederlagsfrit at yde fornøden bistand til  

 udførelse af kontrolopgaverne, så den kontrollerende  

 dyrlæge f.eks. kan forlange, at producenten låser døren  

 til et aflåst kyllingehus op.
Bestemmelsen foreslås strafbelagt,  

 jf. lovforslagets § 21, stk. 1, nr. 3.
 I tilfælde af problemer foreslås det i  

stk. 2, at politiet i givet fald skal yde fornøden bistand  

 til gennemførelse af disse administrative tilsyns- og  

 kontrolbesøg i besætningerne.
 Bestemmelsen svarer til § 8 i arbejdsgruppens  

 lovudkast, jf. afsnit VIII i delrapporten.
Til § 17 I stk. 1 foreslås det, at producenten  

 pålægges at give repræsentanter fra fødevareregionen  

 de faktiske oplysninger vedrørende produktionen af slagtekyllinger,  

 der er nødvendige for, at fødevareregionen kan udføre  

 den kontrol, som er beskrevet i dette lovforslag.
Oplysningerne skal stilles  

 vederlagsfrit til rådighed for regionen.
Der vil således typisk være tale om faktiske  

 oplysninger vedrørende de fysiske rammer for opdrættet af  

 kyllingerne, f.eks. oplysninger om kyllingehusenes areal, antal indsatte dyr,  

 antal kg kylling leveret til slagtning, oplysninger om foder- og  

 vandforsyning, det anvendte lysprogram mv.
På baggrund af disse  

 oplysninger kan fødevareregionen bl.a. beregne den gennemsnitlige  

 belægningsgrad for de forskellige huse.
Oplysningerne vil naturligt  

 indgå i den undersøgelse af forholdene vedrørende den  

 daglige driftsledelse, som fødevareregionen skal foretage efter  

 § 10.
 Bestemmelsen foreslås strafbelagt, jf. forslagets  

 § 21, stk. 1, nr. 4.
Det anses for mest hensigtsmæssigt, at den  

 nærmere beskrivelse af de oplysninger, som producenten skal være  

 i besiddelse af og oplyse til fødevareregionen, fastsættes  

 administrativt, da sådanne beskrivelser kan være meget  

 detaljerede og til dels tekniske.
Det foreslås derfor i  

stk. 2, at justitsministeren bemyndiges til at fastsætte  

 nærmere regler herom.
Hvis lovforslaget vedtages, agter  

 justitsministeren at fastsætte sådanne regler administrativt i  

 overensstemmelse med arbejdsgruppens forslag (jf. navnlig delrapportens  

 afsnit IV.4.3.3.2. og arbejdsgruppens udkast til bekendtgørelse i  

 delrapportens afsnit IX). I bilaget til dette lovforslag er  

 Justitsministeriets udkast til bekendtgørelse herom optrykt, jf.  

 nærmere bekendtgørelsesudkastets § 12 med tilhørende  

 bilag.
 Lovforslagets § 17 svarer til § 9 i  

 arbejdsgruppens lovudkast, jf. afsnit VIII i delrapporten.
Til § 18 Efter den foreslåede bestemmelse i  

stk. 1 påhviler det de enkelte slagtekyllingeproducenter  

 eller en sammenslutning heraf at afholde de ekstraudgifter, som er en  

 følge af den foreslåede kontrol på  

 fjerkræslagterierne, jf. lovforslagets § 9, og den  

 foreslåede stikprøvekontrol i besætningerne, jf.  

 lovforslagets § 10, stk. 1. Bestemmelsen er et udtryk for  

 princippet om brugerbetaling, hvorefter udgifterne ved kontrollen afholdes af  

 de kontrollerede, således at de af det offentlige afholdte udgifter i  

 forbindelse med kontrollen skal dækkes.
Opkrævningen af  

 brugerbetalingen må ikke overstige de afholdte udgifter.
Imidlertid findes det hensigtsmæssigt at tillade  

 producenterne at oprette en kollektiv betalingsordning, hvorved betalingen  

 overlades til en sammenslutning af producenter, navnlig fordi den  

 foreslåede besætningskontrol vil være  

 stikprøvekontrol af tilfældigt udvalgte besætninger,  

 så det vil være mest rimeligt at lade samtlige producenter  

 bære udgifterne i fællesskab og ikke kun dem, der  

 tilfældigvis bliver udtrukket til kontrol.
Udgifterne vil f.eks. kunne  

 afholdes af Fjerkræafgiftsfonden, jf. de almindelige bemærkninger  

 pkt. 10.1.5.
I stk. 2 foreslås det, at producenterne  

 selv afholder udgifterne i forbindelse med den kontrol, der bliver  

 nødvendig på baggrund af, at der konstateres konkrete  

 velfærdsproblemer i en producents besætning.
Der gives  

 således ikke mulighed for, at producenterne kan overlade til en  

 sammenslutning af producenter at betale disse udgifter, som alene skyldes, at  

 der rent faktisk er problemer med kyllingernes velfærd hos en bestemt  

 producent.
De udgifter, som producenten selv skal afholde, kan f.eks.  

 være udgifter til fødevareregionens opfølgende  

 kontrolbesøg i den pågældende besætning eller  

 udgifter til udarbejdelse af en redegørelse for nødvendige  

 tiltag til forbedring af de påpegede forhold.
Der er således  

 også her tale om brugerbetaling, og for at sikre, at det offentlige kan  

 få dækket udgifterne til den nødvendige opfølgende  

 kontrol hos de producenter, der har problemer, foreslås det tillige, at  

 der tillægges udpantningsret for disse beløb, jf. nærmere  

 nedenfor vedrørende stk. 4.
Som et almindeligt led i princippet om brugerbetaling er  

 der i stk. 3 foreslået bestemmelser om morarenter ved for  

 sen betaling.
Den rente, som opkræves efter rentelovens § 5, er i  

 henhold til Justitsministeriets bekendtgørelse nr. 896 af 21. december  

 1990 om ændring af morarentesatsen i lov om renter ved forsinket  

 betaling, forsikringsaftaleloven mv., ændret til diskontoen med et  

 tillæg på 5 pct.
 I stk. 4 er det foreslået, at der er  

 udpantningsret for de beløb, som er nævnt i stk. 2 og 3,  

 hvorved der er størst mulig sikkerhed for, at de udgifter, det  

 offentlige i første omgang afholder til kontrol af  

 erhvervsmæssigt opdræt af slagtekyllinger i besætninger,  

 hvor der konkret er konstateret dyrevelfærdsmæssige problemer,  

 kan søges inddrevet hos den pågældende producent.
Det fremgår af stk. 5, at udgifterne ved  

 slagteriovervågningen og ved kontrolbesøg i besætningerne  

 skal beregnes efter satserne i Ministeriet for Fødevarer, Landbrug og  

 Fiskeris bekendtgørelse om betaling for kontrol af fødevarer og  

 levende dyr mv.
Herved kommer udgifterne til at ligge på samme niveau  

 som udgifterne til den øvrige kontrol, som offentligt ansatte  

 dyrlæger udfører i landbruget.
Ifølge § 2, jf. bilag  

 1, nr. 1, i bekendtgørelse nr. 328 af 9. maj 2000 om betaling for  

 kontrol af fødevarer og levende dyr mv. udgør satsen for  

 tilsyn, kontrol mv. for tiden 170 kr. pr. påbegyndt kvarter.
Efter stk. 6 kan justitsministeren  

 fastsætte nærmere regler om opkrævning af udgifter og  

 morarenter samt fastsætte et beløb til dækning af  

 omkostninger ved udsendelse af erindringsskrivelser ved manglende betaling.  

 Et sådant gebyr for erindringsskrivelser foreslås  

 skønsmæssigt fastsat til 50 kr. i Justitsministeriets udkast til  

 bekendtgørelse, jf. § 19 i bilaget, hvorved der er taget hensyn  

 til, at gebyret ikke bliver højere end de faktiske omkostninger, der  

 er forbundet hermed.
Dette beløb svarer til det af arbejdsgruppen  

 foreslåede beløb, jf. § 10, stk. 3, i arbejdsgruppens  

 lovudkast.
 Bestemmelsen svarer til § 10 i arbejdsgruppens  

 lovudkast, jf. afsnit VIII i delrapporten.
Til § 19 Bestemmelsen svarer til § 4 a i dyreværnsloven,  

 jf. lov nr. 386 af 6. juni 1991 som ændret bl.a. ved lov nr. 183 af 14.  

 april 1993 og lov nr. 80 af 9. februar 1999.
 Formålet er for det første at gøre det  

 muligt administrativt at gennemføre eventuelle direktiver fra EU om  

 forsvarlig behandling af dyr og beskyttelse af dyrs velfærd.
Bestemmelsen om hjemmel til administrativ  

 gennemførelse af direktiver blev foreslået indsat i  

 dyreværnsloven i 1992, idet der havde vist sig et behov herfor.
De  

 internationale forpligtelser på dyreværnsområdet, der  

 tidligere i det væsentlige forelå som udkast til forordninger,  

 som efter vedtagelsen virker som national ret, havde i praksis vist sig i  

 vidt omfang at blive fastsat som direktiver, der normalt kræver  

 nationale opfyldelsesbestemmelser.
Af lovtekniske såvel som af  

 praktiske grunde fandt man det derfor hensigtsmæssigt i  

 dyreværnsloven at åbne mulighed for, at sådanne regler kan  

 gennemføres administrativt.
Forud for deltagelse i arbejdsgruppemøder i EU-regi  

 inden for dyreværnsområdet afholder Justitsministeriet  

 møder i en særlig komité (»den nationale komité«),  

 hvor udkast til direktiver løbende gennemgås og drøftes.  

 Den nationale komité består foruden af embedsmænd fra de  

 berørte ministerier af særligt sagkyndige og af  

 interesserepræsentanter fra landbruget og dyreværnsforeningerne.  

 Derudover suppleres komiteen med eksperter og repræsentanter for  

 interesseorganisationer inden for særlige områder, som skal  

 drøftes.
Direktivudkastene bliver tillige forelagt Folketingets  

 Europaudvalg.
 På denne baggrund vedtog Folketinget i 1993 den  

 foreslåede ændring af dyreværnsloven.
Formålet er herudover at gøre det muligt  

 administrativt at fastsætte regler, der sikrer anvendelsen af  

 forordninger på dyreværnsområdet.
Det kan f.eks. være  

 bestemmelser om, at ansøgning om godkendelse i henhold til en  

 forordning skal behandles af en bestemt myndighed, ligesom der kan udpeges en  

 bestemt myndighed til at føre tilsyn og lignende i henhold til en  

 forordning.
En sådan bestemmelse blev foreslået indsat i  

 dyreværnsloven i 1998, idet der havde vist sig behov for at kunne  

 fastsætte supplerende regler vedrørende anvendelsen af  

 forordninger på dyreværnsområdet.
Den foreslåede  

 ændring blev indsat i dyreværnsloven ved lov nr. 80 af 9. februar  

 1999.
Adgangen til administrativt at fastsætte regler, der  

 gør det muligt at opfylde vore internationale forpligtelser også  

 på slagtekyllingeområdet, er således allerede givet i  

 dyreværnsloven.
Med gennemførelsen af en særlov for hold  

 af slagtekyllinger finder Justitsministeriet, at bestemmelsen tillige  

 bør medtages her.
En lignende bestemmelse er også medtaget i de  

 særlove, der er vedtaget om indendørs hold af svin, jf. lov nr.  

 404 af 26. juni 1998 om indendørs hold af drægtige søer  

 og gylte og lov nr. 104 af 14. februar 2000 om indendørs hold af  

 smågrise, avls- og slagtesvin.
Til § 20 Lovforslaget indeholder en række  

 bemyndigelsesbestemmelser, hvorefter justitsministeren administrativt kan  

 fastsætte nærmere regler om lysprogrammer og lysintensitet  

 (§ 4, stk. 3), opgørelse af den gennemsnitlige  

 belægningsgrad (§ 7, stk. 2), foder- og  

 drikkevandsanlæg (§ 8), slagteriovervågning (§ 9,  

 stk. 3), besætningskontrol og fødevareregionens  

 øvrige reaktionsmuligheder (§ 15), udlevering af oplysninger  

 (§ 17, stk. 2) og om opkrævning af visse beløb  

 (§ 18, stk. 6). Disse regler kan få stor indflydelse på  

 såvel kyllingernes velfærd som producenternes økonomi.
Det  

 foreslås derfor, at justitsministeren forpligtes til at høre  

 både dyreværnsorganisationer og andre organisationer, der efter  

 ministerens skøn særligt berøres af reglerne, inden  

 sådanne regler må fastsættes.
 Dyreværnsloven indeholder i § 27, stk. 1,  

 en tilsvarende lovbestemt høringspligt forud for udfærdigelse af  

 administrative regler efter dyreværnsloven.
 Bestemmelsen svarer til § 11 i arbejdsgruppens  

 lovudkast, jf. delrapportens afsnit VIII.
Til § 21 Stk. 1 indeholder regler om straf for  

 overtrædelse af lovens bestemmelser om obligatorisk brug af  

 lysprogrammer (§ 4, stk. 1 og 2), tør og løs  

 strøelsesmåtte (§ 5), uskadelig ventilation og klimastyring  

 (§ 6), gennemsnitlig maksimal belægningsgrad (§ 7,  

 stk. 1), krav om tilstrækkelig foder- og vandforsyning (§ 8,  

 stk. 1), og om undladelse af at efterkomme et påbud om  

 nedsættelse af belægningsgrad (§ 12) og om  

 tilsidesættelse af vilkår som betingelse for at sætte  

 belægningsgraden op (§ 13). Endvidere indeholder bestemmelsen  

 regler om straf for overtrædelse af pligten til at yde hjælp til  

 fødevareregionens repræsentant i forbindelse med  

 kontrolbesøg (§ 16, stk. 1) og pligten til at give  

 oplysninger, der er nødvendige for gennemførelsen af  

 fødevareregionens kontrolbesøg (§ 17, stk. 1).
Hvis en producent ikke efterkommer påbud fra  

 fødevareregionen om at udbedre nærmere bestemte forhold i  

 bedriften eller om at udarbejde en redegørelse eller lignende, jf.  

 § 11, indeholder § 12 hjemmel til, at fødevareregionen kan  

 meddele producenten et påbud om at nedsætte  

 belægningsgraden.
Et sådant påbud forventes at være  

 så belastende for producenten, at der ikke er behov for tillige at  

 straffe vedkommende med bøde eller fængsel. § 21 indeholder  

 derfor ikke regler om, at overtrædelse af påbud efter § 11  

 skal kunne straffes.
Til gengæld kan overtrædelse af påbud  

 om nedsættelse af belægningsgraden efter § 12 som  

 nævnt ovenfor straffes.
Den foreslåede strafferamme er bøde eller  

 fængsel indtil 4 måneder.
Folketinget vedtog den 26. maj 2000 et  

 forslag til lov om gennemførelse af forskellige lovændringer i  

 forbindelse med gennemførelsen af en lov om fuldbyrdelse af straf mv.  

 (ændringer som følge af straffuldbyrdelsesloven, afskaffelse af  

 hæftestraffen og prøveløsladelse af livstidsdømte  

 mv.   lovforslag nr.
L 146), jf. nu lov nr. 422 af 31. maj 2000.
 Loven indebærer blandt andet, at hæftestraffen  

 som strafart afskaffes med virkning fra den 1. juli 2001. Den  

 foreslåede strafferamme svarer til en omregning af en strafferamme, der  

 omfatter bøde eller hæfte, ifølge de principper, som er  

 beskrevet i pkt. 2.3.1. og 2.2.5.5. i de almindelige bemærkninger til  

 ovennævnte lovforslag (L 146).
Efter stk. 2 kan der ligeledes  

 fastsættes straf af bøde eller fængsel indtil 4  

 måneder i administrative forskrifter, der udfærdiges med hjemmel  

 i loven.
I bilaget til dette lovforslag er der i § 19 i  

 Justitsministeriets udkast til bekendtgørelse om hold af  

 slagtekyllinger og rugeægsproduktion fastsat sådanne regler om  

 straf for overtrædelse af visse bestemmelser i  

 bekendtgørelsen.
 Ifølge stk. 3 er der mulighed for at  

 pålægge juridiske personer, herunder sådanne  

 enkeltmandsvirksomheder, der navnlig som følge af deres  

 størrelse og organisation må sidestilles med en juridisk person  

 (jf. straffelovens § 26, stk. 2), strafansvar i overensstemmelse  

 med reglerne i straffelovens 5. kapitel.
 Bestemmelsen svarer med enkelte redaktionelle  

 ændringer til § 12 i arbejdsgruppens lovudkast, jf. afsnit VIII i  

 arbejdsgruppens delrapport om slagtekyllinger.
Til § 22 Det foreslås i stk. 1, at loven  

 træder i kraft den 1. januar 2002. Herved sikres det blandt  

 andet, at slagterierne kan nå at indstille sig på de  

 ændringer i arbejdsprocessen, som er en følge af de  

 forslåede regler om overvågning af indleverede slagtekyllinger,  

 og at producenterne kan nå at anskaffe og installere lysprogrammer og  

 eventuelle ekstra foder- og vandingsanlæg, der måtte være  

 behov for som følge af kravet om lysprogrammer.
 I stk. 2 foreslås det, at der  

 indføres en overgangsperiode med hensyn til kravet om en gennemsnitlig  

 belægningsgrad på 40 kg/m2, jf. lovforslagets  

 § 7, stk. 1. Det foreslås således, at producenterne det  

 første år efter lovens ikrafttræden må have en  

 gennemsnitlig belægning i det enkelte hus på maks. 44  

 kg/m2, hvorefter belægningen sættes gradvist ned med 1  

 kg/m2 de følgende år, indtil producenterne fra den 1.  

 januar 2006 og fremefter kun må have maks. 40 kg/m2.
Forslaget om indførelse af en gennemsnitlig  

 maksimal belægningsgrad på 40 kg/m2 vil have  

 økonomiske konsekvenser for langt hovedparten af  

 slagtekyllingeproducenterne   navnlig producenter med meget høje  

 belægninger.
Hertil kommer formentlig omkostninger for  

 følgeindustrien (rugerier og slagterier). Den foreslåede  

 overgangsordning anses for at være tilstrækkelig lang til, at der  

 kan ske en vis strukturtilpasning både hos producenter og i  

 følgeindustrien samtidig med, at kyllingernes velfærd sikres  

 hurtigst muligt.
 Bestemmelsen svarer til § 13 i arbejdsgruppens  

 lovudkast, jf. delrapportens afsnit VIII.
 Der henvises i øvrigt til de almindelige  

 bemærkninger pkt. 8.
Til § 23 Bestemmelsen fastsætter lovens territoriale  

 gyldighed.
 Ved lov nr. 906 af 16. december 1998 for Grønland  

 om hunde og dyreværn, som trådte i kraft den 1. januar 1999, er  

 kompetencen til at fastsætte regler om beskyttelse af dyr i  

 Grønland overgået til Grønlands hjemmestyre, hvorfor  

 loven ikke skal kunne sættes i kraft for Grønland.
 Bestemmelsen svarer til § 14 i arbejdsgruppens  

 lovudkast, jf. afsnit VIII i delrapporten.
Bilag UDKAST  

 til  

 Bekendtgørelse om hold af slagtekyllinger og  

 rugeægsproduktion I medfør af § 4, stk. 1, § 12, stk. 1,  

 § 14, stk. 3-5, § 28, stk. 5 og stk. 7, i  

 dyreværnsloven, jf. lov nr. 386 af 6. juni 1991, som senest  

 ændret ved lov nr. 80 af 9. februar 1999, og i medfør af  

 § 4, stk. 3, § 7, stk. 2, § 9, stk. 3,  

 § 15, § 17, stk. 2, § 18, stk. 6, og § 21,  

 stk. 2, i lov om hold af slagtekyllinger, jf. lov nr. [ ], og efter  

 forhandling med ministeren for fødevarer, landbrug og fiskeri og med  

 de organisationer, der efter justitsministerens skøn særlig  

 berøres af reglerne, fastsættes følgende:
Kapitel 1 Anvendelsesområde § 1. Reglerne i denne bekendtgørelse finder anvendelse  

 på bedrifter med slagtekyllinger, der holdes til  

 erhvervsmæssigt formål, og på rugeægsproduktion.
 Stk. 2. Bekendtgørelsen finder ikke anvendelse på  

 produktion af æg til konsum.
Definitioner § 2. Ved kyllinger forstås afkom af høns fra  

 klækning til kønsmodenhed.
 Stk. 2. Ved slagtekyllinger forstås kyllinger, som  

 holdes med henblik på slagtning til brug for konsum.
 Stk. 3. Ved rugeægsproduktion forstås hold af  

 høns og kyllinger med henblik på produktion af æg til  

 udrugning af slagtekyllinger.
 Stk. 4. Ved huse forstås rum eller bygninger, hvori der  

 holdes kyllinger eller høns.
 Stk. 5. Ved embedsdyrlæge forstås en dyrlæge  

 fra fødevareregionen, der har ansvaret for kødkontrollen  

 på et fjerkræslagteri.
Kapitel 2 Fælles regler Driftsledelse, tilsyn mv.
§ 3. Alle dyr skal tilses mindst to gange dagligt.
Døde  

 dyr skal fjernes med det samme.
Syge, tilskadekomne og afmagrede dyr og dyr  

 med misdannelser skal aflives straks, medmindre der omgående  

 iværksættes passende behandling.
Lysintensitet § 4. Dyrene skal i de perioder, hvor der er lys i huset,  

 holdes ved en lysintensitet over alt i huset på ikke under 20 lux  

 målt i dyrenes øjenhøjde.
Ved hold af slagtekyllinger  

 finder reglen i § 5 dog anvendelse.
Stk. 2. Lysintensiteten kan i særlige tilfælde  

 reduceres, hvis det i den konkrete situation skønnes nødvendigt  

 for at imødegå tilfælde af alvorlig fjerpilning eller  

 kannibalisme blandt kyllingerne.
Lysintensiteten må dog på intet  

 tidspunkt være under 5 lux.
Kapitel 3 Hold af slagtekyllinger Lysprogram § 5. I huse med slagtekyllinger skal der anvendes et  

 lysprogram med følgende sammenhængende  

 mørkeperioder:
 a)	Fase 1:	Fra 5 til 12 dage efter udrugning skal slagtekyllingerne  

 have en mørkeperiode på ikke under 8 sammenhængende  

 timer.
 b)	Fase 2:	Fra 13 til 28 dage efter udrugning kan  

 mørkeperioden reduceres til 6 sammenhængende timer.  

 Mørkeperioden kan yderligere reduceres jævnt fra 6 til 3 timer i  

 løbet af fase 2, dog må den gennemsnitlige sammenhængende  

 mørkeperiode i huset ikke være mindre end 4,5 time i  

 døgnet i hele fasen.
c)	Fase 3:	Fra 29 dage efter udrugning til 5 dage før  

 slagtning kan mørkeperioden reduceres til 3 sammenhængende  

 timer.
Mørkeperioden kan yderligere reduceres jævnt i  

 løbet af fase 3, dog må den gennemsnitlige sammenhængende  

 mørkeperiode i huset ikke være mindre end 1,5 time i  

 døgnet i hele fasen.
 Stk. 2. Overgangen fra mørke til lys skal ske ved  

 forøgelse af lysintensiteten til 5 lux (dæmring). Overgangen fra  

 lys til mørke skal ske ved reduktion af lysintensiteten til 5 lux  

 (skumring). Skumrings- og dæmringsperioden skal have en varighed  

 på ikke under 30 minutter.
 Stk. 3. Slagtekyllingerne kan holdes ved konstant lys de  

 første fem dage efter udrugning og de sidste fem dage før  

 slagtning af de sidste kyllinger i en flok.
 Stk. 4. Hvis slagtekyllingerne har adgang til udendørs  

 arealer, og de får en mørkeperiode svarende til nattens  

 længde ifølge årstiden eller af samme længde som  

 nævnt i stk. 1, kan anvendelse af det i stk. 1 beskrevne  

 lysprogram dog undlades.
Belægningsgrad § 6. Den gennemsnitlige belægning i det enkelte hus  

 måles som den gennemsnitlige belægning for det aktuelle hold og  

 de to forudgående hold slagtekyllinger i samme hus.
Tilsyn på slagteri § 7. I forbindelse med inspektion af de levende  

 slagtekyllinger, der indleveres til slagteriet, vurderer embedsdyrlægen  

 fjerdragtens tilstand.
Embedsdyrlægen, eller en tilsynstekniker under  

 embedsdyrlægens tilsyn, foretager tillige en stikprøvevis  

 undersøgelse af trædepuder på de indleverede  

 slagtekyllinger, jf. stk. 2.
Stk. 2. På slagtekyllinger fra samme hus udtages efter  

 slagtning en fod fra 50 forskellige kyllinger fra henholdsvis den  

 første og den sidste tredjedel af holdet.
Trædepuderne på  

 disse 100 kyllingefødder undersøges for svidninger  

 (ammoniakforbrændinger) og andre synlige skader, som kan skyldes  

 velfærdsproblemer i det hus, hvorfra kyllingerne hidrører.
 § 8. Ved trædepudeundersøgelsen efter § 7  

 tildeles hver kyllingefod points efter følgende skala:
 1)	Ingen svidninger   0 point.
 2)	Få og mindre alvorlige svidninger   1 point.
 3)	Mange eller alvorlige svidninger   2 point.
 Stk. 2. Hvis de i § 7, stk. 2, nævnte 100  

 kyllingefødder fra samme hold slagtekyllinger tilsammen tildeles  

 højst 40 point, foretager embedsdyrlægen sig ikke  

 yderligere.
Stk. 3. Hvis de i § 7, stk. 2, nævnte 100  

 kyllingefødder fra samme hold slagtekyllinger tilsammen tildeles fra  

 41 til højst 80 point, skal embedsdyrlægen gøre den  

 ansvarlige producent opmærksom herpå med henstilling om straks at  

 rette op på utilstrækkelige forhold.
Embedsdyrlægen  

 kontrollerer, om de påpegede forhold er udbedret ved indleveringen af  

 det næste hold slagtekyllinger fra samme hus.
Hvis det næste hold  

 slagtekyllinger fra samme hus på ny tildeles 41 point eller mere, skal  

 embedsdyrlægen indberette det til vedkommende  

 fødevareregion.
 Stk. 4. Hvis de i § 7, stk. 2, nævnte 100  

 kyllingefødder fra samme hold slagtekyllinger tilsammen tildeles fra  

 81 til 200 point, skal embedsdyrlægen straks indberette forholdet til  

 vedkommende fødevareregion.
§ 9. Hvis slagtekyllingernes fjerdragt er mere end almindeligt  

 tilsmudset, skal embedsdyrlægen gøre den ansvarlige producent  

 opmærksom herpå med henstilling om straks at rette op på  

 utilstrækkelige forhold.
Embedsdyrlægen kontrollerer, om de  

 påpegede forhold er udbedret ved indleveringen af det næste hold  

 slagtekyllinger fra samme hus, og hvis det ikke er tilfældet, skal  

 embedsdyrlægen indberette det til vedkommende  

 fødevareregion.
 Stk. 2. Hvis slagtekyllingernes fjerdragt er stærkt  

 tilsmudset, skal embedsdyrlægen straks indberette forholdet til  

 vedkommende fødevareregion.
Opfølgende kontrol § 10. Fødevareregionerne vurderer på baggrund af  

 de indberetninger, som modtages fra embedsdyrlægerne, jf. § 8 og  

 § 9, om der er behov for at foretage et kontrolbesøg i  

 besætningen, eller om forholdene kan søges udbedret ved en  

 skriftlig henvendelse til producenten.
En sådan henvendelse kan  

 eventuelt indeholde påbud om enten at rette op på forholdene  

 eller at udarbejde en nærmere redegørelse efter retningslinjerne  

 i § 13. I sådanne tilfælde skal fødevareregionerne  

 løbende vurdere, om der opstår behov for at foretage et  

 kontrolbesøg i besætningen.
Kontrolbesøg skal i givet  

 fald udføres af en dyrlæge med særlig indsigt i  

 dyrevelfærd.
Stikprøvebaseret besætningskontrol § 11. Fødevareregionerne skal hvert år foretage  

 stikprøvekontrol omfattende mindst 5 % af de produktionssteder, der  

 ifølge Det Centrale HusdyrbrugsRegister (CHR) har produktion af  

 slagtekyllinger, dog mindst 50 produktionssteder årligt.
 Stk. 2. Kontrollen skal foretages tidligst én uge  

 før, det aktuelle hold slagtekyllinger på produktionsstedet  

 forventes slagtet.
Stk. 3. Kontrollen kan gennemføres i forbindelse med  

 udførelse af kontrol af slagtekyllingebedrifter i medfør af  

 anden lovgivning.
Kontrolbesøgene skal udføres af en  

 dyrlæge med særlig indsigt i dyrevelfærd.
Udførelse af besætningskontrol § 12. Fødevareregionernes kontrolbesøg i  

 medfør af § 10 og § 11 skal som minimum omfatte en  

 undersøgelse af de fysiske rammer for opdrættet af  

 slagtekyllinger, jf. stk. 2, og forhold vedrørende den daglige  

 driftsledelse, jf. stk. 3.
Stk. 2. Undersøgelsen af de fysiske rammer for  

 opdrættet skal ske på baggrund af dokumenterede oplysninger fra  

 producenten og skal navnlig ske på baggrund af de oplysninger, som er  

 angivet i pkt.
A i bilaget til denne bekendtgørelse.
Stk. 3. På baggrund af de dokumenterede oplysninger fra  

 producenten som nævnt i stk. 2, foretager fødevareregionen  

 en undersøgelse af forhold vedrørende den daglige  

 driftsledelse.
Undersøgelsen skal navnlig omfatte de elementer, som er  

 angivet i pkt.
B i bilaget til denne bekendtgørelse.
Stk. 4. Producenten har pligt til at være i besiddelse  

 af de oplysninger, som fremgår af pkt.
A i bilaget til denne  

 bekendtgørelse, på det enkelte produktionssted.
 Stk. 5. Kontrolbesøgene skal udføres af en  

 dyrlæge med særlig indsigt i dyrevelfærd.
 Redegørelse mv.
 § 13. Når en fødevareregion meddeler en producent  

 påbud om at udarbejde en redegørelse for tiltag, som er  

 nødvendige for at udbedre de påpegede forhold, skal  

 redegørelsen som minimum indeholde en beskrivelse af  

 indsatsområder og et forslag til en tidsplan for gennemførelsen  

 af nødvendige tiltag.
Kapitel 4 Rugeægsproduktion Strøelse § 14. Husene skal i hele produktionsperioden have en  

 strøelsesmåtte, der er løs og tør i  

 overfladen.
Ventilation og klimastyring § 15. Bygningernes isolering, opvarmning og ventilation skal  

 sikre, at luftcirkulation, støvindhold, temperatur, relativ  

 luftfugtighed og koncentrationer af luftarter holdes på et niveau, som  

 ikke er skadeligt for dyrene.
Temperaturen i husene må ikke i  

 væsentlig grad overstige temperaturen udenfor i varme perioder.
Trimning af næb § 16. Trimning af næb er forbudt.
Trimning af næb  

 på en flok kyllinger kan dog inden 10 dage efter udrugning i  

 særlige tilfælde foretages, hvis det er nødvendigt for at  

 imødegå alvorlig fjerpilning eller kannibalisme eller for at  

 hindre skade på høner under parring.
 Stk. 2. Der må maksimalt trimmes 1/3 af kyllingens  

 næb målt fra næseborets yderste del til næbspidsen.  

 Trimning må kun foretages af en person, som har modtaget kyndig  

 vejledning heri.
 Stk. 3. Den dyrlæge, som rugerier ifølge  

 lovgivningen skal antage til at føre tilsyn, skal ved disse tilsyn  

 også påse, om trimning af næb foretages i overensstemmelse  

 med stk. 1 og 2, og om næbtrimningen i øvrigt sker på  

 en dyreværnsmæssig forsvarlig måde.
Amputation af tæer, kam og sporer § 17. Amputation af tæer, kam og sporer er forbudt.  

 Amputation på en flok hanekyllinger kan dog undtagelsesvist ske inden  

 72 timer efter udrugning, hvis det i det enkelte tilfælde  

 skønnes nødvendigt af hensyn til dyrenes velfærd.
Ved  

 amputation af tæer må kun det yderste led af den bagudrettede  

 tå fjernes.
Brug af fjerpilningshæmmende midler § 18. Anvendelse af fjerpilningshæmmende midler, der  

 hæftes på høns for at reducere deres synsfelt (»briller«)  

 eller sættes på hønsenes øjeæble for at  

 ændre deres farvesyn (farvede »kontaktlinser«), er forbudt.
Kapitel 5 Gebyr for erindringsskrivelser § 19. For erindringsskrivelser betales et gebyr på 50  

 kr.
Kapitel 6 Straf § 20. Med bøde eller fængsel indtil 4  

 måneder straffes den, der overtræder §§ 3-5, § 12,  

 stk. 4, §§ 14-15, § 16, stk. 1 og 2, og  

 §§ 17-18.
 Stk. 2. Der kan pålægges selskaber mv. (juridiske  

 personer) strafansvar efter reglerne i straffelovens 5. kapitel.
Kapitel 7 Ikrafttræden § 21. Bekendtgørelsen træder i kraft den 1.  

 januar 2002.
Bilag Kontrol af de fysiske rammer for hold af slagtekyllinger og  

 af forhold af betydning for den daglige driftsledelse A.
Fødevareregionens kontrolbesøg i medfør af  

 §§ 10-12 skal som minimum omfatte en undersøgelse af de fysiske  

 rammer for opdrættet af slagtekyllinger på baggrund af  

 følgende oplysninger vedrørende de seneste tre rotationer af  

 kyllinger:
 1.	Husets areal.
 2.	Antal indsatte dyr.
 3.	Antal kg leveret kylling jf. slagteriafregninger.
 4.	Antal kasserede dyr og årsagen hertil.
 5.	Fodertrug og vandforsyning, herunder art og kapacitet.
 6.	Ventilationskapacitet, kølemulighed og  

 temperaturregulering.
 7.	Belysning, herunder beskrivelse af det anvendte lysprogram og  

 lysintensitet.
 8.	Reserve- og alarmsystemer ved el-svigt.
 9.	Konstaterede svigt af ventilationssystemet.
B.
På baggrund af de dokumenterede oplysninger som nævnt i  

 pkt.
A foretager fødevareregionen en undersøgelse af forhold  

 vedrørende den daglige driftsledelse.
Undersøgelsen skal  

 navnlig omfatte følgende elementer:
 1.	Strøelseskvalitet, herunder mængde og beskaffenhed.
 2.	Aflivede og selvdøde dyr og dyr, som burde have været  

 aflivet, f.eks. på grund af skader eller ekstrem lav vægt, samt  

 kontrol af producentens procedure til brug for tilsyn hermed.
3.	Sygdomsforhold i besætningen, herunder konstatering af  

 eventuelle specifikke, smitsomme sygdomme eller trivselsproblemer som  

 følge af utilstrækkelige forhold vedrørende indretning,  

 pasning og drift.
Det bør i den forbindelse undersøges, hvilke  

 tiltag der er gjort for at afhjælpe forhold, som må antages at  

 være årsag til en høj sygdomsfrekvens eller  

 dødelighed, og om anvendelsen af eventuel medicinering er sket  

 korrekt.
 4.	Helhedsvurdering af dyrenes tilstand, herunder undersøgelse  

 af fjerdragtens og trædepudernes beskaffenhed, flokkens ensartethed,  

 ernæringstilstand samt benkonstitution af et repræsentativt  

 udsnit af flokken.
 5.	Drøftelse med producenten om management med hensyn til  

 udførelsen af den daglige drift, herunder tilsyn med ventilations- og  

 temperaturforhold samt kontrol af reserve- og alarmsystemer.  

 Fødevareregionen gennemgår endvidere forbruget af foder og vand,  

 herunder om mængden afviger fra et normalt forbrug.
 6.	Gennemgang af producentens journalføring.
