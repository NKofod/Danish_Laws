Fremsat den 5. december 2002 af  

 miljøministeren (Hans Christian Schmidt) Forslag til Lov om ændring af lov om  

 planlægning (Byomdannelse) § 1 I lov om planlægning, jf. lovbekendtgørelse nr. 763 af 11.  

 september 2002, foretages følgende ændringer:
 1. I § 11, stk. 5, indsættes efter nr. 3 som  

 nyt nummer:
 »4)	byomdannelsesområder, hvor anvendelsen af bebyggelse og  

 ubebyggede arealer til erhvervsformål, havneformål eller lignende  

 aktiviteter, skal ændres til boligformål,  

 institutionsformål, centerformål, rekreative formål eller  

 erhvervsformål, der er forenelige med anvendelse til  

 boligformål,«.
 Nr. 4-9 bliver herefter nr. 5-10.
 2. § 11 stk. 5, nr. 9, der bliver nr. 10, affattes  

 således:
»10)	rækkefølgen for bebyggelse og ændret anvendelse  

 af nye arealer til byformål, de i nr. 4 nævnte  

 byomdannelsesområder og sommerhusområder.« 3. I § 11, stk. 8, ændres »jf. stk. 5,  

 nr. 4,« til: »jf. stk. 5, nr. 5«.
 4. § 15, stk. 2, nr. 13, affattes  

 således:
 »13)	oprettelse af grundejerforeninger for nye haveboligområder,  

 erhvervsområder, områder for fritidsbebyggelse eller  

 byomdannelsesområder, herunder om medlemspligt og om foreningens ret og  

 pligt til at forestå etablering, drift og vedligeholdelse af  

 fællesarealer og fællesanlæg,«.
§ 2 Stk. 1. Loven træder i kraft den 1. juni 2003. Den har  

 virkning for kommune- og lokalplaner, hvortil forslag er offentliggjort efter  

 ikrafttrædelsen.
Bemærkninger til lovforslaget Almindelige bemærkninger Indledning Lovforslaget indeholder forslag om nogle ændringer i  

 planlovens regler om kommune- og lokalplanlægning, der skal skabe bedre  

 muligheder for omdannelse af ældre erhvervs- og havneområder til  

 nye integrerede byområder med boliger og erhverv, der er forenelige med  

 boligbyggeri.
Forslagene går ud på, at der i kommuneplanen  

 skal kunne udlægges byomdannelsesområder, hvor der kan anvendes  

 særlige værktøjer til at fremme omdannelsen.
Et af  

 værktøjerne er en overgangsordning for støj.
Den kan  

 gennemføres ved et nyt supplement til Miljøstyrelsens  

 vejledning om støj fra virksomheder og ved ændring i de regler  

 om planlægning for placeringen af støjfølsom bebyggelse,  

 der er fastsat i bekendtgørelse nr. 428 af 2. juni 1999 om supplerende  

 regler i medfør af lov om planlægning  

 (samlebekendtgørelse).
Reglerne vil blive udformet således, at der tages  

 hensyn til de tilbageværende erhvervsvirksomheder.
Det er ikke  

 meningen, at alle havneområder skal omdannes til boligområder,  

 eller at velfungerende erhvervsvirksomheder skal fordrives, fordi der kommer  

 boliger i nærheden.
Lovforslaget indeholder forslag om en bestemmelse, som  

 fastslår, at kommuneplanen kan fastsætte en  

 rækkefølge for udbygningen af nye byområder,  

 byomdannelsesområder og sommerhusområder.
Det foreslås  

 endvidere, at der i lokalplaner for byomdannelsesområder skal kunne  

 træffes bestemmelse om etablering af grundejerforeninger.
Baggrunden for lovforslaget  

 2.1. Centrale træk i erhvervs- og byudviklingen Danmarks erhvervs- og arbejdsmarkedsstruktur er under  

 grundlæggende ændring.
Servicevirksomheder udgør i dag den  

 væsentligste del af økonomien og står for den  

 største jobvækst.
Næsten tre fjerdedele af samtlige 2,8  

 mio. arbejdspladser på det danske arbejdsmarked findes i private og  

 offentlige serviceerhverv.
Godt 20 procent af beskæftigelsen findes  

 inden for industrien samt bygge- og anlægssektoren, mens ca. 4 procent  

 er beskæftiget inden for landbrug og fiskeri.
Forskydningen mod flere arbejdspladser inden for  

 serviceerhvervene giver sig udslag i en ændring af  

 erhvervsområdernes udseende.
Arbejdspladser inden for serviceerhverv  

 har et langt mindre etagearealforbrug pr. arbejdsplads end en typisk  

 industriarbejdsplads, og der er gode muligheder for at placere sådanne  

 arbejdspladser i bygninger på 2 eller flere etager.
Det betyder, at  

 arbejdspladserne ikke "bruger" et stort grundareal.
Der er endvidere tale om virksomheder med en lille  

 miljøbelastning med gode muligheder for en placering i områder,  

 hvor der også findes boliger, institutioner og andre  

 fællesanlæg.
Disse virksomheder kan således være med  

 til udvikling af mangfoldige og varierede byområder.
Der er stadig behov for mere traditionelt indrettede  

 erhvervskvarterer med vægt på industri, transport og lager.
Disse  

 områder vil kun repræsentere en mindre del af den samlede  

 beskæftigelse, men der er tale om virksomheder med et stort  

 bygningsareal pr. ansat og med en lav bebyggelsestæthed, og hvor  

 sikringen af fremtidige muligheder for udvikling og udvidelse er  

 væsentlig.
Disse erhvervsområder skal fortsat holde en vis  

 afstand til boligområder, og de vil ofte have brug for en placering med  

 god adgang til det overordnede vejnet.
Langt den største del af Danmarks virksomheder og  

 offentlige arbejdspladser er i dag lokaliseret i byerne.
Mange af de nye  

 servicevirksomheder foretrækker en placering i de centrale bydele, hvor  

 der er kort til byfunktioner og service, der understøtter  

 virksomheden.
Når mange virksomheder ønsker at lokalisere sig i  

 de centrale dele af byerne, kan det også ses i sammenhæng med, at  

 medarbejderne ofte opfatter det som attraktivt at være en del af byens  

 mangfoldighed med mulighed for shopping, kultur-, café- og  

 restaurantbesøg mv.
Stadig flere virksomheder bliver mere afhængige af  

 at tiltrække og fastholde medarbejdere med de rette kvalifikationer.  

 Medarbejdernes uddannelsesmæssige baggrund, kreativitet,  

 samarbejdsevner og selvstændighed har stor betydning for  

 virksomhedernes konkurrencedygtighed på det globale marked.
Viden,  

 kreativitet og efteruddannelse er også afgørende for den  

 offentlige sektor, hvor kravene til effektivitet og ydelser er blevet  

 skærpet.
I den videnbaserede økonomi er virksomhederne ofte mere  

 afhængige af medarbejderne end omvendt.
Virksomhederne må derfor  

 - for at kunne omstille sig til den globale økonomiske konkurrence - i  

 større omfang end før indrette og lokalisere sig efter  

 medarbejdernes ønsker.
Dette får betydning for mange  

 virksomheders valg af lokalisering.
Erhvervsudviklingen og internationaliseringen  

 skærper således konkurrencen mellem byerne om faciliteter, der  

 tiltrækker virksomheder og deres medarbejdere.
Det gælder  

 kvaliteten af børnepasning, undervisningstilbud,  

 idrætsfaciliteter, ældrepleje samt de bynære landskaber.  

 Der kan også forventes en øget konkurrence om at tiltrække  

 flere borgere gennem tilbud om attraktive boligtyper og velbeliggende  

 boligområder.
De igangværende strukturelle ændringer i  

 erhvervslivet medfører, at mange virksomheder i ældre erhvervs-  

 og havneområder lukker eller flytter produktionen til nye  

 erhvervsområder eller til udlandet.
Det betyder, at mange ældre  

 erhvervsområder forfalder med bygninger og arealer, som ikke udnyttes.  

 Disse kvarterer får et dårligt image, og udviklingen kan  

 ligeledes være med til at give de pågældende byer et  

 dårligt image.
Mange provinshavne har i dag en meget beskeden  

 omsætning, og tendensen er, at omsætningen samles på et  

 mindreantal regionalt velplacerede havne.
En række kommuner har  

 besluttet eller overvejer at afvikle erhvervsaktiviteterne på havnen  

 eller at udtage dele af havnen til anden bymæssig anvendelse.
De ældre erhvervs- og havneområder ligger ofte  

 på meget velbeliggende arealer i byerne med store muligheder for at  

 kunne skabe nye bykvarterer.
Kvartererne har ofte en beliggenhed, som  

 muliggør en tæt sammenhæng med bycentre og byens  

 ældre boligområder.
Mange af disse kvarterer rummer markante  

 arkitektoniske og kulturhistoriske værdier, og omdannelsen giver  

 muligheder for at skabe varierede og mangfoldige bydele med blandinger af  

 boliger og erhverv samt rekreative funktioner, institutioner m.v. samtidig  

 med, at der kan fastholdes en balance mellem nyt og gammelt.
Andre områder ligger mere perifert i byerne.
Det kan  

 være dele af industrikvartererne fra midten af 1900-tallet, nedlagte  

 offentlige institutioner m.v.
Et overordnet mål med byomdannelsen vil være  

 at arbejde hen mod, at den samlede miljøtilstand i området  

 bliver bedre.   både m.h.t. virksomhedsstøj, trafikstøj,  

 bykvalitet m.v.
Ud over den helt overordnede bæredygtighedsbetragtning  

 om, at en velplanlagt byomdannelse kan være med til at begrænse  

 byens transportbehov, vil en fornuftig planlægning ikke alene  

 medføre en forbedret miljøtilstand i området, men det vil  

 også få konsekvenser langt ud over disse områer.
Mange  

 centrale byområder, der er umiddelbar nabo til omdannede områder,  

 vil således også kunne få forbedret  

 miljøforholdene.
Den nye  

 anvendelse af erhvervs- og havneområder med integration af boliger og  

 erhverv, hvor forudsætningerne for den hidtidige anvendelse er  

 ændret eller under ændring, kan være med til at  

 begrænse væksten i byernes samlede transportarbejde, få den  

 tunge trafik ud af de centrale byområder samt fremme mulighederne for  

 cykling, gang og kollektiv transport.
Omvendt kan  

 miljøbelastningen fra de forurenende virksomheder, der vælger at  

 blive i omdannelsesområdet, blive en stor belastning, sammenlignet med  

 situationen før, hvor området ikke var intensivt udnyttet.
Og  

 miljøbelastningen fra den samlede trafik i området vil  

 stige, hvis persontrafikken til, fra og i omdannelsesområdet  

 øges, uden at disse problemer håndteres gennem passende  

 planlægning.
Udover støjbelastningen fra trafikken, vil  

 spørgsmål som luftkvalitet i kvarteret og sikkerhed og utryghed  

 for voksne og børn på gader og pladser, blive influeret af det  

 trafiksystem, der vælges og planlægges.
Planlægningen i  

 byomdannelseområder forudsætter således stor effektivitet  

 og kvalitet i trafiksystemet.
 Mulighederne for at ændre havnenes anvendelse til  

 ikke havnerelateret erhvervs- og boligbyggeri må også vurderes i  

 forhold til vigtigheden af, at der fortsat sikres gode muligheder for at  

 udvikle skibstrafikken, der både trafikmæssigt og  

 miljømæssigt er en god transportform.
2.2. Barrierer for omdannelse Der er en række barrierer forbundet med omdannelsen  

 af de ældre erhvervs- og havneområder.
Et af problemerne kan  

 være, at ledige arealer ikke frigøres fuldstændigt og  

 samtidigt.
Ofte ligger der enkelte velfungerende virksomheder tilbage, hvis  

 tilstedeværelse kan forhindre eller vanskeliggøre en samlet  

 omdannelse.
Måske udgør de tilbageværende virksomheder  

 desuden en miljøbelastning for omgivelserne.
Det gør det  

 vanskeligt at lokalisere andre byfunktioner i området.
 De ledigblevne arealer kan rumme jordforurening af et  

 betydeligt, men til dels ukendt omfang, men omkostningerne til oprensning  

 afhænger af den fremtidige anvendelse.
 Virksomhedsstøj kan være en barriere for en  

 fremtidig blandet anvendelse af et område, hvis eksisterende  

 virksomheder har et for højt støjniveau i forhold til den  

 ønskede fremtidige anvendelse.
 Komplekse ejerforhold med opdelt matrikelstruktur og  

 vanskelig transporttilgængelighed kan bidrage yderligere til usikkerhed  

 om mulighederne for en fremtidig anvendelse.
Hvorvidt barriererne i den enkelte by har et sådant  

 omfang, at de hindrer byomdannelse, vil afhænge af, hvor i byens  

 geografi de ledigblevne arealer ligger, og hvordan den lokale  

 efterspørgsel er.
Erfaringen fra de seneste årtier viser, at  

 barriererne og den dermed forbundne usikkerhed ofte afholder investorer fra  

 at gå ind i omdannelsesaktiviteter, med mindre gevinstmulighederne er  

 ekstraordinært gode.
Arealerne kan derfor ligge hen i en  

 årrække.
Formålet med det fremlagte lovforslag er at stille  

 nogle værktøjer til rådighed for kommunerne, som vil kunne  

 medvirke til at overvinde nogle af de barrierer, der er i forbindelse med  

 omdannelsen af ældre erhvervs- og havneområder.
Forslagene bygger  

 på anbefalinger fra Erhvervs- og Bypolitisk Udvalg, jf. ndf. under  

 2.4.
2.3. Danmarks nationale strategi for en bæredygtig udvikling Regeringen udsendte i foråret 2002  

 "Fælles fremtid   udvikling i balance", som er Danmarks  

 nationale strategi for en bæredygtig udvikling.
I afsnittet om by- og boligudvikling fremhæves det  

 bl.a., at byen med dens sociale liv og bygninger og infrastruktur skal  

 organiseres og forvaltes med sigte på at opnå betydelig reduktion  

 af ressourceforbrug og miljøbelastning.
Byerne skal være levende  

 og mangfoldige og styrkes som ramme for en god og ligeværdig  

 integration af alle i det danske samfund.
De enkelte dele af byen skal  

 indeholde både boliger, serviceerhverv, offentlige institutioner og  

 kulturtilbud, så byen bliver mere levende.
Det forudsættes, at byernes ældre erhvervs- og  

 havneområder udnyttes bedre gennem omdannelse, hvorved der kan  

 opnås en attraktiv bredde i byernes udbud af arealer til erhervs- og  

 boligudbygning.
Det fremhæves endvidere, at byens trafikskabende  

 funktioner skal ligge sådan, at der opnås den mest effektive  

 udnyttelse af det samlede trafiksystem, og at flere med fordel kan bruge den  

 kollektive trafik.
Ifølge strategien skal der også sikres en  

 balance på boligmarkedet, og den enkelte skal have et reelt valg mellem  

 ejer- og lejerbolig.
Samtidig skal der være en fornyet indsats i  

 belastede bykvarterer.
Det forudsættes, at byfornyelsen bidrager til et  

 samspil mellem nyt og gammelt, og at der lægges vægt på  

 kvalitet, god arkitektur og byøkologi, ligesom de  

 bevaringsværdige kulturmiljøer skal sikres.
Det  

 forudsættes samtidig, at kvaliteten af byernes rekreative muligheder  

 forbedres.
 I strategien refereres til en betænkning fra  

 Erhvervs- og Bypolitisk Udvalg, og det udtales, at regeringen vil  

 følge op på dette udvalgsarbejde med initiativer og lovforslag,  

 som kan være med til at styrke udviklingen af bæredygtige byer i  

 forhold til lokalisering og arealanvendelse.
2.4. Erhvervs- og Bypolitisk Udvalg Erhvervs- og Bypolitisk Udvalg blev nedsat af by- og  

 boligministeren i juni 1999 som opfølgning på ministerens  

 bypolitiske redegørelse i februar 1999 (R 13   FF 1998-99: 3960, 4227  

 og 4574).
Erhvervs- og Bypolitisk Udvalg blev nedsat med  

 repræsentanter for 6 ministerier, 3 repræsentanter fra de  

 kommunale organisationer samt 6 personligt udpegede medlemmer.
Udvalget afgav  

 betænkning i januar 2001 (Betænkning nr. 1397). Udvalgets  

 anbefalinger var enstemmige.
 Udvalget havde til opgave at vurdere den  

 igangværende erhvervsudvikling og fremtidige erhvervs karakter og  

 lokaliseringsønsker og at afdække eksisterende barrierer.  

 Udvalget skulle endvidere vurdere de samlede økonomiske  

 rammebetingelser for erhverv i byerne, samt udviklingstendenserne i forhold  

 til en bypolitik, som lægger vægt på en bæredygtig  

 byplanlægning med lokaliseringer, der reducerer transportarbejdet og  

 fremmer den kollektive trafik.
Erhvervs- og Bypolitisk Udvalg anbefalede blandt andet, at  

 der som led i kommuneplanlægningen bliver mulighed for at udpege  

 byomdannelsesområder, og at der inden for disse områder kan  

 tilvejebringes særlige værktøjer, som kan være med  

 til at overvinde de barrierer, der findes i forbindelse med en  

 omdannelsesproces.
Udvalget anbefalede, at byomdannelsesområderne skal  

 kunne medtages i kommuneplanens rækkefølge for byudvikling,  

 således at developere og investorer ved, hvor de kommunale initiativer  

 kan forventes i de nærmeste år.
 Udvalget anbefalede endvidere en overgangsordning for  

 støj med mulighed for, at der i et byomdannelsesområde i en  

 overgangssituation kan accepteres en mindre, midlertidig overskridelse af  

 Miljøstyrelsens vejledende støjgrænser for  

 nyopførte boliger i perioden indtil omdannelsen er  

 gennemført.
 Udvalget anbefalede det desuden overvejet, om der skal  

 etableres et lovgrundlag med henblik på oprettelse af  

 byomdannelsesselskaber, hvorved forstås selskaber med kommunal og  

 privat deltagelse, som har til formål at forestå omdannelsen af  

 de udpegede byomdannelsesområder.
 Erhvervs- og Selskabsstyrelsen har senere oplyst, at det  

 er styrelsens vurdering, at der i L 384/1992 om kommuners og amtskommuners  

 samarbejde med aktieselskaber m.v. er hjemmel til, at kommuner kan deltage i  

 sådanne byomdannelsesselskaber.
2.5. Det mulige omfang af byomdannelsesområder By- og Boligministeriet og Miljø- og  

 Energiministeriet tog initiativ til en undersøgelse af omfanget af  

 potentielle byomdannelsesområder samt by- og  

 byggemodningsomkostningerne i forbindelse med en omdannelse.
 Undersøgelsen bygger på oplysninger fra  

 omkring 40 kommuner, og der blev identificeret omkring 170 ældre  

 erhvervs- og havneområder, hvor der enten er en omdannelse i gang,  

 eller hvor der potentielt vil kunne ske en omdannelse.
Det blev i undersøgelsen skønnet, at det  

 samlede omdannelsesmodne areal i hele landet udgør ca. 2.700 ha.
Det  

 svarer til 6-8 procent af landets samlede bebyggede erhvervsarealer.
Af de  

 2.700 ha er ca. 600 ha under omdannelse eller under projektering med henblik  

 på omdannelse.
Yderligere 600 ha forventes at blive omdannet, uden at  

 der indgår boligformål i den fremtidige anvendelse.
 Af de resterende 1.500 ha forventes ca. halvdelen at blive  

 omdannelsesmodent inden for 10 år, mens den anden halvdel forventes at  

 være modent for omdannelse inden for 10-20 år.
Opgørelsen bygger på en række  

 forudsætninger og skal tages med de nødvendige forbehold.
Det  

 samlede areal kan vise sig at være større, fordi det er  

 vanskeligt at forudse udviklingen 20 år frem.
Omvendt kan dårlige  

 konjunkturer begrænse omfanget, hvilket skyldes, at det i høj  

 grad er markedsafhængigt og subjektivt, hvorvidt et givet område  

 er omdannelsesmodent.
Det blev i undersøgelsen skønnet, at godt  

 halvdelen af det samlede omdannelsespotentiale ligger i Aalborg, Århus,  

 Odense samt Københavns Kommune.
Det er endvidere skønnet, at  

 40-45 procent af de samlede arealer ligger i Hovedstadsregionen, knap 25  

 procent i Østjylland (Vejle og Århus amter), og resten spredt i  

 den øvrige del af landet.
 Det kan tilføjes, at der ikke vil være tale  

 om en engangssituation   om 20 år vil andre erhvervsarealer stå  

 over for en omdannelse.
2.6. Workshops afholdt efteråret 2001 By- og Boligministeriet og Miljø- og  

 Energiministeriet gennemførte i efteråret 2001 to workshops om  

 mulige lovændringer med henblik på at fremme omdannelsen af  

 ældre erhvervs- og havneområder.
Til den ene var indbudt repræsentanter for  

 byggeriets parter med developere og investorer m.v.
Til den anden var der  

 indbudt repræsentanter for en række kommuner, Hovedstadens  

 Udviklingsråd og Kommunernes Landsforening.
Til begge workshops var  

 herudover indbudt repræsentanter for forskellige ministerier.
Der var såvel blandt developere og investorer som  

 blandt kommunerne bred tilslutning til forslaget om udpegning af  

 byomdannelsesområder.
Der blev lagt vægt på, at kommunen  

 tilkendegiver, hvor den vil udbygge infrastrukturen og prioritere en  

 omdannelse, og hvor de enkelte områder bør have en  

 størrelse, som er mulig at færdiggøre og afsætte i  

 løbet af 5-7 år.
Synspunktet var, at hvis kommunerne udpeger  

 områderne, er det lettere at lade markedskræfterne klare  

 resten.
 Der var ligeledes tilslutning til princippet om, at der  

 inden for de udpegede byomdannelsesområder kan gælde  

 særlige spilleregler f.eks. midlertidige lempelser af de vejledende  

 støjgrænser.
Bestemmelser om rækkefølge i kommuneplanen  

 vil for developere og investorerne være med til at styrke grundlaget  

 for at sætte projekter igang.
Det skal ikke være for detaljeret,  

 men en hjælp til en afvejning af, hvor stor en del af byggeriet der  

 skal finde sted henholdsvis i ældre og i nye byområder.  

 Hovedparten af kommunerne kunne også tilslutte sig mulighederne for  

 rækkefølgebestemmelser i kommuneplanen, idet det forudsattes, at  

 der er tale om enkle bestemmelser.
Nogle kommuner fremhævede, at der  

 bør specificeres en rollefordeling mellem de forskellige  

 omdannelsesområder, og at der skal være muligheder for at  

 gennemføre en ny planlægnig, hvis forudsætningerne  

 ændres væsentligt.
I Hovedstadsområdet er situationen anderledes, og  

 det blev af developere og investorer anset for en regional opgave at  

 prioritere, hvor byggeri og omdannelse skal finde sted   der er tale om  

 ét boligmarked og ét arbejdsmarked.
Den overvejende del af de  

 kommunale repræsentanter havde samme opfattelse.
Investorer og developere lagde vægt på, at der  

 skabes klarhed over områdets fremtidige anvendelse med henblik på  

 at få afdækket og afklaret forskellige risikomomenter.
Man var  

 interesseret i et så tæt samarbejde som muligt med kommunen.
Der  

 henvises i denne forbindelse til forslaget om  

 rækkefølgebestemmelser.
Lovforslagets indhold  

 3.1. Gældende regler I kommuneplanen fastlægges for hele kommunen en  

 hovedstruktur og for de enkelte dele af kommunen rammer for lokalplanernes  

 indhold.
Hovedstrukturen angiver de overordnede mål for udvikling og  

 arealanvendelse i kommunen.
Rammerne for indholdet af lokalplaner fastsættes for  

 de enkelte dele af kommunen med hensyn til 1)	fordelingen af bebyggelsen efter art og anvendelsesformål, 2)	bebyggelsesforhold, herunder rammer for bevaring af bebyggelser  

 eller bymiljøer, 3)	byfornyelsen i eksisterende bysamfund, 4)	forsyningen med offentlig og privat service, 5)	institutioner og tekniske anlæg, herunder  

 varmeforsyningsforhold, 6)	områder til fritidsformål, herunder  

 kolonihaveområder, 7)	trafikbetjeningen, 8)	overførsel af arealer til byzone eller sommerhusområder  

 og 9)	rækkefølgen for udbygning af arealer til byformål  

 og sommerhusområder.
Kommunalbestyrelsen skal inden udgangen af den  

 første halvdel af den kommunale valgperiode offentliggøre en  

 strategi for kommuneplanlægningen.
Kommunalbestyrelsen kan i  

 øvrigt offentliggøre en strategi, når den finder det  

 nødvendigt eller hensigtsmæssigt.
Strategien skal indeholde  

 oplysninger om den planlægning, der er gennemført efter den  

 seneste revision af kommuneplanen, kommunalbestyrelsens vurdering af og  

 strategi for udviklingen samt en beslutning om enten, at kommuneplanen skal  

 revideres, at der skal foretages en revision af kommuneplanens bestemmelser  

 for særlige temaer eller områder i kommunen, eller at  

 kommuneplanen vedtages for en ny 4 års periode.
Det vil være en naturlig del af  

 kommuneplanstrategien at overveje, i hvilke ældre erhvervs- og  

 havneområder, der ønskes en indsats for at sætte en  

 omdannelsesproces i gang.
Bestemmelser om den fremtidige anvendelse og  

 bebyggelse af disse områder kan fastsættes i kommuneplanens  

 rammer for indholdet af lokalplaner, jf. ovf.
 Kommuneplanen kan efter de gældende regler  

 fastsætte en rækkefølge for udbygning af arealer  

 til byformål og sommerhusområder, jf. ovf. nr. 9. Er der  

 rækkefølgebestemmelser i kommuneplanens rammer kan  

 kommunalbestyrelsen nægte at tilvejebringe en lokalplan i strid med  

 rækkefølgen, selvom grundejeren ønsker at bebygge og  

 anvende sin ejendom på en måde, der i øvrigt er i  

 overensstemmelse med kommuneplanen.
 Er der tale om et byggeri eller en ændret  

 anvendelse, som ikke kræver tilvejebringelse af en lokalplan, kan  

 kommunalbestyrelsen benytte bestemmelsen i planlovens § 12, stk. 3.  

 Den giver kommunalbestyrelsen mulighed for at nedlægge forbud mod en  

 bebyggelse eller ændret anvendelse i strid med bestemmelser i  

 kommuneplanens rammedel.
Det gælder dog ikke, hvis et område er udlagt  

 til offentligt formål, eller hvis et område er omfattet af en  

 lokalplan eller en byplanvedtægt.
I disse tilfælde kan kommunen  

 alene sikre den ønskede fremtidige anvendelse gennem udarbejdelse af  

 en lokalplan for området.
Hvis kommunen ikke på dette tidspunkt  

 har en færdig detaljeret plan for disponeringen af den fremtidige  

 bebyggelse i området, kan kommunen udarbejde en såkaldt  

 rammelokalplan, som fastlægger den fremtidige anvendelse, men som  

 indeholder bestemmelse om, at der ikke kan opføres ny bebyggelse,  

 før der er tilvejebragt en supplerende lokalplan.
De supplerende lokalplaner kan derefter tilvejebringes  

 efter den i kommuneplanen fastsatte rækkefølge.
Kommunen vil  

 være forpligtet til at udarbejde forslag til en lokalplan, hvis en  

 bygherre fremsender en anmodning herom, og hvis projektet er i  

 overensstemmelse med kommuneplanen, herunder  

 rækkefølgebestemmelserne.
 Den gældende bestemmelse om rækkefølge  

 for udbygning af arealer til byformål kan ikke med sikkerhed fortolkes  

 som omfattende eksisterende byområder, som ønskes omdannet.  

 Lovforslaget indeholder derfor et forslag om ændring af  

 bestemmelsen.
 Efter planlovens § 15, stk. 2, nr. 13, kan der i  

 en lokalplan optages bestemmelser om oprettelse af grundejerforeninger  

 for nye haveboligområder (dvs. parcelhusområder),  

 erhvervsområder eller områder for fritidsbebyggelse  

 (sommerhusområder). Der er endvidere i lovens § 15, stk. 2,  

 nr. 20, en særlig bestemmelse om oprettelse af haveforeninger for nye  

 kolonihaveområder.
Der er ikke i dag hjemmel i planloven til i en lokalplan  

 at fastsætte krav om oprettelse af grundejerforening for et  

 etageboligområde.
Der er omvendt ikke noget til hinder for, at der  

 på privat initiativ etableres en grundejerforening ved aftale eller  

 pålæg af en deklaration, hvis de implicerede grundejere kan enes  

 herom og finder det hensigtsmæssigt, fordi der er  

 fællesanlæg, som kræver en fælles administration.
3.2. Forslag  

 3.2.1. Byomdannelsesområder Der foreslås indsat en bestemmelse i planloven om,  

 at der kan udlægges byomdannelsesområder.
De defineres som  

 områder, hvor anvendelsen af bebyggelse og ubebyggede arealer til  

 erhvervsformål, havneformål eller lignende aktiviteter skal  

 ændres, således at områderne kan anvendes til  

 boligformål, institutionsformål, centerformål, rekreative  

 formål samt erhvervsformål, der er forenelige med anvendelse til  

 boligformål.
Et byomdannelsesområde kan således være  

 et område, der hidtil overvejende har været anvendt til industri,  

 håndværk, værksteder, lager- og engrosvirksomhed og  

 transportvirksomhed med dertil hørende administration.
Der vil godt  

 kunne være tale om en vis boligandel, men der kan ikke udpeges  

 områder, hvor der eksempelvis er tale om baggårdserhverv til en  

 boligrandbebyggelse.
Der kan både være tale om ældre,  

 centralt beliggende områder og nyere erhvervsområder.
Der kan  

 også være tale om offentlige anlæg som erhvervshavne,  

 godsbanearealer, kaserner, institutioner og lignende.
 Det væsentlige for, at et område kan udpeges  

 som byomdannelsesområde er, at der er en omstillingsproces i gang, hvor  

 den hidtidige anvendelse enten er stoppet, eller at der er tale om en gradvis  

 ændringsproces, hvor flere af virksomhederne er forsvundet eller er  

 på vej til det, og hvor dele af områdets bygninger og arealer  

 henligger uudnyttet.
 Bestemmelserne for den fremtidige anvendelse af og  

 bebyggelsesstrukturer for et byomdannelsesområde fastsættes i  

 kommuneplanens rammedel, og de vil slå igennem efterhånden som  

 grundejerne eller kommunen tager initiativ til at realisere de ændrede  

 muligheder.
Der er imidlertid større vanskeligheder forbundet  

 med at realisere omdannelsen af et eksisterende byområde end at bebygge  

 et nyt område, og der foreslås derfor knyttet nogle  

 værktøjer til planlægningen for et  

 byomdannelsesområde.
Byfornyelsesloven indeholder ikke hjemmel til  

 omdannelse af nedlagte erhvervs- og havnearealer.
3.2.2. Overgangsregler for støj Det er tanken, at reglerne om varetagelse af  

 støjbeskyttelseshensyn i bekendtgørelse nr. 428 af 2. juni 1999  

 om supplerende regler i medfør af lov om planlægning  

 (samlebekendtgørelse) skal ændres, og at der skal ske en  

 supplering af Miljøstyrelsens vejledning om støj fra  

 virksomheder. Ændringerne skal åbne mulighed for en gradvis  

 omdannelse af et byomdannelsesområde ved at den nye  

 støjfølsomme bebyggelse i en tidsbegrænset periode kan  

 udsættes for en højere støjbelastning end de  

 sædvanlige vejledende støjgrænser.
Reglerne skal sikre, at  

 bebyggelsen ikke udsættes for en uforsvarlig høj  

 støjbelastning, og at de lempede støjgrænser kun kommer  

 til at gælde i en overgangsperiode, dvs. at der skal være  

 sikkerhed for, at de eksisterende erhvervsvirksomheder enten kan nedbringe  

 støjen til et acceptabelt niveau eller vil flytte.
Efter de gældende regler i  

 samlebekendtgørelsen kan der ikke i kommune- og lokalplaner  

 udlægges støjbelastede arealer til støjfølsom  

 anvendelse, medmindre der i lokalplanen fastsættes bestemmelser om  

 etablering af afskærmningsforanstaltninger m.v.
Reglerne skal  

 forhindre, at der ved lokalplan tillades opført eksempelvis boliger i  

 et område, der er belastet med støj fra erhvervsvirksomheder,  

 vejtrafik m.v.
Det vurderes på grundlag af de vejledende  

 støjgrænser i de af Miljøstyrelsen udgivne vejledninger.  

 For støj fra erhvervsvirksomheder findes grænserne i Vejledning  

 nr. 5/1984 »Ekstern støj fra virksomheder«.
For støj fra  

 vejtrafik findes grænserne i Vejledning nr. 3/1984 »Trafikstøj i  

 boligområder«, for jernbaner i Vejledning nr. 1/1997 »Støj og  

 vibrationer fra jernbaner« og for flyvepladser i Vejledning nr. 5/1994  

 »Støj fra flyvepladser«.
Reglerne sikrer samtidig de eksisterende  

 virksomheder mod at blive presset væk af boliger.
 Reglerne i samlebekendtgørelsen skal sikre, at nye  

 boliger, institutioner m.v. ikke udsættes for uacceptabel støj,  

 men de giver samtidig eksisterende erhvervsvirksomheder en beskyttelse mod,  

 at der placeres boliger m.v. så tæt på, at der er risiko  

 for klager, som kan resultere i krav til virksomhederne om  

 støjdæmpning m.v.
I den påtænkte ændring af  

 samlebekendtgørelsen foreslås det tilladt at tilvejebringe  

 lokalplaner i byomdannelsesområder, som udlægger  

 støjbelastede arealer til støjfølsom anvendelse,  

 når der er sikkerhed for, at støjbelastningen er bragt til  

 ophør i løbet af en periode, der ikke væsentligt  

 overstiger 8 år efter, at den endeligt vedtagne lokalplan er  

 offentliggjort.
Redegørelsen for lokalplanen skal indeholde oplysning  

 om, hvordan det sikres, at støjbelastningen bringes til  

 ophør.
Den påtænkte ændring af  

 samlebekendtgørelsen skal virke sammen med en ny vejledning fra  

 Miljøstyrelsen om behandlingen af støjhensyn i  

 byomdannelsesområder.
I denne vejledning vil der blive fastlagt en  

 overgangsperiode på normalt 8 år fra offentliggørelsen af  

 den endeligt vedtagne lokalplan, hvor der kan arbejdes med en lempelse, som  

 ikke er væsentligt større end 5 dB i forhold til de  

 sædvanligt gældende grænseværdier.
Overgangsperioden  

 på 8 år svarer til retsbeskyttelsesperioden i  

 miljøgodkendelser på 8 år.
Efter udløbet af  

 overgangsperioden gælder de sædvanlige grænseværdier,  

 når tilsyns- og godkendelsesmyndigheden behandler påbudssager og  

 sager om revision af vilkårene i en miljøgodkendelse.
Redegørelsen til lokalplanen skal  

 offentliggøres sammen med lokalplanforslaget.
Den skal indeholde  

 oplysning om de nuværende støjforhold og støjkilderne  

 inden for og uden for lokalplanområdet samt præcise oplysninger  

 om, hvordan støjen dæmpes eller den nye bebyggelse  

 skærmes, således at de sædvanlige støjgrænser  

 bliver overholdt i løbet af en periode, der ikke væsentligt  

 overstiger 8 år efter offentliggørelsen af den endeligt vedtagne  

 lokalplan.
Det kan f.eks. være oplysning om, at en støjende  

 virksomhed ophører, fordi virksomheden lukker eller flytter til et  

 andet område.
Det kan også være oplysning om, at en  

 virksomhed har uudnyttede muligheder for at reducere støjen, og at det  

 er teknisk og økonomisk realistisk at udnytte disse muligheder,  

 således at der senere kan meddeles påbud om  

 støjdæmpning eller en revision af vilkårene for  

 virksomhedens miljøgodkendelse.
 Redegørelsen udarbejdes af kommunalbestyrelsen, men  

 det vil være hensigtsmæssigt, at de mest berørte  

 virksomheder inddrages i arbejdet, hvis de er villige til at medvirke, eller  

 som minimum at udkast til redegørelsen forelægges  

 virksomhederne, inden den offentliggøres.
 Redegørelsen bliver en del af kravene til  

 tilvejebringelsen af lokalplanen, og der vil derfor kunne klages til  

 Naturklagenævnet over en manglende eller mangelfuld  

 redegørelse.
Hvis en virksomhed forventes at fortsætte i en  

 længere årrække og ikke kan støjdæmpes i  

 tilstrækkelig grad, må omdannelsen respektere dette og holde  

 afstand til virksomheden, så længe den ligger der, medmindre  

 kommunalbestyrelsen vil fjerne den ved en ekspropriation.
Derfor kan man i  

 større byomdannelsesområder blive nødt til at arbejde med  

 deling af området i enkelte områder og fastsætte  

 rækkefølge for de enkelte områder, jvf. afsnittet nedenfor  

 om rækkefølgebestemmelser.
Det er ikke alle områder, det  

 er muligt at omdanne.
Hensigten er ikke at velfungerende virksomheder skal  

 fordrives af byomdannelsen.
3.2.3. Rækkefølgebestemmelser Der foreslås en ændret formulering af den  

 gældende bestemmelse, hvorefter kommuneplanen kan indeholde rammer for  

 "rækkefølgen for udbygning af arealer til byformål og  

 sommerhusområder". Den ændrede formulering fastslår,  

 at der kan fastsættes rækkefølgebestemmelser for  

 både nye byområder og byomdannelsesområder samt  

 sommerhusområder.
 Kommunalbestyrelsen kan med  

 rækkefølgebestemmelser til en vis grad styre, at udbygningen af  

 nye områder og omdannelsen af ældre byområder og  

 prioriteringen mellem nye og ældre områder finder sted i en takt,  

 der sikrer en hensigtsmæssig byplanlægning og tager hensyn til  

 kommunens og investorernes økonomiske muligheder, jf. ovf. under  

 3.1.
Rækkefølgeovervejelser kan sikre, at  

 developere, investorer, erhvervsvirksomheder og kommunen er enige om, hvilke  

 arealer der på et givet tidspunkt skal prioriteres.
Herved samles  

 kræfterne om disse områder, og omdannelsesperioden med  

 støj og kørsel fra byggepladser bliver så kort som  

 muligt.
Endvidere kan det sikres, at den periode, hvor ny  

 støjfølsom bebyggelse får gener fra ældre  

 virksomheder i omdannelsesområdet bliver så kort som mulig.
Det  

 kan også sikres, at der ikke sættes omdannelsesprocesser i gang  

 flere steder, end der er basis for at gennemføre, idet en bred  

 udpegning af mange områder, hvor der ikke sker en målrettet  

 omdannnelse, vil være med til at maksimere miljøkonflikter i  

 forhold til eksisterende erhvervsvirksomheder.
Rækkefølgebestemmelser i kommuneplaner i  

 hovedstadsområdet skal være i overensstemmelse med regionplanen.  

 I hovedstadsområdet skal regionplanen efter planlovens § 6,  

 stk. 4, nr. 1, fastsætte retningslinier for "fordelingen af  

 den fremtidige byggeaktivitet i byzone og rækkefølgen  

 herfor". Ordet "byggeaktivitet" omfatter både bebyggelse  

 i nye områder og bebyggelse i eksisterende byområder.
Det  

 omfatter således også byfornyelse og byomdannelse.  

 Byggeaktiviteteten skal i alle tilfælde have et sådant omfang, at  

 den har regional betydning, hvis den skal reguleres i regionplanen.
3.2.4. Grundejerforeninger Det foreslås, at kommunalbestyrelsen får  

 mulighed for i en lokalplan at bestemme, at der skal oprettes en  

 grundejerforening for et byomdannelsesområde.
Bestemmelsen svarer for  

 så vidt angår grundejerforeningens opgaver til den gældende  

 bestemmelse for parcelhusområder m.v.
Den gældende bestemmelse om grundejerforeninger for  

 parcelhusområder m.v. omfatter kun nye områder, hvilket  

 imidlertid også omfatter områder, der skifter til en ny  

 anvendelse, som f.eks. et sommerhusområde, der skifter status til  

 parcelhusområde i byzone.
I de tilfælde, hvor der er tale om en  

 grundejerforening for en ny anvendelse af et eksisterende område, er  

 grundejerne først forpligtede til at blive medlemmer, når de  

 benytter sig af de nye bygge- og anvendelsesmuligheder.
Den foreslåede bestemmelse skal omfatte eksisterende  

 byområder, der skifter anvendelse, og pligten for grundejerne til  

 medlemskab af en grundejerforening indtræder derfor først,  

 når de benytter de nye muligheder.
De ejere, som benytter deres ejendom  

 som hidtil, bliver ikke forpligtet til medlemsskab af den nye  

 grundejerforening.
 Den foreslåede bestemmelse er en mulighed, som  

 kommunalbestyrelsen kan benytte, hvis der er behov for at få etableret  

 en administration af fællesanlæg og fællesarealer i den nye  

 bebyggelse.
 4. Lovforslagets økonomiske og administrative konsekvenser for  

 det offentlige.
 Lovforslaget skønnes ikke at have økonomiske  

 eller administrative konsekvenser for staten og amtskommunerne.  

De foreslåede bestemmelser skønnes ikke at ville kunne  

 medføre nogen større forøgelse af antallet af klagesager  

 i Naturklagenævnet.
 For kommunerne indebærer lovforslaget en  

 mulighed for anvendelse af bedre værktøjer ved omdannelsen af  

 tidligere erhvervs- og havneområder til moderne bolig- og  

 erhvervsområder.
 5. Lovforslagets økonomiske og administrative konsekvenser for  

 erhvervslivet.
For byggebranchen kan lovforslaget medvirke til, at der  

 bliver bedre muligheder for at få igangsat nyt byggeri i  

 byomdannelsesområder.
For de tilbageværende erhvervsvirksomheder  

 i et byomdannelsesområde under omdannelse kan der blive tale om  

 øgede udgifter til støjdæmpning, når der ved en  

 fornyelse af miljøgodkendelserne og i klagesager skal tages hensyn  

 til, at virksomhederne ikke længere ligger i et industri- eller  

 havneområde med stor afstand til støjfølsom anvendelse.  

 Det er imidlertid en forudsætning for, at et område kan udpeges  

 til byomdannelsesområde, at støjbelastningen kan bringes til  

 ophør inden for en begrænset overgangsperiode, og det  

 forudsættes i den forbindelse, at det er teknisk og økonomisk  

 muligt for de berørte virksomheder at dæmpe støjen.
For  

 en havn, der ligger i et byomdannelsesområde kan der være tale  

 om, at havnen kan blive pålagt ændrede arbejdsgange og  

 ændret logistik på havnen, hvilket kan være meget  

 omkostningskrævende.
Lovforslaget har været forelagt Erhvervs- og  

 Selskabsstyrelsens Center for kvalitet i ErhvervsRegulering, som har  

 vurderet, at forslaget kan have væsentlige administrative konsekvenser  

 for virksomheder i de områder, der bliver omfattet af reglerne om  

 byomdannelse.
Det er på nuværende tidspunkt dog ikke muligt at  

 konkretisere omfanget af erhvervslivets administrative konsekvenser, idet  

 disse er snævert forbundet med den enkelte kommunes fastlæggelse  

 af lokalplan og tiltag til byomdannelse.
Forslaget er derfor ikke blevet  

 vurderet i et af Økonomi- og Erhvervsministeriets  

 virksomhedspaneler.
6. Lovforslagets miljømæssige konsekvenser Lovforslagets bestemmelser forventes at kunne medvirke  

 til, at nedslidte erhvervs- og havneområder omdannes til integrerede  

 bolig- og erhvervsområder.
Den ændrede anvendelse vil kunne  

 bidrage til en bæredygtig udvikling med et mindre samlet  

 transportarbejde, end hvis der havde været tale om en spredt  

 byudvikling.
Udnyttelsen at de ældre byområder til nye  

 bymæssige formål vil ligeledes kunne bidrage til at styrke  

 mulighederne for at afvikle en større del af transporten som gang-  

 eller cykeltransport eller som kollektiv transport.
Der vil derimod lokalt i byomdannelsesområderne  

 kunne opstå en større trafikintensitet, idet der kan komme en  

 større persontrafik, end der tidligere har været tale om.
Dette  

 opvejes dog til dels af en fjernelse eller væsentlig reduktion af den  

 tunge trafik i området.
Den planlagte tilføjelse til Miljøstyrelsens  

 støjvejledning om lempede vejledende støjgrænser i en  

 overgangsperiode vil indebære, at brugerne af de nye boliger og  

 institutioner i en overgangsperiode udsættes for en højere  

 støjbelastning end det ellers accepteres ved nyt byggeri.
Der gives  

 anvisninger, som sikrer, at de nye boliger og institutioner ikke bliver udsat  

 for en uforsvarlig høj støjbelastning i overgangsperioden, og  

 som sikrer, at støjbelastningen bringes til ophør.
 7. Administrative konsekvenser for borgerne og konsekvenser for det  

 frivillige foreningsliv.
Den foreslåede bestemmelse om kommunernes mulighed  

 for i en lokalplan at fastsætte pligt til medlemsskab af en  

 grundejerforening indebærer kun en beskeden administrativ byrde for  

 grundejerne.
De fællesanlæg, der tale om, skal under alle  

 omstændigheder administreres, og grundejernes personlige arbejdsindsats  

 hermed kan begrænses ved bestemmelser i grundejerforeningens  

 vedtægt om professionel bistand til administrationen.
 Lovforslaget har i øvrigt ingen administrative  

 konsekvenser for borgerne og ingen konsekvenser for det frivillige  

 foreningsliv.
8. Regionale konsekvenser Lovforslaget indeholder nogle værktøjer, der  

 kan benyttes til at fremme omdannelsen af tidligere industri- og  

 havneområder til moderne byområder med boliger og serviceerhverv.  

 De henvender sig derfor til bykommuner med erhvervsområder, som  

 ønskes byomdannet.
Interessen og mulighederne for at anvende de nye  

 regler må navnlig forventes at være til stede i de større  

 byer, men reglerne vil også, jævnfør afsnit 2.5.  

 være relevante i en række andre bykommuner.
9. Forholdet til EU-retten Lovforslaget indeholder ingen EU-retlige aspekter.
 10. Hørte myndigheder og organisationer.
En række myndigheder og organisationer m.fl. er  

 hørt over et udkast til lovforslaget.
Adressaterne er angivet på  

 bilaget til lovforslaget.
Vurdering af konsekvenserne af lovforslaget Positive konsekvenser/mindre-udgifter Negative konsekvenser/merudgifter Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner For kommunerne indebærer lovforslaget en  

 mulighed for anvendelse af bedre værktøjer ved omdannelsen af  

 tidligere erhvervs- og havneområder til moderne bolig- og  

 erhvervsområder.
Ingen Økonomiske konsekvenser for erhvervslivet For byggebranchen kan lovforslaget medvirke til, at der  

 bliver bedre muligheder for at få igangsat nyt byggeri i  

 byomdannelsesområder.
Der vil samtidig blive tilvejebragt nye  

 attraktive lokaliseringsmuligheder for nye videnserhverv.
 Lovforslaget kan have væsentlige afledte  

 økonomiske konsekvenser for virksomheder i de områder, der  

 bliver omfattet af byomdannelse, idet virksomhederne kan blive nødt  

 til at omlægge arbejdsprocesser eller udføre  

 støjdæmpende foranstaltninger.
Administrative konsekvenser for erhvervslivet Ingen Lovforslaget kan have væsentlige administrative  

 konsekvenser for virksomheder i de områder, der bliver omfattet af  

 byomdannelse.
Miljømæssige konsekvenser Lovforslagets bestemmelser forventes at kunne medvirke til,  

 at nedslidte erhvervs- og havneområder omdannes til integrerede bolig-  

 og erhvervsområder med en mindre belastning af det samlede miljø  

 på grund af ændrede transportforhold, men med mulighed for mere  

 intensiv transport i og omkring omdannelsesområderne.
 Den i forbindelse med lovforslaget planlagte  

 tilføjelse til Miljøstyrelsens støjvejledning  

 indebærer, at brugerne af de nye boliger og institutioner i en  

 begrænset overgangsperiode udsættes for en forsvarlig,  

 højere støjbelastning end det ellers accepteres ved nyt  

 byggeri.
Administrative konsekvenser for borgerne Ingen Ingen af betydning.
Forholdet til EU-retten Lovforslaget indeholder ingen EU-retlige aspekter Bemærkninger til lovforslagets  

 enkelte bestemmelser Til § 1 Til nr. 1 Der foreslås indsat et nyt nummer i planlovens  

 § 11, stk. 5, som indeholder et katalog over de emner, der skal  

 behandles i kommuneplanens rammer for indholdet af lokalplaner, hvis der skal  

 kunne tilvejebringes lokalplaner herom.
I den som § 11, stk. 5, nr. 4, foreslåede  

 bestemmelse fastsættes, at der kan udlægges  

 byomdannelsesområder.
De defineres som områder, hvor anvendelsen  

 af bebyggelse og ubebyggede arealer til erhvervsformål,  

 havneformål eller lignende aktiviteter skal ændres, således  

 at områderne kan anvendes til boligformål,  

 institutionsformål, centerformål, rekreative formål eller  

 erhvervsformål, der er forenelige med anvendelse til  

 boligformål.
Et byomdannelsesområde kan således være  

 et område, der hidtil overvejende har været anvendt til industri,  

 håndværk, værksteder, lager- og engrosvirksomhed og  

 transportvirksomhed med dertil hørende administration.
Der kan  

 både være tale om ældre centralt beliggende områder  

 og nyere erhvervsområder.
Der kan også være tale om  

 offentlige anlæg som erhvervshavne, godsbanearealer, kaserner,  

 institutioner og lignende.
 Det væsentlige for, at et område kan udpeges  

 som byomdannelsesområde er, at der er en omstillingsproces i gang, hvor  

 den hidtidige anvendelse enten er stoppet, eller at der er tale om en gradvis  

 ændringsproces, hvor flere af virksomhederne forsvinder, og hvor dele  

 af områdets bygninger og arealer henligger uudnyttet.
 Bestemmelserne for den fremtidige anvendelse af og  

 bebyggelsesstruktur for et byomdannelsesområde fastsættes i  

 kommuneplanens rammedel, og de vil slå igennem efterhånden som  

 grundejerne eller kommunen tager initiativ til at realisere de ændrede  

 muligheder.
 Det er samtidig tanken, at reglerne om varetagelse af  

 støjbeskyttelseshensyn i bekendtgørelse nr. 428 af 2. juni 1999  

 om supplerende regler i medfør af lov om planlægning  

 (samlebekendtgørelse) skal ændres, og at der skal ske en  

 supplering af anvisningerne i Miljøstyrelsens vejledning om  

 støj fra virksomheder. Ændringerne skal åbne mulighed for  

 en gradvis omdannelse af et byomdannelsesområde ved, at den nye  

 støjfølsomme bebyggelse i en tidsbegrænset periode  

 må tåle, at støjniveauet i mindre grad overskrider de  

 vejledende grænser.
Til nr. 2 Der foreslås en ændret formulering af den  

 gældende bestemmelse, hvorefter kommuneplanen kan indeholde rammer for  

 "rækkefølgen for udbygning af arealer til byformål og  

 sommerhusområder". Den ændrede formulering betyder, at der  

 kan fastsættes rækkefølgebestemmelser for både nye  

 byområder og byomdannelsesområder samt  

 sommerhusområder.
 Kommunalbestyrelsen kan med  

 rækkefølgebestemmelser til en vis grad styre, at udbygningen af  

 nye områder og omdannelsen af ældre byområder og  

 prioriteringen mellem nye og ældre områder finder sted i en takt,  

 der sikrer en hensigtsmæssig byplanlægning og tager hensyn til  

 kommunens og investorernes økonomiske muligheder.
 Kommunalbestyrelsens rækkefølgeangivelse er  

 desuden et vigtigt signal til bygherrer og investorer om, hvor kommunen agter  

 at prioritere sin indsats i forbindelse med udbygning af institutioner  

 m.v.
Er der rækkefølgebestemmelser i  

 kommuneplanens rammer kan kommunalbestyrelsen nægte at tilvejebringe en  

 lokalplan i strid med rækkefølgen, selvom grundejeren  

 ønsker at bebygge og anvende sin ejendom på en måde, der i  

 øvrigt er i overensstemmelse med kommuneplanen.
Er der tale om et  

 byggeri eller en ændret anvendelse, som ikke kræver  

 tilvejebringelse af en lokalplan, kan kommunalbestyrelsen benytte  

 bestemmelsen i planlovens § 12, stk. 3. Den giver  

 kommunalbestyrelsen mulighed for at nedlægge forbud mod en bebyggelse  

 eller ændret anvendelse i strid med bestemmelser i kommuneplanens  

 rammedel.
Bestemmelsen kan ikke anvendes, hvis ejendommen er udlagt til  

 offentligt formål, eller når området er omfattet af en  

 lokalplan eller byplanvedtægt.
 Rækkefølgebestemmelser i kommuneplaner i  

 hovedstadsområdet skal være i overensstemmelse med regionplanen.  

 I hovedstadsområdet skal regionplanen efter planlovens § 6,  

 stk. 4, nr. 1, fastsætte retningslinier for "fordelingen af  

 den fremtidige byggeaktivitet i byzone og rækkefølgen  

 herfor". Ordet "byggeaktivitet" omfatter også bebyggelse  

 i byomdannelsesområder, der har et sådant omfang, at de har  

 regional betydning.
 Til nr. 3.
 Ændringsforslaget er en konsekvens af den under nr.  

 1 foreslåede ændring.
Til nr. 4 I den foreslåede ændrede affattelse af  

 § 15, stk. 2, nr. 13, fastsættes, at der i lokalplaner kan  

 optages bestemmelser om oprettelse af grundejerforeninger for  

 byomdannelsesområder.
 Efter planlovens § 15, stk. 2, nr. 13, kan der i  

 en lokalplan optages bestemmelser om oprettelse af grundejerforeninger for  

 nye haveboligområder (dvs. parcelhusområder),  

 erhvervsområder eller områder for fritidsbebyggelse  

 (sommerhusområder). Der er endvidere i lovens § 15, stk. 2,  

 nr. 20, en særlig bestemmelse om oprettelse af haveforeninger for nye  

 kolonihaveområder.
Der er ikke i de gældende bestemmelser i planloven  

 hjemmel til i en lokalplan at fastsætte krav om oprettelse af  

 grundejerforening for et etageboligområde.
Der er omvendt ikke i  

 planloven noget til hinder for, at der på privat initiativ etableres en  

 grundejerforening ved aftale eller pålæg af en deklaration, hvis  

 de implicerede grundejere kan enes herom og finder det hensigtsmæssigt,  

 fordi der er fællesanlæg, som kræver en fælles  

 administration.
Efter den foreslåede bestemmelse får  

 kommunalbestyrelsen mulighed for i en lokalplan at bestemme, at der skal  

 oprettes en grundejerforening for et byomdannelsesområde.
Bestemmelsen  

 svarer for så vidt angår grundejerforeningens opgaver til den  

 gældende bestemmelse for parcelhusområder m.v.
Den gældende bestemmelse om grundejerforeninger for  

 parcelhusområder m.v. omfatter kun nye områder, hvilket  

 imidlertid også omfatter områder, der skifter til en ny  

 anvendelse, som f.eks. et sommerhusområde, der skifter status til  

 parcelhusområde i byzone.
I de tilfælde, hvor der er tale om en  

 grundejerforening for en ny anvendelse af et eksisterende område, er  

 grundejerne først forpligtede til at blive medlemmer, når de  

 benytter sig af de nye bygge- og anvendelsesmuligheder.
Den foreslåede bestemmelse skal omfatte eksisterende  

 byområder, der skifter anvendelse, og pligten for grundejerne til  

 medlemskab af en grundejerforening indtræder derfor først,  

 når de benytter de nye muligheder.
De ejere, som benytter deres ejendom  

 som hidtil, bliver ikke forpligtet til medlemsskab af den nye  

 grundejerforening.
Den foreslåede bestemmelse er en mulighed, som  

 kommunalbestyrelsen kan benytte, hvis der er behov for at få etableret  

 en administration af fællesanlæg og fællesarealer i den nye  

 bebyggelse.
Det må imidlertid påregnes, at det kan være  

 vanskeligere at få en grundejerforening til at fungere i et  

 byområde med forskellige bebyggelsesarter, anvendelser og ejerformer  

 end i et homogent parcelhusområde.
De fællesanlæg, der tale  

 om, skal imidlertid under alle omstændigheder administreres, og  

 grundejernes personlige arbejdsindsats hermed kan begrænses ved  

 bestemmelser i grundejerforeningens vedtægt om professionel bistand til  

 administrationen.
Det er grundejerne, som skal være medlem af  

 foreningen og varetage de fælles interesser.
I vedtægterne  

 må der fastsættes bestemmelser, der sikrer, at ejendommene  

 får en forholdsmæssig andel i rettigheder og pligter.
Er det  

 f.eks. en ejendom, der er opdelt i ejerlejligheder, eller som ejes af en  

 andelsboligforening, er det ejerlejlighedsforeningen og  

 andelsboligforeningen, der repræsenterer ejendommen i  

 grundejerforeningen med det antal stemmer, som ejendommen er berettiget til.  

 Indadtil i ejerlejlighedsforeningen og andelsboligforeningen træffes  

 beslutningen om, hvorledes der skal stemmes, efter de regler, der  

 gælder for disse foreninger.
Til § 2 Det foreslås, at loven træder i kraft den 1.  

 juni 2003, og at den får virkning for kommune- og lokalplaner, hvortil  

 forslag er offentliggjort efter lovens ikrafttræden.
Det udelukker  

 tvivl om, hvorvidt eventuelle bestemmelser i ældre planer kan  

 tillægges de foreslåede retsvirkninger, og sikrer, at  

 offentligheden får mulighed for at vurdere virkningerne af  

 planerne.
Lovforslaget sammenholdt med gældende  

 lovbestemmelser Gældende formulering Lovforslaget § 1 I lov om planlægning, jf. lovbekendtgørelse nr. 763 af 11.  

 september 2002, foretages følgende ændringer:
 § 11. ............
 1. I § 11, stk. 5, indsættes efter nr.  

 3 som nyt nummer:
 Stk. 5. Rammerne for indholdet af lokalplaner fastsættes  

 for de enkelte dele af kommunen med hensyn til:
1)	fordelingen af bebyggelsen efter art og  

 anvendelsesformål, 2)	bebyggelsesforhold, herunder rammer for bevaring af bebyggelser  

 eller bymiljøer, 3)	byfornyelsen i eksisterende bysamfund, »4)	byomdannelsesområder, hvor anvendelsen af bebyggelse og  

 ubebyggede arealer til erhvervsformål, havneformål eller lignende  

 aktiviteter, skal ændres til boligformål,  

 institutionsformål, centerformål, rekreative formål eller  

 erhvervsformål, der er forenelige med anvendelse til  

 boligformål,«.
4)	forsyningen med offentlig og privat service, Nr. 4-9 bliver herefter nr. 5-10.
5)	institutioner og tekniske anlæg, herunder  

 varmeforsyningsforhold, 6)	områder til fritidsformål, herunder  

 kolonihaveområder, jf. § 11 c, 7)	trafikbetjeningen, 8)	overførsel af arealer til byzone eller sommerhusområder  

 og 9)	rækkefølgen for udbygning af arealer til byformål  

 og sommerhusområder.
 2. § 11 stk. 5, nr. 9, der bliver nr. 10, affattes  

 således:
»10)	rækkefølgen for bebyggelse og ændret anvendelse  

 af nye arealer til byformål, de i nr. 4 nævnte  

 byomdannelsesområder og sommerhusområder.« ...........
 Stk. 8. Redegørelsen for den del af kommuneplanen, der  

 indeholder rammer for forsyningen med butikker, jf. stk. 5, nr. 4, skal  

 indeholde .................................
 3.
 § 15. ..........
 4. § 15, stk. 2, nr. 13, affattes  

 således:
 Stk. 2. I en lokalplan kan der optages bestemmelser om:
1)	overførsel til byzone eller sommerhusområde af arealer,  

 som planen omfatter, 2)	områdets anvendelse, herunder om,at nærmere angivne  

 arealer forbeholdes til offentlige formål, 3)	ejendommes størrelse og afgrænsning, 4)	vej- og stiforhold og andre forhold af færdselsmæssig  

 betydning, herunder om adgangsforholdene til færdselsarealer og med  

 henblik på adskillelse af trafikarterne, 5)	beliggenhed af spor- og ledningsanlæg, herunder til  

 elforsyning, 6)	bebyggelsers beliggenhed på grundene, herunder om den  

 terrænhøjde, hvori en bebyggelse skal opføres, 7)	bebyggelsers omfang og udformning, herunder til regulering af  

 boligtætheden, 8)	anvendelse af de enkelte bygninger, 9)	udformning, anvendelse og vedligeholdelse af ubebyggede arealer,  

 herunder om terrænregulering, hegnsforhold, bevaring af beplantning og  

 beplantningsforhold i øvrigt samt belysning af veje og andre  

 færdselsarealer, 10)	bevaring af landskabstræk i forbindelse med bebyggelse af et  

 område, der inddrages til bymæssig bebyggelse eller  

 sommerhusbebyggelse, 11)	tilvejebringelse af eller tilslutning til fællesanlæg i  

 eller uden for det af planen omfattede område som betingelse for  

 ibrugtagen af ny bebyggelse, 12)	foretagelse af afskærmningsforanstaltninger såsom  

 anlæg af beplantningsbælte, støjvold, mur og lignende som  

 betingelse for ibrugtagen af ny bebyggelse eller ændret anvendelse af  

 et ubebygget areal, 13)	oprettelse af grundejerforeninger for nye haveboligområder,  

 erhvervsområder eller områder for fritidsbebyggelse, herunder om  

 medlemspligt og om foreningens ret og pligt til at forestå etablering,  

 drift og vedligeholdelse af fællesarealer og  

 fællesanlæg, »13)	oprettelse af grundejerforeninger for nye haveboligområder,  

 erhvervsområder, områder for fritidsbebyggelse eller  

 byomdannelsesområder, herunder om medlemspligt og om foreningens ret og  

 pligt til at forestå etablering, drift og vedligeholdelse af  

 fællesarealer og fællesanlæg,«.
14)	bevaring af eksisterende bebyggelse, således at bebyggelsen  

 kun med tilladelse fra kommunalbestyrelsen må nedrives, ombygges eller  

 på anden måde ændres, 15)	friholdelse af et område for ny bebyggelse, når en  

 bebyggelse kan blive udsat for sammenstyrtning, oversvømmelse eller  

 anden skade, der kan medføre fare for brugernes liv, helbred eller  

 ejendom, 16)	ophør af gyldigheden af udtrykkeligt angivne  

 tilstandsservitutter, hvis servituttens opretholdelse vil være i strid  

 med lokalplanens formål, og hvis servitutten ikke vil bortfalde som  

 følge af § 18, 17)	sammenlægning af lejligheder i eksisterende  

 boligbebyggelse, 18)	isolering af eksisterende boligbebyggelse mod støj, 19)	forbud mod større byggearbejder på eksisterende  

 bebyggelse, således at sådanne arbejder kun kan udføres  

 med kommunalbestyrelsens tilladelse eller efter krav fra en offentlig  

 myndighed med hjemmel i lovgivningen, og 20)	oprettelse af haveforeninger for nye kolonihaveområder,  

 herunder om medlemspligt og om foreningens ret og pligt til at vedtage  

 bestemmelser, der skal godkendes af kommunalbestyrelsen, om opsigelse eller  

 ophævelse af brugsretskontrakter og haveafståelser.
§ 2 Stk. 1. Loven træder i kraft den 1. juni 2003. Den har  

 virkning for kommune- og lokalplaner, hvortil forslag er offentliggjort efter  

 ikrafttrædelsen.
Bilag Høringsliste vedrørende udkast til Forslag  

 til lov om planlægning (Byomdannelse), udkast til bekendtgørelse  

 om ændring af bekendtgørelse om supplerende regler i  

 medfør af lov om planlægning og udkast til »Vejledning fra  

 Miljøstyrelsen.
Ekstern støj i byomdannelsesområder«.
Acoustica, Advokatrådet, Advokatsamfundet, AHTS,  

 Arbejdsgiverforeningen for Handel, Transport, og Service, Akademiet for de  

 Tekniske Videnskaber, Akademirådet, AkustikNet A/S,  

 Amtsrådsforeningen, Arbejderbevægelsens Erhvervsråd,  

 Arbejdstilsynet, Arkitektskolen i Århus, Asfaltindustriens  

 Arbejdsgiverforening, Banestyrelsen, Beskæftigelsesministeriet, Birch  

 & Krogboe A/S, Boligselskabernes Landsforening, BST Esbjerg, BST  

 Sorø, Byggeriets Arbejdsgivere, BYG, Byggesocietetet, By og Byg,  

 Centralorganisationen af industriansatte i Danmark, COWI, cp test a/s,  

 DAKOFA, DanAkustik, Danmarks Miljøundersøgelser, Danmarks  

 Naturfredningsforening, Danmarks Tekniske Universitet, Danmarks  

 Turistråd, Dansk Arbejdsgiverforening, Dansk Byplanlaboratorium, Dansk  

 Center for Byøkologi, Dansk Dambrugerforening, Dansk  

 Ejendomsmæglerforening, Dansk Erhvervsgartnerforening, Dansk  

 Familielandbrug, Dansk Handel og Service, Dansk Industri, Dansk Metal, Dansk  

 Pelsdyravlerforening, Dansk Skovforening, Dansk Standard, Danske Arkitekters  

 Landsforbund, Danske Elværkers Forening, Danske Entreprenører,  

 Danske Fjernvarmeværkers Forening, Danske Vognmænd  

 Hovedorganisationen af 1985, DAVID c/o Fyns Amt, De Danske Landboforeninger,  

 DELTA Akustik og Vibration, Den Kgl.
Veterinær- og  

 Landbohøjskole, Den Danske Landinspektørforening, Det Centrale  

 Handicapråd, DK- Teknik, Energi & Miljø, Det  

 Økologiske Råd & Selskab, DONG, DSB, Ejendomsforeningen  

 Danmark, Elkraft E2, Elsam, Embedslægeforeningen, Energistyrelsen,  

 Entreprenørforeningen, Erhvervslejernes Landsorganisation, Erhvervs-  

 og Selskabsstyrelsen, Esbjerg Kommune, Miljø, FATCH, Finansforbundet,  

 Finansministeriet, Finansrådet, Finanssektorens Arbejdsgiverforening,  

 FMK, Forbrugerrådet, Foreningen af Byplanlæggere, Foreningen af  

 Jernskibs- og maskinbyggerier i Danmark, Foreningen af Registrerede  

 Revisorer, Foreningen af Rådgivende Ingeniører, Foreningen af  

 Statsautoriserede Revisorer, Forskningscentret for Skov og Landskab,  

 Forsvarets Bygningstjeneste, Forsvarsministeriet, Frederiksberg Kommune,  

 Friluftsrådet, Genvindingsindustrien, Green Network, Greenpeace  

 Danmark, Grovvarebranchens Miljøgruppe, Handelskartellet i Danmark,  

 William Hansen & Co., Helsingør Kommune, HORESTA, HK/Handel,  

 Hovedstadens Udviklingsråd, HTS, Håndværksrådet,  

 Indenrigs- og Sundhedsministeriet, Ingemansson Technology AB,  

 Ingeniørforeningen i Danmark, Institut for Akustisk Teknologi, DTU,  

 International Transport Danmark, Kommunalteknisk Chefforening, Kommunernes  

 Landsforening, Kulturministeriet, Kunstakademiets Arkitektskole,  

 Københavns Havn, Københavns Kommune, Københavns Kommune,  

 Miljø- og Forsyningsforvaltningen, Københavns Universitet,  

 Geografisk Institut, Landbrugets Rådgivningscenter,  

 Landbrugsrådet, Landsforeningen Ældre Sagen, Landsforeningen  

 Økologisk Jordbrug, Landsorganisationen i Danmark, LO, Lejernes  

 Landsorganisation i Danmark, Lønmodtagernes Dyrtidsfond,  

 Mejeriforeningen, Miljøcenter Fyn, Miljøcenter  

 Østjylland, MILJØ-KEMI, Miljøklagenævnet,  

 Miljøkontrollen, Ministeriet for Fødevarer, Landbrug og  

 Fiskeri, MLK-Sammenslutningen, Naturfredningsrådet,  

 Naturklagenævnet, NIRAS Rådgivende ingeniører og  

 planlæggere, NOAH, Novo Nordisk Engineering, Plantedirektoratet,  

 Rambøll, Reno Sam, ROVESTA Miljø I/S, RUC   Roskilde  

 Universitetscenter, Rådet for Dansk Forsikring og Pension,  

 Sammenslutningen af Danske Havne, Skatteministeriet, Skov- og Naturstyrelsen,  

 Socialministeriet, Specialarbejderforbundet i Danmark, Statsministeriet,  

 Sundhedsstyrelsen, Tech-wise A/S, Trafikministeriet, Vejdirektoratet,  

 Udenrigsministeriet, Undervisningsministeriet, Verdens Naturfonden, VM  

 acoustics ApS, Ødegaard & Danneskiold-Samsøe A/S,  

 Økonomi- og Erhvervsministeriet, Aalborg Universitet.
