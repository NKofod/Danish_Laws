Resumé  



  

 En ansøger klagede over at han 5 gange havde fået afslag på ansættelse som  

 politibetjent på prøve.
En del af ansættelsesproceduren bestod i en  

 holdprøve,  

 og vurderingen blev noteret på et skema ved afkrydsning.
Ombudsmanden udtalte at ansøgeren burde have været partshørt  

 over vurderingsskemaet, og at notatpligten ikke var opfyldt i tilstrækkelig  

 grad.
Ansøgere som blev vurderet ikke egnede, kunne ikke ansættes.  

 Partshøringen skulle derfor ske inden den endelige afgørelse om at ansøger  

 ikke var egnet til ansættelse.
Ombudsmanden kritiserede desuden begrundelsen  

 i  

 3 af afslagene.
 Under hensyn til myndighedernes oplysninger om ændring af  

 proceduren foretog ombudsmanden sig ikke mere i sagen, bortset fra at give en  

 henstilling om at der i alle tilfælde blev udarbejdet notat om baggrunden for  

 vurderingen af holdprøven.
Ansøgeren klagede endvidere over et afslag på aktindsigt i  

 form af kopi af nogle af hans referatstile.
Ombudsmanden udtalte at retten  

 til  

 aktindsigt efter forvaltningslovens § 15, stk. 1, under normale  

 omstændigheder  

 ikke kunne begrænses ud fra betragtninger af rent ressourcemæssig karakter,  

 og  

 at begrundelsen for afslaget var mangelfuld.
På grund af de særlige forhold i  

 forbindelse med afholdelsen af prøver foretog ombudsmanden sig dog ikke  

 yderligere. (J.nr. 2002-0406-810).
Afslag på ansættelse som politibetjent og aktindsigt i form  

 af kopi af prøvedokumenter Det fremgik af sagen at A 5 gange havde fået afslag på  

 ansættelse som politibetjent på prøve.
I forbindelse med de 3 første  

 ansøgninger  

 gennemgik han hver gang nogle skriftlige prøver, en fysisk prøve, en  

 holdopgave  

 og en samtale med bedømmelseskommissionen.
 I forbindelse med den 4. ansøgning fik A afslag efter  

 holdopgaven, og han var således ikke til samtale med bedømmelseskommissionen.
 Efter den 5. ansøgning fik A afslag uden at der var afholdt  

 prøver eller samtale.
Det fremgik af sagen at holdopgaven var et afgørende led i  

 prøveforløbet og dermed i vurderingen af ansøgeren.
Med udgangspunkt heri  

 skitseredes forløbet nedenfor.
 A oplyste i sin klage til mig følgende om holdopgaven:
Der indkaldes 6 ansøgere ad gangen.
Fra Rigspolitichefens  

 Personaleafdeling møder to polititjenestemænd, hvoraf den ene er prøveleder  

 og  

 den anden observatør.
 Prøvelederen giver en introduktion, hvorefter deltagerne  

 præsenterer sig for hinanden.
 Der uddeles nogle A4 ark og en kuglepen til ansøgerens notater,  

 hvorpå der uddeles et skriftligt oplæg til hver enkelt ansøger.
 Når oplægget er gennemlæst af samtlige prøvedeltagere, startes  

 prøveiagttagelsen af de to polititjenestemænd.
 Ved samtlige de holdprøver jeg har gennemgået, har oplægget  

 handlet om ( ).
Opgaven går herefter ud på, hvad prøvedeltagerne vil gøre ved  

 det? Hvilke muligheder er der for ( )? I nogen tilfælde udnævnes en ordstyrer blandt prøvedeltagerne på  

 prøvedeltagernes egen initiativ samt en notattager,  i andre tilfælde  

 diskuteres oplægget blot prøvedeltagerne imellem.
 Når prøvedeltagerne har fundet en løsningsmodel, anføres denne  

 på det udleverede papir som efterfølgende skal afleveres til prøvelederen.
 Derpå udleveres et nyt oplæg, hvor opgaven går ud på at ( ). På  

 oplægget er den bundne opgave at ( ).
 Når prøvedeltagerne er enige om, ( ) indføres de på det  

 udleverede oplæg, som skal afleveres til prøvelederen.
 Der udleveres igen et spørgeskema, hvor man skal ( ).
( ) Prøvedeltagernes prøvedokument skal med navn afleveres til  

 prøveledelsen.
 Efterfølgende ( ).
 De indsamlede prøvedokumenter var ikke til stede ved min  

 aktindsigt.
Kan man fremskaffe de øvrige prøvedeltageres prøvedokumenter,  

 som blev afleveret ved holdprøverne, vil man også kunne finde disse  

 deltageres  

 bedømmelse af mig.
Ingen af disse husker jeg som negative. Opgaven blev bedømt ved afkrydsning på et skema ud for 9  

 personlige egenskaber: ( ).
Vurderingen blev foretaget i fire kategorier: I mindre grad  

 opfyldt, opfyldt, i høj grad opfyldt, savner grundlag.
Desuden blev givet en  

 sammenfattende konklusion: Ikke egnet = 1, egnet = 2, 3 eller 4, meget egnet  

 =  

 5.
 A oplyste at vurderingen af de enkelte egenskaber ikke blev  

 oplyst medmindre man spurgte eller klagede over konklusionen.
 Ansøgning 1.  

  

 Ved den  

 første holdopgave den 22. maj 1996 blev A sammenfattende vurderet ikke egnet.  

 Han fik vurderingen i mindre grad opfyldt ud for 5 egenskaber ( )  

 og  

 vurderingen opfyldt ud for 4 egenskaber.
 Bedømmelseskommissionen vurderede den 18. juni  

 1996 A  

 egnet 2 på en skala fra 1- 5  

 hvor 1 betød ikke egnet, 2-4 egnet og 5 meget egnet.
Rigspolitichefen gav i brev af 30. juli  

 1996 A  

 afslag på ansættelse.
Afslaget  

 var begrundet således:
Rigspolitichefens afgørelse beror på en samlet vurdering af  

 Deres egnethed sammenlignet med andre ansøgere.
I vurderingen indgår  

 resultaterne af de aflagte prøver, holdopgaven, ansøgningssagens øvrige bilag  

 og bedømmelseskommissionens bedømmelse af Dem ved fremstillingen den  

 180696. Ansøgning 2.  

  

 Ved  

 holdopgaven den 3. juni 1997 blev A sammenfattende vurderet egnet 2. Han fik  

 vurderingen i mindre grad opfyldt ud for 1 personlig egenskab (  

 ), opfyldt  

 ud for 7 og i høj grad opfyldt ud for 1.
 Bedømmelseskommissionen vurderede den 24. juni  

 1997 A  

 egnet 3.
 Rigspolitichefens afslag af 29. juli 1997 var begrundet på  

 tilsvarende måde som det første afslag.
I brev af 25. august 1997 gav Rigspolitichefen en uddybende  

 begrundelse for afslaget.
I brevet anførtes resultaterne af de gennemførte  

 prøver og vurderinger.
Endvidere anførtes bl.a. følgende:
På baggrund af Deres opnåede resultater i forbindelse med  

 optagelsesprøverne og øvrige i sagen foreliggende oplysninger  herunder  

 tidligere beskæftigelse, uddannelse, militærtjeneste, fritidsinteresser mv.  

   

 har Rigspolitichefen ud fra en samlet skønsmæssig vurdering af alle 255  

 ansøgere ikke fundet, at De var bedre kvalificeret end de 80 ansøgere, som  

 opnåede ansættelse. Ansøgning 3.  

  

 Ved  

 holdopgaven den 16. januar 1998 blev A sammenfattende vurderet egnet 2. Han  

 fik vurderingen i mindre grad opfyldt ud for 3 personlige  

 egenskaber ( ),  

 opfyldt ud for 5 og i høj grad opfyldt ud for 1.
 Bedømmelseskommissionen vurderede den 5. februar  

 1998 A  

 egnet 2.
 Rigspolitichefens afslag af 26. februar 1998 blev begrundet på  

 samme måde som afslaget på den første ansøgning.
 Ansøgning 4.  

  

 Ved  

 holdopgaven den 16. februar 1999 blev A sammenfattende vurderet ikke egnet.  

 Han  

 fik vurderingen i mindre grad opfyldt ud for 2 personlige  

 egenskaber ( ) og  

 opfyldt ud for 7.
 Rigspolitichefens afslag af 1. marts 1999 blev begrundet  

 således:
Ved afgørelsen har Rigspolitichefen navnlig lagt vægt på, at  

 De ved holdopgaven er bedømt som ikke egnet til ansættelse som politibetjent  

 på  

 prøve. Ansøgning 5.  

  

 I  

 forbindelse med denne ansøgning blev A ikke indkaldt til hverken prøver eller  

 samtale.
Rigspolitichefens afslag af 15. februar 2001 blev begrundet således:
 Du har tidligere søgt om ansættelse i årene 1997, 1998, 1999.  

 Senest i 1999 blev du på baggrund af holdopgaven vurderet som ikke egnet til  

 ansættelse som politibetjent på prøve.
Du har i din ansøgning fortalt om dig selv og om din begrundelse  

 for at indgive ansøgning.
Du har vedlagt en række oplysninger om dig selv,  

 herunder dine personlige og helbredsmæssige forhold, dit uddannelsesforløb og  

 dit arbejdsliv.
 Vi har vurderet din ansøgning og har sammenholdt den med den  

 profil, som vi har af fremtidens politibetjent.
Vi er kommet til den konklusion, at du ikke svarer til vores  

 profil.
Der er derfor ingen grund til, at du fortsætter i  

 prøveforløbet. I brev af 21. marts 2001 skrev A til Rigspolitichefen at han  

 var uforstående over for at han ikke svarede til den ønskede profil.
Han bad  

 om  

 aktindsigt i alle sine ansøgningssager, herunder aktindsigt i sine regne- og  

 danskopgaver samt arket med sine besvarelser af almen viden fra prøverne den  

 16. december 1998. Endvidere ønskede han oplyst navn og stilling på den  

 politimand der ledede holdopgaverne i X-by den 16. januar 1998 og den 16.  

 januar [skal være februar; min bemærkning] 1999, og oplysning om hvem der var  

 observatør ved disse prøver.
Han bad om tid og sted for aktindsigten.
Rigspolitichefen svarede den 3. april 2001 at sagsakterne ville  

 blive sendt til Y Politi med henblik på gennemførelse af aktindsigten ved  

 gennemsyn.
Endvidere oplystes at prøveleder ved holdopgaven den 16. februar  

 1999 var politiassistent B, og at det af sagsnotatet fra holdopgaven fremgik  

 at A i mindre grad opfyldte egenskaberne ( ) og ( ),  

 hvilket var årsagen  

 til at han blev vurderet som ikke egnet.
Efter at have fået aktindsigt ved gennemsyn den 18. april 2001  

 skrev A den 11. maj 2001 igen til Rigspolitichefen.
Han bad bl.a. om kopi af  

 sine referatstile fra 1. og 4. ansøgningsperiode og kopi af manus.
Endvidere  

 anførte han at sagsomslaget for 4. ansøgningsperiode indeholdt ukorrekte  

 oplysninger,  

 og at der var fejl i karaktergivningen i regning og orientering samt i  

 holdopgaven.
 I brev af 12. juli 2001 svarede Rigspolitichefen bl.a.  

 følgende:
Sagsomslagene, som du så i (Y)-by, er alene interne  

 arbejdsredskaber.
Al sagsbehandling foregår naturligvis på baggrund af sagens  

 dokumenter.
 Ved ny ansøgning fremtages tidligere ansøgningssager, der  

 indgår som bilag i den ny sag.
Du ønsker aktindsigt i form af kopi af referatstile vedrørende  

 1. og 4. ansøgning.
Disse findes i sagen, og du har set dem i (Y)-by.
Da  

 prøverne kan anvendes ved andre ansøgninger, kan du fortsat ikke få dem i  

 kopi.
Du mener, at din besvarelse af regneopgave nr. 14 vedrørende 4.  

 ansøgning er rigtig.
Du har ret.
Fejlen beklages.
Det er dog uden afgørende  

 betydning for afgørelserne.
 Du mener, at din besvarelse af spørgsmålet om ( ) er rigtig.
 Det kan diskuteres, men resultatet er uden afgørende betydning  

 for afgørelserne.
 Du sammenligner vurderingsskemaerne for holdopgaverne og mener,  

 at vurderingen vedrørende 4. ansøgning er udtryk for en  

 fejlkrydsning.
Det er ikke muligt, som du gør, at sammenholde skemaerne punkt  

 for punkt og regne sig frem til et slutfacit.
Konklusionen er  

 udtryk for et  

 samlet skøn over ansøgerens egnethed.
Du blev vurderet som ikke egnet.
 Du mener sammenfattende, at det ikke kan være rigtigt, når  

 Rigspolitiet i seneste afslag anfører, at du ikke svarer til den profil, som  

 vi har af fremtidens ansøger.
Rigspolitiet fastholder afslaget med den givne begrundelse.
Det  

 tilføjes, at vi til stadighed modtager et stort antal ansøgninger, som  

 løbende  

 vurderes, således at de bedst egnede udvælges til at fortsætte  

 ansøgningsproceduren.  

 Vurderingen foretages blandt andet på baggrund af forholdet mellem antallet  

 af  

 ledige stillinger og antallet af kvalificerede ansøgere.
Holdopgaven har til formål at teste, om de personlige egenskaber  

 og holdninger passer til jobbet som politibetjent, og er derfor et afgørende  

 led i vurderingen af ansøgeren.
Du er to gange vurderet som ikke egnet og to  

 gange vurderet som værende i den nederste del af egnethedsområdet.
Rigspolitiet finder ikke, at du kommer i betragtning til at  

 fortsætte ansøgningsproceduren. I brev af 20. august 2001 klagede A til Justitsministeriet.
Han  

 skrev bl.a. at holdlederen ved prøven den 16. februar 1999 havde oplyst at  

 den  

 anden politimand som var til stede, var en politikommissær fra X Politi som  

 blot skulle overvære en sådan holdprøve.
Den på skemaet opførte observatør  

 var  

 ikke til stede under holdprøven.
A fandt det betænkeligt at holdlederen også  

 havde deltaget ved den foregående holdopgave i 1998.
 I brev af 12. oktober 2001 præciserede A at klagen angik alle 5  

 ansøgningsperioder.
Justitsministeriet bad Rigspolitichefen om en udtalelse.
I en  

 udtalelse af 24. oktober 2001 anførte Rigspolitichefen bl.a. følgende:
 Tilbagesendes  

  

 Justitsministeriet,  

 Politikontoret,  

  

 idet Rigspolitiet fortsat skal henstille, at afgørelserne  

 af 15. februar 2001 og 12. juli 2001 fastholdes med de givne begrundelser.  

 Såfremt klagen må forstås som omfattende også de enkelte tidligere trufne  

 afgørelser henstilles, at disse tillige fastholdes.
 I sit brev af 12. oktober 2001 omtaler klageren nu holdopgaven  

 den 16. februar 1999. Hertil bemærkes, at det af bilaget fremgår, at  

 prøveleder  

 var (B), som er politiassistent i Personaleafdelingen, og at observatør var  

 (C), som er vicepolitikommissær i (Z)-by.
Rigspolitiet har ingen bemærkninger til påstanden om, at der er  

 underskrevet af en person, som ikke var tilstede. I brev af 8. november 2001 til ministeriet kommenterede A  

 Rigspolitichefens udtalelse.
 I sin afgørelse af 10. december 2001 anførte ministeriet bl.a.  

 følgende:
 I Deres klage af 20. august 2001 til Justitsministeriet har De  

 blandt andet anført, at der på omslaget fra Deres 4. ansøgningsperiode er en  

 fejl, idet det på omslaget fremgår, at De tidligere er blevet afvist på grund  

 af resultatet ved en skriftlig prøve den 25. august 1998 og en  

 kommissionsbedømmelse  

 den 26. februar 1998.
I den anledning har Rigspolitichefen den 27. november 2001  

 telefonisk over for Justitsministeriet oplyst, at det er korrekt, at der er  

 en  

 fejl på det interne bilagsomslag vedrørende Deres 4. ansøgningsperiode, men  

 denne fejl har ikke haft nogen betydning for sagens behandling ved nogen af  

 Deres  

 ansøgninger.
Justitsministeriet kan henholde sig hertil.
 De har endvidere på ny anmodet Justitsministeriet om aktindsigt  

 i 2 referatstile fra Deres 1. og 4. ansøgningsperiode.
Justitsministeriet kan i den forbindelse ligeledes henholde sig  

 til Rigspolitichefens brev af 12. juli 2001, hvoraf det fremgår, at De har  

 set  

 de pågældende prøver den 18. april 2001 på (Y)-by Politigård. Årsagen til at  

 der ikke kan meddeles aktindsigt i de pågældende prøver er, at de fortsat  

 anvendes  

 ved politiets optagelsesprøver og derfor ikke ønskes offentliggjort.
Hvis De  

 alligevel på ny ønsker at gennemse de pågældende prøver, er De velkommen til  

 at  

 rette henvendelse til ( ), der vil kunne arrangere et gennemsyn af prøverne i  

 Justitsministeriet.
De har videre anfægtet Rigspolitichefens synspunkt om, at det  

 ikke har haft afgørende betydning for bedømmelsen af Dem, at De efterfølgende  

 overfor Rigspolitichefen har berigtiget et prøveresultat.
Det er således  

 Deres  

 synspunkt, at dette har haft afgørende betydning for helhedsindtrykket af Dem  

 som ansøger.
 Justitsministeriet kan i den forbindelse henholde sig til  

 Rigspolitichefens brev af 12. juli 2001, hvoraf det fremgår, at fejlen  

 beklages,  

 men i øvrigt ikke er af afgørende betydning for Rigspolitichefens bedømmelse  

 af Dem.
De har yderligere gjort gældende, at det forhold, at  

 politiassistent (B), Rigspolitichefens Personaleafdeling, har virket som  

 prøveleder  

 ved 2 holdprøver, De har deltaget i, giver grund til at tvivle på, om  

 bedømmelsen  

 af Dem er sket på et korrekt grundlag.
I samme forbindelse har De gjort  

 gældende,  

 at vicepolitikommissær (C) ikke, som det fremgår af et bilag fra  

 Rigspolitichefens Personaleafdeling, var til stede ved en holdprøve i (X)-by  

 den 16. februar 1999.
Justitsministeriet skal hertil bemærke, at Rigspolitichefen den  

 27. november 2001 telefonisk har oplyst til Justitsministeriet, at det ikke  

 er  

 usædvanligt, at en prøveleder ser den samme ansøger to gange.
Det er  

 Rigspolitichefens  

 opfattelse, at dette ikke giver anledning til at betvivle, at bedømmelsen af  

 den enkelte ansøger sker på et sagligt og forsvarligt grundlag.  

 Justitsministeriet kan henholde sig hertil.
 Justitsministeriet har endvidere  ligesom Rigspolitichefen   

 ingen bemærkninger til Deres påstand om, at vicepolitikommissær (C) ikke var  

 til stede ved holdprøven i (X)-by den 16. februar 1999.
Endelig har De gjort gældende, at politiets holdprøver er  

 urimelige, idet man ikke ved disse prøver får belyst alle de kvaliteter, en  

 ansøger kan besidde.
De har i den forbindelse anmodet om at få oplyst, om  

 Justitsministeriet har godkendt holdprøverne og det personale, der deltager  

 ved prøverne.
 Justitsministeriet kan i den forbindelse oplyse, at  

 Rigspolitichefen er den centrale personaleforvaltende myndighed for politiet  

 og som sådan har ansvaret for ansættelse af politibetjente på prøve  og  

 i den  

 forbindelse varetager afholdelse af holdprøver, jf. bekendtgørelse nr. 430 af  

 19. juni 1989 om udnævnelse og afskedigelse af tjenestemænd i lønramme 1-35 i  

 politiet.
 Afslutningsvis har De gjort gældende, at Rigspolitichefens  

 afslag er uacceptabelt henset til, at der er forløbet 5 år fra Deres første  

 ansøgning, og at De i denne periode har uddannet Dem til Falckredder.
 Efter en gennemgang af sagen skal Justitsministeriet endelig  

 meddele, at ministeriet ikke har fundet grundlag for at tilsidesætte  

 Rigspolitichefens afgørelse om ikke at ansætte Dem som politibetjent på  

 prøve.
 Justitsministeriet har ved afgørelsen lagt vægt på de forhold,  

 som Rigspolitichefen har anført i afgørelserne af 15. februar 2001 og 12.  

 juli  

 2001 samt udtalelserne af 19. september 2001 og 24. oktober 2001.
Deres bemærkninger ses ikke i øvrigt at kunne føre til et andet  

 resultat. Herefter klagede A i brev af 30. januar 2002 til mig.
Jeg bad  

 myndighederne om en udtalelse bl.a. om hvorvidt partshøringsreglen i  

 forvaltningslovens § 19, stk. 1, kunne anses for overholdt i forbindelse med  

 de  

 givne afslag idet det fremgik af klagen at holdopgavebedømmelserne ikke havde  

 været til partshøring.
Jeg bad desuden myndighederne udtale sig dels nærmere  

 om baggrunden for afslaget på udlevering af kopi af de skriftlige  

 referatstile, dels om hvorvidt afslaget kunne siges at overholde  

 begrundelseskravet i forvaltningslovens § 24, stk. 1, 1. pkt.
 Rigspolitichefen anførte i sin udtalelse af 29. maj 2002 bl.a.  

 følgende:
Rigspolitiet modtager til stadighed et stort antal ansøgninger,  

 som løbende vurderes, således at de bedst egnede udvælges til at fortsætte  

 ansøgningsproceduren.
Vurderingen foretages blandt andet på baggrund af  

 forholdet mellem antallet af ledige stillinger og antallet af kvalificerede  

 ansøgere.
Ansøgningsproceduren består af et forløb, hvor der successivt  

 sker en vurdering på forskellige områder af ansøgerens egnethed til  

 stillingen  

 som politibetjent på prøve.
Indledningsvis foretages en vurdering på baggrund  

 af oplysninger om strafbart forhold samt åbenbare helbredsoplysninger.
Senere  

 deltager ansøgeren i en skriftlig prøve, en fysisk prøve, en lægeundersøgelse  

 og en holdopgave.
Hver gang foretages en konkret vurdering, og det besluttes,  

 om ansøgeren er blandt de bedst egnede, som udvælges til at fortsætte  

 ansøgningsproceduren.
Hvis dette ikke er tilfældet, meddeles ansøgeren  

 afslag.  

 Til sidst afholdes en afsluttende samtale, hvorefter Rigspolitichefen afgør  

 hvilke ansøgere, der skal ansættes.
Afviklingen af holdopgaven og vurderingen af ansøgernes  

 egnethed foretages af to ansatte fra Personaleafdelingen, eller  når  

 opgaver  

 afholdes øst [skal antagelig være vest; min bemærkning] for Storebælt   

 af en  

 ansat fra Personaleafdelingen bistået af en særligt udpeget ansat ved den  

 stedlige politikreds.
Vurderingen sker i umiddelbar forlængelse af opgaven  

 ved udfyldning af et særligt skema.
Holdopgaven har til formål at klarlægge ansøgerens personlige  

 egenskaber og færdigheder herunder holdninger set i forhold til jobbet som  

 politibetjent.
Den er et afgørende led i prøveforløbet.
En ansøger som ved  

 holdopgaven  

 ikke vurderes egnet, kan ikke ansættes.
De ansøgere, der vurderes som  

 ikke-egnede meddeles afslag fra Rigspolitichefen, uden at de forinden har  

 fået  

 lejlighed til at udtale sig om vurderingen/skemaet.
Kravet om partshøring på myndighedens initiativ har til formål  

 at sikre, at parten får lejlighed til at gøre sig bekendt med og kommentere  

 det faktiske afgørelsesgrundlag, inden sagen afgøres, ligesom det i sig selv  

 må anses for at være af betydning for tilliden til forvaltningen, at parten  

 får  

 lejlighed til at kontrollere myndighedens beslutningsgrundlag, inden  

 afgørelsen træffes.
En ret for parten til at få lejlighed til at påpege, hvad  

 han anser for misforståelser, unøjagtigheder eller ufuldstændigheder i det  

 foreliggende oplysningsmateriale, vil også i nogle tilfælde medvirke til at  

 sikre, at forvaltningens afgørelse træffes på det bedst mulige faktiske  

 grundlag.
Skemaet indeholder efter Rigspolitiets opfattelse ikke faktiske  

 oplysninger, men ansættelsesmyndighedens egen vurdering af ansøgerens indsats  

 i en afgrænset prøvelignende opgavesituation og dermed af ansøgerens  

 egenskaber, kvalifikationer og egnethed.
Det er efter Rigspolitiets  

 opfattelse  

 derfor ikke relevant at tale om et behov for at give ansøgeren lejlighed til  

 at kommentere og kontrollere rigtigheden af indholdet, eller at give  

 ansøgeren  

 lejlighed til at påpege misforståelser, unøjagtigheder eller  

 ufuldstændigheder  

 i skemaet.
 Situationen kan efter Rigspolitiets opfattelse sammenlignes med  

 den, hvor en studerende ved eksamen opnår en karakter, der svarer til  

 ikke-bestået, og som derfor forhindres i at fortsætte et uddannelsesforløb.
 Situationen kan også sammenlignes med den, hvor et antal  

 ansøgere til en opslået stilling indkaldes til en samtale, i forbindelse med  

 hvilken samtalelederen udfærdiger et notat med vurderinger af ansøgerens  

 kvalifikationer,  

 som bruges ved myndighedens fortsatte beslutninger om, hvem der skal meddeles  

 afslag, hvem der indbydes til yderligere samtale, eller hvem der skal  

 ansættes.
 I begge sådanne situationer er der efter Rigspolitiets  

 opfattelse ikke krav om forudgående høring over karakteren/notatet.
Ombudsmanden anmoder endvidere i brev af 21. februar 2002  

 særskilt om en udtalelse dels nærmere om baggrunden for afslaget på  

 udlevering af kopi af de skriftlige referatstile, dels om hvorvidt afslaget  

 kan siges at overholde begrundelseskravet i forvaltningslovens § 24, stk. 1,  

 1. pkt.
Hertil skal Rigspolitiet udtale følgende:
Grundlaget for de forskellige elementer i den skriftlige prøve   

 herunder referatstilen  udarbejdes centralt hos Rigspolitiet, men  

 anvendes ved  

 afholdelse af prøverne i alle politikredse.
Materialet anvendes i en periode  

 og ændres så.
Formålet hermed er blandt andet at sikre, at kendskabet til  

 prøverne  

 ikke udbredes til kommende ansøgere, som derigennem kunne øve sig  

 på  

 prøverne.
Dette ville af åbenbare årsager reducere anvendeligheden af disse.
I de tilfælde, hvor Rigspolitiet har modtaget begæringer om  

 partsaktindsigt i ansøgningssager, er sådanne blevet imødekommet  for  

 så vidt  

 angår partens besvarelse af de skriftlige prøver dog kun i form af gennemsyn  

 og ikke i form af udlevering af kopi.
Begrundelsen herfor har været hensynet  

 til Rigspolitiets fortsatte brug af prøverne.
Partens ret til aktindsigt i  

 form  

 af kopi findes således at måtte vige for afgørende hensyn til offentlige  

 interesser.
Der henvises forvaltningslovens § 15, stk. 1, sammenholdt med  

 § 16, stk. 1.
Det beklages, at der i Rigspolitiets afgørelser ikke er henvist  

 til disse bestemmelser i forvaltningsloven. Justitsministeriet henholdt sig i brev af 21. juni 2002 i det  

 hele til Rigspolitichefens udtalelse.
I brev af 12. juli 2002 kommenterede A myndighedernes  

 udtalelser.
Han skrev bl.a. at han undrede sig over at myndighederne ikke  

 havde  

 undersøgt indsigelsen om at den person der stod som observatør ved prøven den  

 16. februar 1999, ikke havde været til stede.
 I brev af 10. marts 2003 bad jeg myndighederne om en  

 supplerende udtalelse vedrørende tilstedeværelsen af C ved holdopgaven den  

 16.  

 februar 1999 og om hvorvidt han, hvis han var til stede ved prøven, i  

 funktionen som observatør kunne anses for ansat hos Rigspolitichefen.
 Rigspolitichefen udtalte den 22. maj 2003 at Rigspolitichefen  

 til brug for den tidligere afgivne udtalelse forhørte sig hos prøvelederen B  

 om hvem der var til stede ved holdopgaven i X-by den 16. februar 1999. B  

 huskede på det tidspunkt omstændighederne omkring den pågældende holdopgave,  

 og da hans oplysninger stemte overens med underskrifterne på  

 bedømmelsesblanketten,  

 blev der ikke foretaget yderligere undersøgelse.
 Det fremgik endvidere af udtalelsen at Rigspolitichefen til brug  

 for den supplerende udtalelse indhentede skriftlige udtalelser fra B, C og D.
B oplyste i notat af 7. april 2003 at han var prøveleder ved  

 holdopgaven, og at C, som dengang var ansat ved Z Politi, var observatør.  

 Endvidere var en tredje person til stede for at overvære prøven.
Han var  

 tillidsmand i Z-by.
C oplyste i notat af 8. april 2003 at han var til stede ved  

 holdopgaven som observatør, og at B var prøveleder.
Endvidere var D fra Z  

 Politi til stede som gæst.
 Endelig oplyste D i brev af 2. maj 2003 til Rigspolitichefen  

 bl.a. at han i februar 1999 overværede en holdopgave på X Politigård sammen  

 med  

 C.
 Rigspolitichefen henviste endvidere til uddrag af POLPLAN  

 (politiets planlægningssystem) hvoraf det fremgik at C og D på deres  

 tjenestested i Z-by var registreret med Særlig tjeneste hele  

 dagen i X-by den  

 16. februar 1999. Rigspolitichefen oplyste i den forbindelse at der altid  

 afholdes  

 to holdopgaver samme dag, en om formiddagen og en om eftermiddagen.
 Rigspolitichefen fastholdt på den baggrund at det kunne lægges  

 til grund at de nævnte personer var til stede ved holdopgaven.
Vedrørende Cs ansættelsesforhold udtalte Rigspolitichefen at C  

 i funktionen som observatør ved holdopgaven måtte anses for ansat hos  

 Rigspolitichefen.
Rigspolitichefen anførte desuden følgende:
Holdopgaven blev indført i 1992. I starten fungerede alene  

 ansatte hos Rigspolitiet, Personaleafdelingen som prøveledere/observatører.  

 Formentlig i 1995/96 blev der uddannet et par enkelte observatører fra  

 kredsene  

 til at bistå Rigspolitiets ansatte.
I forbindelse med introduktionen af den  

 ny  

 kundgørelse om ansættelse af politibetjente på prøve den 10. juni 1998 fik  

 bestemmelsen om holdopgaven sit nuværende indhold:
8.3 Holdopgaven gennemføres med deltagelse af seks ansøgere og  

 mindst 2 observatører udpeget af Rigspolitichefen.
En af observatørerne, en  

 repræsentant for Rigspolitichefen, fungerer som prøveleder. Øvrige  

 observatører udpeges fortrinsvis fra politikredsene.
Observatørerne fra politikredsene er udpeget og uddannet af  

 Rigspolitiet.
De pågældendes deltagelse i en holdopgave sker på foranledning  

 af Rigspolitichefen, i Rigspolitichefens interesse og på dennes ansvar.  

 Eventuelle omkostninger ved rejse og forplejning afholdes af  

 Rigspolitiet. Justitsministeriet henholdt sig i brev af 8. september 2003 til  

 Rigspolitichefens udtalelse.
 I brev af 26. september 2003 fastholdt A at C ikke var til stede  

 ved holdprøven.
 Den 1. april 2004 afgav jeg en foreløbig redegørelse i sagen  

 hvoraf følgende bl.a. fremgik:
Ombudsmandens foreløbige udtalelse 1. Afslagene på ansættelse Det er fast antaget at offentlige myndigheder ved besættelse af stillinger  

 skal ansætte de personer som anses for bedst kvalificeret.
Vurderingen heraf  

 bygger på hvorledes de pågældende ansøgeres kvalifikationer svarer til de  

 krav der stilles, for at stillingen kan bestrides.
Som ombudsmand har jeg  

 ikke særlige forudsætninger for at vurdere disse forhold på en anden og bedre  

 måde end de myndigheder der beskæftiger sig med det pågældende  

 ansættelsesområde i det daglige.
Normalt kan jeg derfor ikke gå ind i en nærmere efterprøvelse af sådanne  

 vurderinger.
Kun hvis der er tale om ganske særlige omstændigheder, kan jeg  

 kritisere myndighedernes afgørelse.
Det kan f.eks. være tilfældet hvis sagen  

 er mangelfuldt oplyst eller afgørelsen i forhold til andre lignende sager er  

 udtryk for en forskelsbehandling der ikke er sagligt begrundet.
Et afslag på ansættelse er en afgørelse i forvaltningslovens  

 forstand.
Som følge heraf finder forvaltningslovens regler om bl.a.  

 notatpligt,  

 partshøring og begrundelse anvendelse i sådanne sager.
Partshøring og notatpligt Holdopgaven var som nævnt et afgørende led i prøveforløbet, og  

 jeg har derfor koncentreret mig om denne prøve, herunder om (A) burde have  

 været partshørt over vurderingen af opgaven.
Rigspolitichefen har i sin  

 udtalelse af 29. maj 2002 oplyst at en ansøger som ved holdopgaven ikke  

 vurderes  

 egnet, ikke kan ansættes.
Afslag bliver i sådanne tilfælde meddelt uden at  

 ansøgeren har fået lejlighed til at udtale sig om vurderingen/skemaet. (A)  

 blev  

 således ikke partshørt inden afslagene.
 Reglerne om partshøring fremgår af forvaltningslovens § 19 (lov  

 nr. 571 af 19. december 1985). § 19, stk. 1, har denne ordlyd:
  

  

 § 19. Kan en part i  

 en sag ikke antages at være bekendt med, at myndigheden er i besiddelse af  

 bestemte oplysninger vedrørende sagens faktiske omstændigheder, må der ikke  

 træffes afgørelse, før myndigheden har gjort parten bekendt med oplysningerne  

 og givet denne lejlighed til at fremkomme med en udtalelse.
Det gælder dog  

 kun,  

 hvis oplysningerne er til ugunst for den pågældende part og er af væsentlig  

 betydning for sagens afgørelse.
Myndigheden kan fastsætte en frist for  

 afgivelsen  

 af den nævnte udtalelse. Pligten til at partshøre omfatter kun oplysninger vedrørende  

 sagens faktiske omstændigheder.
Dette udtryk anvendes ikke kun i  

 forvaltningslovens § 19, men også i andre bestemmelser i forvaltningsloven og  

 offentlighedsloven, bl.a. offentlighedslovens § 6.
 I forarbejderne til offentlighedslovens § 6  

 (Folketingstidende 1985-86, tillæg A, sp. 217) er udtrykkets rækkevidde  

 blevet  

 præciseret på følgende måde:
Efter den gældende lov omfatter notatpligten faktiske  

 oplysninger.
Efter forslaget omfatter notatpligten oplysninger  

 vedrørende en  

 sags faktiske omstændigheder. Ændringen betyder, at notatpligtens  

 udstrækning ikke i første række er afhængig af, om en oplysning efter sit  

 indhold  

 må karakteriseres som faktisk eller ej, men i højere grad beror på, hvilken  

 funktion oplysningen har i myndighedens sagsbehandling.
Afgørende for, om en  

 oplysning skal noteres ned, er, om oplysningen er af en sådan karakter, at  

 den bidrager til at supplere sagens bevismæssige grundlag eller i øvrigt  

 tilvejebringes  

 for at skabe klarhed med hensyn til sagens faktiske omstændigheder.  

 Notatpligten vil således også kunne omfatte oplysninger, der indeholder en  

 subjektivt præget stillingtagen til et forhold for så vidt vurderingen er af  

 betydning for den administrative bevisoptagelse.
Tilkendegivelse af  

 standpunkter, argumenter eller vurderinger med hensyn til en sags afgørelse  

 vil derimod ikke, lige så lidt som efter den gældende lov, være omfattet af  

 notatpligten.
Det samme gælder oplysninger der isoleret set gengiver  

 objektive  

 kendsgerninger, som f.eks. oplysninger om indholdet af gældende ret. Som det ses af de ovenfor citerede bemærkninger til  

 offentlighedsloven, vil vurderinger der er af betydning for den  

 administrative  

 bevisoptagelse, kunne være omfattet af notatpligten.
Det er på den baggrund  

 fast antaget at en udtalelse fra en sagkyndig der har afgivet en vurdering af  

 et forhold som skal indgå i grundlaget for myndighedens afgørelse, vedrører  

 sagens faktiske omstændigheder.
Udtalelser fra bedømmelsesudvalg  

 om ansøgere  

 til stillinger på universiteter og andre uddannelsesinstitutioner er således  

 undergivet  

 partshøringspligt.
Jeg henviser til John Vogter, Forvaltningsloven med  

 kommentarer,  

 3. udgave (2001), s. 393, Jon Andersen mfl., Forvaltningsret, 2. udgave  

 (2002), s. 517 ff, og til den sag der er omtalt i Folketingets Ombudsmands  

 beretning for  

 1993, s. 178 ff  

 *.
Tilkendegivelse af standpunkter, argumenter og vurderinger med  

 hensyn til en sags afgørelse er derimod normalt ikke omfattet af  

 partshøringspligten.
Sådanne tilkendegivelser indgår ikke i det bevismæssige  

 grundlag for sagens afgørelse, men angår selve afgørelsen.
 Ved vurderingen af partshøringsspørgsmålet i den foreliggende  

 sag er det således afgørende om vurderingen af holdopgaven indgik i det  

 bevismæssige grundlag for sagens afgørelse.
Formålet med holdopgaven var at vurdere (A)s personlige  

 egenskaber ud fra den måde han tacklede de stillede opgaver på.
Vurderingen  

 blev foretaget af to særligt udpegede og uddannede personer ved iagttagelse  

 af  

 prøveforløbet, og den blev efterfølgende noteret på et skema ved afkrydsning  

 som beskrevet ovenfor.
Iagttagelsen under prøven (og den efterfølgende  

 afkrydsning)  

 har efter min opfattelse karakter af en umiddelbar bevisoptagelse foretaget  

 af sagkyndige personer, og det udfyldte skema indgik i grundlaget for sagens  

 afgørelse.
Der var derfor tale om oplysninger vedrørende sagens faktiske  

 omstændigheder.
Oplysningerne indgik som et væsentligt element i grundlaget  

 for afgørelsen om ikke at ansætte (A). Det er derfor min foreløbige  

 opfattelse  

 at (A) skulle have haft lejlighed til at udtale sig om vurderingsskemaet,  

 herunder de faktiske oplysninger om hvem der havde foretaget vurderingen.
Rigspolitichefen har anført at det ikke er relevant at tale om  

 et behov for at give ansøgeren lejlighed til at kommentere og kontrollere  

 rigtigheden af vurderingen da denne drejede sig om ansøgerens egenskaber,  

 kvalifikationer og egnethed.
Jeg er for så vidt enig i at vurderingen,  

 således  

 som den fremtræder på skemaet, kun vanskeligt kan imødegås eller korrigeres  

 af  

 den pågældende ansøger.
Dette rejser spørgsmålet om hvorvidt udfyldningen af  

 skemaet opfylder kravene til notatpligt, jf. offentlighedslovens § 6, stk. 1  

 (lov nr. 572 af 19. december 1985). Bestemmelsen har følgende ordlyd:
  

  

 § 6.  

  

 I sager, hvor  

 der vil blive truffet afgørelse af en forvaltningsmyndighed, skal en  

 myndighed, der mundtligt modtager oplysninger vedrørende en sags faktiske  

 omstændigheder, der er af betydning for sagens afgørelse, eller som på anden  

 måde er bekendt med sådanne oplysninger, gøre notat om indholdet af  

 oplysningerne.
Det gælder dog ikke, såfremt oplysningerne i øvrigt fremgår af  

 sagens dokumenter. Iagttagelserne under prøven var som nævnt oplysninger vedrørende  

 sagens faktiske omstændigheder.
Notatpligten gælder også oplysninger der  

 mundtligt meddeles af den pågældende ansøger selv, jf.
John Vogter,  

 Offentlighedsloven med kommentarer, 3. udgave (1998), s. 155. Der skulle  

 derfor  

 gøres notat om indholdet af oplysningerne.
Det udfyldte skema indeholdt ingen beskrivelse overhovedet af  

 de situationer der lå til grund for vurderingen af de forskellige personlige  

 egenskaber.
Det er derfor min foreløbige opfattelse at notatpligten ikke kan  

 anses for opfyldt i tilstrækkelig grad.
Hvis der havde været en kort  

 angivelse  

 af de relevante situationer, ville (A) have kunnet kommentere og eventuelt  

 korrigere fremstillingen.
Jeg bemærker i denne forbindelse at det ikke ville  

 være vanskeligt at kommentere oplysningerne om hvem der var til stede og  

 foretog vurderingen, hvilket (A) også efterfølgende har gjort.
 Rigspolitichefen har videre anført at situationen kan  

 sammenlignes med den hvor en studerende ved eksamen opnår en karakter der  

 svarer til ikke-bestået, og som derfor forhindres i at fortsætte et  

 uddannelsesforløb.  

 I denne situation er der efter Rigspolitichefens opfattelse ikke krav om  

 forudgående  

 høring over karakteren.
Jeg har tidligere udtalt mig om hvorvidt karaktergivning kan  

 anses for en afgørelse i forvaltningslovens forstand.
I den sag som er  

 gengivet  

 i Folketingets Ombudsmands beretning for  

 1997, s. 316 ff  

 *, udtalte jeg at karaktergivning på  

 uddannelsesområdet ikke kan anses for en afgørelse i forvaltningslovens  

 forstand.
Jeg henviser til det der er gengivet herom i Jon Andersen mfl.,  

 Forvaltningsret, 2. udgave (2002), s. 39. Som følge heraf skal  

 forvaltningslovens  

 regler om bl.a. partshøring ikke finde anvendelse forud for karaktergivningen  

 ligesom der ikke skal gives en samtidig begrundelse.
I forbindelse med karaktergivning som led i uddannelsesforløb  

 gør der sig særlige hensyn og omstændigheder gældende, f.eks.  

 ressourcemæssige  

 betragtninger og det forhold at der ofte foreligger et udbygget klagesystem  

 hvorved retssikkerheden i høj grad tilgodeses.
Tilsvarende hensyn og  

 omstændigheder  

 gør sig efter min mening ikke gældende i sager om ansættelse, og jeg mener  

 derfor ikke at de to situationer er sammenlignelige.
At der i visse tilfælde,  

 bl.a. i den foreliggende sag, er mulighed for at klage over et afslag, ændrer  

 ikke herved.
 Endelig har Rigspolitichefen anført at situationen kan  

 sammenlignes med en ansættelsessamtale i forbindelse med hvilken  

 samtalelederen udfærdiger et notat med vurderinger af ansøgerens  

 kvalifikationer,  

 og at der her ikke er krav om forudgående partshøring over notatet.
En sådan situation kan efter min opfattelse ikke sammenlignes  

 med den foreliggende.
I denne sag er der tale om et prøveforløb hvor  

 prøveledelsens bedømmelse, som indgår i det bevismæssige grundlag, ikke  

 meddeles ansøgeren, og hvor der derfor ikke er mulighed for kontradiktion.
En  

 ansættelsessamtale  

 foregår typisk som en dialog hvor ansøgeren vil have mulighed for at udtale  

 sig om og eventuelt korrigere visse faktiske forhold og misforståelser.  

 Tilbage står samtalelederens rene vurdering af om ansøgeren er  

 egnet til ansættelse.  

 Denne vurdering indgår ikke i det bevismæssige grundlag for sagens afgørelse,  

 og der skal derfor heller ikke partshøres over vurderingen.
 Sammenfattende er det min foreløbige opfattelse at oplysningerne  

 i vurderingsskemaet var omfattet af reglerne om partshøring, og at  

 iagttagelserne under prøven var omfattet af notatpligten.
Jeg har overvejet om (A) tillige skulle have været partshørt  

 over det spørgeskema som de øvrige prøvedeltagere afleverede med bedømmelse  

 af hans indsats. (A) blev under prøven gjort bekendt med de andres vurdering  

 af  

 ham, men det fremgår ikke klart af sagen om han fik lejlighed til at ytre sig  

 herom.
Det fremgår heller ikke om de andres vurdering af (A) fik betydning  

 for  

 prøveledelsens vurdering af ham, eller om de andres vurdering af ham kun fik  

 betydning for prøveledelsens vurdering af de andre.
Jeg har herefter ikke  

 grundlag for at antage at de nævnte spørgeskemaer havde væsentlig betydning  

 for prøveledelsens vurdering af (A), og dermed at han skulle have været  

 partshørt  

 over skemaerne.
(A) har oplyst at de indsamlede prøvedokumenter ikke var til  

 stede da han fik aktindsigt.
Dokumenterne findes heller ikke blandt de akter  

 som jeg har modtaget.
Jeg har derfor overvejet om myndighederne har overholdt  

 gældende regler for kassation.
Under hensyn til usikkerheden om hvorvidt de  

 nævnte spørgeskemaer har haft betydning for (A)s sag, har jeg besluttet  

 ikke  

 at undersøge kassationsspørgsmålet nærmere.
Afgørelsestidspunktet Partshøringen skal gennemføres inden der træffes endelig  

 afgørelse.
For at afgøre hvornår partshøring skulle ske, er det derfor  

 nødvendigt at afklare hvornår den endelige beslutning om at give afslag på  

 ansættelse  

 blev truffet.
 Rigspolitichefen har udtalt at en ansøger som ved holdprøven  

 ikke vurderes egnet, ikke kan ansættes.
I forbindelse med den første ansøgning blev (A) ved holdprøven  

 ikke vurderet egnet.
Ikke desto mindre gik han videre i forløbet med en  

 samtale med bedømmelseskommissionen som vurderede ham egnet 2. Afgørelsen om  

 ikke at ansætte (A) blev således først truffet ved Rigspolitichefens afslag  

 af  

 30. juli 1996.
 I forbindelse med den anden og tredje ansøgning blev (A) ved  

 holdprøven vurderet egnet 2, og bedømmelseskommissionen vurderede ham egnet  

 henholdsvis 3 og 2. Også her må afgørelserne anses for truffet ved brevene  

 fra  

 Rigspolitichefen om afslag.
 Partshøring skulle i ovennævnte tilfælde ikke foretages før  

 holdopgavebedømmelsen, men før Rigspolitichefens afslag.
Ved den fjerde ansøgning blev (A) ved holdprøven vurderet ikke  

 egnet, og han modtog herefter afslag uden forudgående samtale med  

 bedømmelseskommissionen.
Således som ansøgningsforløbet er beskrevet, må jeg  

 lægge til grund at det (nu) efter hver prøveaflæggelse vurderes om en ansøger  

 er kvalificeret til at gå videre i forløbet.
Ansøgere som ikke vurderes  

 egnede, kan ikke ansættes.
I disse tilfælde træffes afgørelsen om ikke at  

 ansætte den pågældende efter min opfattelse umiddelbart efter  

 prøveaflæggelsen.
På denne baggrund er det min foreløbige opfattelse at (A)  

 skulle have været partshørt inden den endelige konklusion om at han ikke var  

 egnet til ansættelse.
Jeg henviser i denne forbindelse til min udtalelse i  

 Folketingets Ombudsmands beretning for  

 1997, s.128 ff  

 *, især s. 138, vedrørende fremgangsmåden  

 ved forfremmelser i forsvaret.
Begrundelse Forvaltningslovens § 24 har denne ordlyd:
  

  

 § 24.  

  

 En begrundelse  

 for en afgørelse skal indeholde en henvisning til de retsregler, i henhold  

 til  

 hvilke afgørelsen er truffet.
I det omfang, afgørelsen efter disse regler  

 beror  

 på et administrativt skøn, skal begrundelsen tillige angive de hovedhensyn,  

 der  

 har været bestemmende for skønsudøvelsen.
 Stk. 2.  

  

 Begrundelsen  

 skal endvidere om fornødent indeholde en kort redegørelse for de oplysninger  

 vedrørende sagens faktiske omstændigheder, som er tillagt væsentlig betydning  

 for afgørelsen.
Stk. 3.  

  

 Begrundelsens  

 indhold kan begrænses, i det omfang partens interesse i at kunne benytte  

 kendskab til denne til varetagelse af sit tarv findes at burde vige for  

 afgørende hensyn til den pågældende selv eller til andre private eller  

 offentlige interesser, jfr. §  

 15. En begrundelse for en forvaltningsafgørelse skal efter § 24  

 fremtræde som en forklaring på hvorfor afgørelsen har fået det pågældende  

 indhold.
Begrundelsens omfang afhænger bl.a. af hvor aktivt den pågældende  

 part har medvirket i den forudgående sagsbehandling, og af sagens karakter i  

 øvrigt.
Ved ansættelser vil det i forbindelse med afslag normalt være  

 tilstrækkeligt at angive at en mere kvalificeret ansøger er blevet ansat.  

 Hvis  

 der ved afgørelsen er lagt vægt på bestemte kvalifikationer hos den der blev  

 ansat, bør dette efter omstændighederne anføres.
I forhold til ansøgere med  

 hvem der har været gennemført ansættelsessamtaler eller foretaget mere  

 omfattende undersøgelser og bedømmelser af deres kvalifikationer, bør der  

 formentlig gives en mere uddybende begrundelse for afslaget.
Jeg henviser til  

 John Vogter, Forvaltningsloven med kommentarer, 3. udgave (2001), s. 455.
Det første afslag af 30. juli 1996 gav ingen forklaring på  

 hvorfor (A) havde fået afslag.
Det blev blot anført at afgørelsen beroede på  

 en  

 samlet vurdering af (A)s egnethed sammenlignet med andre ansøgere, og  

 at  

 resultatet af prøverne mv. indgik i vurderingen. (A) havde været igennem alle  

 prøver og samtale med bedømmelseskommissionen.
Det er min foreløbige mening  

 at Rigspolitichefen burde have oplyst (A) om hvilke forhold der var lagt vægt  

 på ved vurderingen af at han ikke kunne ansættes.
Det andet afslag af 29. juli 1997 var begrundet på samme måde  

 som det første.
Jeg henviser til afsnittet ovenfor. (A) fik en uddybende  

 begrundelse i brev af 25. august 1997 hvor det blev oplyst at der havde været  

 255 ansøgere, og at han ikke var anset for bedre kvalificeret end de 80 som  

 opnåede ansættelse. (A) fik fortsat ingen forklaring på hvad der var lagt  

 vægt  

 på ved vurderingen af at han ikke kunne ansættes.
Det tredje afslag af 26. februar 1998 blev begrundet på samme  

 måde som afslaget på den første ansøgning.
Jeg henviser til det jeg har  

 anført  

 vedrørende dette afslag.
 Det fjerde afslag af 1. marts 1999 indeholdt oplysning om at  

 der navnlig var lagt vægt på at (A) ved holdopgaven var bedømt som ikke  

 egnet.  

 Denne begrundelse anser jeg på det foreliggende grundlag for fyldestgørende.
Det femte afslag af 15. februar 2001 blev givet uden at (A) blev  

 indkaldt til prøver mv.
I afslaget henvistes der til tidligere ansøgninger og  

 til at han i 1999 blev vurderet ikke egnet.
Afslaget blev begrundet med at  

 (A)  

 ikke svarede til den ønskede profil.
Dette afslag giver mig på det  

 foreliggende  

 grundlag ikke anledning til bemærkninger.
Andre forhold (A) har anført at prøvereglerne ikke blev overholdt ved  

 holdopgaven i forbindelse med den fjerde ansøgning idet den person som  

 underskrev vurderingsskemaet som observatør, ikke var til stede.
 Ifølge myndighedernes oplysninger var den pågældende person til  

 stede.
Ombudsmandsinstitutionen er ikke egnet til at afklare et  

 bevisspørgsmål som det foreliggende fordi ombudsmanden i almindelighed ikke  

 har mulighed for at afhøre vidner i sagen, men behandler klager på et  

 skriftligt grundlag.
En endelig konstatering af om den pågældende var til  

 stede, vil ikke kunne gennemføres inden for rammerne af min undersøgelse, men  

 må efter min opfattelse ske ved domstolene.
 Jeg har derfor ikke grundlag for at antage at prøvereglerne  

 ikke blev overholdt for så vidt angår dette forhold.
(A) har herudover fremsat yderligere kritikpunkter bl.a.  

 vedrørende prøveledelsens uddannelse og det forhold at han er blevet bedømt  

 to  

 gange af den samme person.
Jeg mener ikke at jeg kan kritisere myndighederne  

 vedrørende disse forhold. (A)s kritikpunkter om fejl på sagsomslaget  

 for 4. ansøgningsperiode  

 og fejl i karaktergivningen giver mig ikke grundlag for at antage at  

 afgørelserne som følge heraf er truffet på et ufyldestgørende grundlag.
Sammenfatning Som det fremgår af ovenstående, er det min foreløbige opfattelse  

 at (A) skulle have været partshørt over vurderingsskemaet.
Endvidere er det  

 min foreløbige opfattelse at notatpligten ikke kan anses for opfyldt i  

 tilstrækkelig grad.
Endelig er det min foreløbige opfattelse at  

 begrundelserne  

 for det første, andet og tredje afslag ikke var fyldestgørende.
Det er min  

 foreløbige  

 opfattelse at disse mangler er beklagelige, og at Justitsministeriet burde  

 have påtalt manglerne over for Rigspolitichefen.
Jeg mener imidlertid ikke at disse sagsbehandlingsfejl ud fra  

 en samlet vurdering af hele ansøgningsforløbet giver tilstrækkeligt grundlag  

 for at rokke ved selve afgørelserne.
Jeg har derfor ikke grundlag for at  

 henstille til myndighederne at genoptage sagen.
Det er imidlertid min  

 foreløbige opfattelse at der er grundlag for at henstille til myndighederne  

 at  

 sagsbehandlingen fremover tilrettelægges i overensstemmelse med det jeg har  

 anført.
2. Aktindsigt (A) fik afslag på at få kopi af sine referatstile fra 1. og 4.  

 ansøgning med henvisning til forvaltningslovens § 15, stk. 1, sammenholdt med  

 § 16, stk. 1.
 Reglerne om partens aktindsigt findes i forvaltningslovens  

 kapitel 4 der bl.a. indeholder følgende bestemmelser:
   

  

 § 9.  

  

 Den, der er  

 part i en sag, hvori der er eller vil blive truffet afgørelse af en  

 forvaltningsmyndighed,  

 kan forlange at blive gjort bekendt med sagens dokumenter.
§ 15.  

  

 Retten til  

 aktindsigt kan i øvrigt begrænses, i det omfang partens interesse i at kunne  

 benytte kendskab til sagens dokumenter til varetagelse af sit tarv findes at  

 burde vige for afgørende hensyn til den pågældende selv eller til andre  

 private  

 eller offentlige interesser, herunder statens sikkerhed eller rigets forsvar, rigets udenrigspolitiske eller udenrigsøkonomiske interesser,  

 herunder forholdet til fremmede magter eller mellemfolkelige institutioner, forebyggelse, opklaring og forfølgning af lovovertrædelser,  

 straffuldbyrdelse og lignende samt beskyttelse af sigtede, vidner eller andre  

 i  

 sager om strafferetlig eller disciplinær forfølgning, gennemførelse af offentlig kontrol-, regulerings- eller  

 planlægningsvirksomhed eller af påtænkte foranstaltninger i henhold til  

 skatte- og afgiftslovgivningen, eller det offentliges økonomiske interesser, herunder udførelsen af det  

 offentliges forretningsvirksomhed.
 Stk. 2.  

  

 Gør hensyn som  

 nævnt i stk. 1 sig kun gældende for en del af et dokument, skal parten gøres  

 bekendt med dokumentets øvrige indhold.
 § 16.  

  

 Afgørelsen af,  

 om og i hvilken form en begæring om aktindsigt skal imødekommes, træffes af  

 den myndighed, der i øvrigt har afgørelsen af den pågældende sag.
 Stk. 2.
Stk. 3.  

  

 Har det  

 betydning for en parts mulighed for at varetage sine interesser at få  

 afskrift  

 eller kopi af sagens dokumenter, skal en begæring herom imødekommes.
Dette  

 gælder dog ikke, hvis dokumenternes karakter, antallet af dokumenter eller  

 deres form med afgørende vægt taler herimod.
 I bemærkningerne til § 15 i lovforslaget (Folketingstidende  

 1985-86, tillæg A, sp. 141 og 142) er bl.a. anført følgende:
 Den gældende offentlighedslovs § 10, stk. 1, bygger på det  

 hovedsynspunkt, at de hensyn, der begrunder reglerne om partens aktindsigt,  

 er  

 af en så betydelig vægt, at partens ret til at blive gjort bekendt med  

 dokumenterne i sin egen sag kun bør vige, hvis der efter et konkret skøn i et  

 foreliggende tilfælde er nærliggende fare for, at private eller offentlige  

 interesser vil lide skade af væsentlig betydning, dersom begæringen  

 imødekommes.
 Efter Justitsministeriets opfattelse bør dette hovedsynspunkt  

 fastholdes, og bestemmelserne herom i den gældende lovs § 10 foreslås derfor  

 videreført uden væsentlige ændringer.
Som efter den gældende offentlighedslov er det kun  

  

 afgørende  

  

 hensyn til den pågældende  

 selv eller til andre private eller offentlige interesser, der kan begrunde en  

 begrænsning af partens ret til aktindsigt.
En sådan begrænsning kan  

 endvidere,  

 ligeledes som hidtil, kun ske på grundlag af en konkret afvejning af de  

 modstående interesser, og denne må foretages for hvert enkelt dokument for  

 sig, jfr. forudsætningen herom i stk.  

 2. I bemærkningerne til § 16 i lovforslaget (Folketingstidende  

 1985-86, tillæg A, sp. 143) er bl.a. anført følgende:
I overensstemmelse med, hvad der må antages at være gældende  

 ret efter § 10, stk. 4, i den gældende lov, indeholder den foreslåede  

 bestemmelse kun hjemmel til at nægte udlevering af afskrift eller fotokopi af  

 dokumenter, som parten har ret til aktindsigt i, hvis der konkret foreligger  

 tungtvejende grunde, der taler imod.
En part vil således kun helt  

 undtagelsesvis kunne nægtes aktindsigt i form af udlevering af afskrift eller  

 fotokopi.
Med hensyn til afslag på grund af  

  

 dokumenternes karakter  

  

 tager bestemmelsen navnlig sigte på tilfælde,  

 hvor der har vist sig risiko for, at kopier af de pågældende dokumenter kan  

 blive udnyttet på retsstridig måde. Efter forvaltningslovens § 9, stk. 1, kan den der er part i en  

 afgørelsessag, forlange at blive gjort bekendt med alle sagens akter. (A) fik  

 da også aktindsigt i referatstilene ved gennemsyn.
Der gælder imidlertid visse undtagelser fra retten til  

 aktindsigt.
Retten kan således begrænses efter forvaltningslovens § 15.
 Hvis en part har ret til aktindsigt, har parten som hovedregel  

 også ret til at få kopi af sagens dokumenter, jf. § 16, stk. 3, 1. pkt.  

 Spørgsmålet er herefter om myndighederne var berettiget til at afslå  

 (A)s  

 anmodning om udlevering af kopi af stilene med henvisning til § 15.
§ 15 giver mulighed for efter en konkret vurdering at undtage  

 dokumenter fra partens ret til aktindsigt.
Efter bestemmelsens ordlyd kan  

 partens adgang til aktindsigt kun begrænses hvis der foreligger afgørende  

 modhensyn.
Aktindsigt kan således kun begrænses hvis der er nærliggende fare  

 for at private eller offentlige interesser vil lide skade af væsentlig  

 betydning  

 hvis begæringen imødekommes.
Begrundelsen for afslaget på udlevering af kopi af stilene var  

 hensynet til Rigspolitichefens fortsatte brug af prøverne.
Rigspolitichefen  

 har oplyst at grundlaget for bl.a. referatstilen anvendes ved afholdelse af  

 prøverne i alle politikredse.
Materialet anvendes i en periode og ændres så.
 Jeg må forstå Rigspolitichefens udtalelse således at den  

 skadevirkning som ville være en følge af at give aktindsigt i form af kopi,  

 ville være at materialet blev uanvendeligt ved fremtidige prøver, og at det  

 derfor ville blive nødvendigt at udarbejde nyt grundmateriale til prøverne.
Jeg har tidligere haft lejlighed til at udtale mig om et afslag  

 på aktindsigt begrundet i ressourcemæssige betragtninger.
Jeg henviser til  

 Folketingets Ombudsmands beretning for 1996, s. 431 ff*. Sagen drejede sig om  

 aktindsigt i rettevejledninger.
Jeg udtalte at der ikke var belæg for at  

 antage at betragtninger af rent ressourcemæssig karakter kunne inddrages ved  

 afgørelsen om at afslå aktindsigt efter offentlighedslovens § 13, stk. 1, nr.  

 6. Det antages således at rettevejledninger kan undtages fra aktindsigt  

 indtil  

 eksamen er afholdt, men ikke herefter.
Jeg henviser til John Vogter,  

 Offentlighedsloven  

 med kommentarer, 3. udgave (1998), s. 190.
 Der er efter min foreløbige opfattelse heller ikke i ordlyden af  

 forvaltningslovens § 15, stk. 1, og forarbejderne hertil belæg for at antage  

 at partens ret til aktindsigt kan begrænses efter denne bestemmelse ud fra  

 betragtninger af rent ressourcemæssig karakter. (A) havde som part i  

 ansøgningssagerne  

 en klar interesse i at få kopi af prøvedokumenterne med henblik på en  

 vurdering  

 af om der var grundlag for at klage over bedømmelsen.
Det er på denne baggrund min foreløbige opfattelse at (A)s ret  

 til aktindsigt ikke kunne begrænses med henvisning til § 15, stk. 1. De  

 undtagelser der er nævnt i § 16, stk. 3, 2. pkt., er efter min foreløbige  

 opfattelse  

 heller ikke anvendelige i denne sag.
Det er efter min foreløbige opfattelse  

 beklageligt  

 at (A)s anmodning ikke blev imødekommet, og det er min foreløbige  

 opfattelse  

 at der er grundlag for at henstille til Justitsministeriet at genoptage  

 sagen.
Rigspolitichefens afslag indeholdt ikke en henvisning til de  

 bestemmelser i henhold til hvilke afgørelsen var truffet, jf.  

 forvaltningslovens § 24, stk. 1, 1. pkt.
Jeg er enig med Rigspolitichefen i  

 at  

 dette er beklageligt.
Det er min foreløbige opfattelse at Justitsministeriet  

 burde have påtalt manglen over for Rigspolitichefen. Den 27. maj 2004 drøftede jeg sagen på et møde med  

 repræsentanter for Rigspolitichefen og Justitsministeriet, og i brev af 9.  

 september  

 2004 fremkom Justitsministeriet  efter at have indhentet en udtalelse  

 fra  

 Rigspolitichefen  med sine bemærkninger til den foreløbige redegørelse.  

 Af  

 brevet fremgår bl.a. følgende:
  

  

 Partshøring og notatpligt For så vidt angår det i Folketingets Ombudsmands foreløbige  

 redegørelse anførte om partshøring og notatpligt i forbindelse med  

 afviklingen  

 af holdopgaveforløbet har Rigspolitichefen i sin udtalelse oplyst, at  

 Rigspolitichefen i forlængelse af drøftelserne i sagen vedrørende (A) har  

 overvejet tilrettelæggelsen og gennemførelsen af den holdopgave, som indgår  

 som et led i politiets ansættelsesprocedure.
 Rigspolitichefen har i den forbindelse kort redegjort for  

 forløbet af holdopgaven, som den hidtil er blevet afviklet.
Det fremgår heraf, at holdopgaven er en samarbejdsopgave, der  

 gennemføres i hold a fire til seks ansøgere ad gangen.
To medarbejdere fra  

 Rigspolitichefen eller fra politikredsene 9-54 medvirker som henholdsvis  

 prøveleder og observatør ved holdopgaven, som er opdelt i fire opgaver.
Ved opgave 1 har gruppen en time til at udarbejde en fælles  

 indstilling på løsningen af nogle problemer skitseret i en skriftlig opgave.  

 Prøvelederen giver en kort indledende instruktion til gruppen.
Ved opgave 2  

 har  

 gruppen 20 minutter til at ( ). Prøvelederen og observatøren deltager ikke i  

 gruppens drøftelser under løsningen af de to opgaver.
 Ved opgave 3 har deltagerne ca. 15 minutter til ( ).
 Ved opgave 4, der typisk varer en time, ( ).
 Efter afviklingen af opgave 4 er holdopgaven afsluttet, og  

 prøvelederen og observatøren vurderer herefter på baggrund af deres  

 observationer under afviklingen af holdopgaven deltagernes præstation.  

 Deltagerne bliver ikke i umiddelbar forlængelse af afviklingen af holdopgaven  

 gjort bekendt med denne vurdering.
 I forbindelse med en revision af ansættelsesforløbet har  

 Rigspolitichefen imidlertid besluttet, at ansøgerne fremover i umiddelbar  

 forlængelse af holdopgaven skal gøres bekendt med resultatet heraf.  

 Deltagerne  

 i holdopgaven vil således efter afslutning af holdopgaven blive anmodet om at  

 afvente prøvelederens vurdering, hvorefter deltagerne enkeltvis vil blive  

 indkaldt til en samtale om prøvelederens vurdering af deres præstation ved  

 holdopgaven og om deres egnethed til at fortsætte i ansættelsesforløbet.
 Prøvelederen skal fremover vurdere ansøgerne på en skala fra  

 1-5 (mod tidligere 1-3) på fem (mod tidligere ni) personlige egenskaber, som  

 er følgende: ( ). Der vil endvidere blive givet en sammenfattende vurdering  

 af ansøgeren på en skala fra 1-5, hvor en sammenfattende vurdering på 1 vil  

 medføre, at ansøgeren vurderes som ikke egnet og dermed vil få afslag på  

 ansættelse under henvisning til resultatet af holdopgaven.
Ansøgere, som prøvelederen har vurderet som ikke egnet (1), vil  

 i forbindelse med den efterfølgende samtale indledningsvis blive gjort  

 bekendt  

 med prøvelederens vurdering af ansøgeren på baggrund af afviklingen af  

 holdopgaven, herunder de elementer/situationer under holdopgaveforløbet, som  

 har ført til vurderingen.
Ansøgeren vil herefter få lejlighed til at udtale  

 sig  

 og eventuelt korrigere faktiske forhold og eventuelle misforståelser.  

 Prøvelederen vil herefter på den baggrund foretage sin endelige vurdering,  

 som  

 meddeles ansøgeren.
Prøvelederen vil foretage et kort notat til sagen om de  

 forhold, som har ført frem til den endelige vurdering af ansøgeren.
Ansøgere, som opnår vurderingen 2-5, vil derimod fortsætte  

 ansættelsesforløbet, og de vil blive indkaldt til en personlig samtale i  

 bedømmelseskommissionen.
Efter denne samtale vil Rigspolitichefen træffe sin  

 endelige afgørelse på baggrund af en samlet vurdering af resultaterne af  

 samtlige aflagte prøver, herunder også resultatet af holdopgaven.
 Rigspolitichefen har oplyst, at det ovenfor skitserede  

 reviderede holdopgaveforløb i nogen grad allerede er indført, og i det omfang  

 det endnu ikke er indført, påtænkes indført i løbet af efteråret 2004.  

 Rigspolitichefen har videre oplyst, at prøvelederne inden da vil modtage den  

 nødvendige vejledning i gennemførelsen af den opfølgende samtale.
Begrundelse I relation til Folketingets Ombudsmands bemærkninger i den  

 foreløbige redegørelse af 1. april 2004 om begrundelse af afslag på  

 ansættelse  

 har Rigspolitichefen anført, at der løbende under ansættelsesforløbet gives  

 afslag  

 til ansøgere, som ikke opfylder betingelserne for ansættelse som  

 politibetjent  

 på prøve, herunder også til de ansøgere, der ikke opnår tilfredsstillende  

 resultater ved de enkelte prøver, f.eks. holdopgaven.
Sådanne afslag kan  

 typisk begrundes meget konkret.
 I tilfælde, hvor Rigspolitichefen finder grundlag for at meddele  

 et afslag til en ansøger, der har gennemgået hele ansættelsesforløbet, vil  

 afslaget imidlertid typisk være begrundet med en samlet vurdering af  

 ansøgerens  

 egnethed sammenlignet med de øvrige ansøgeres egnethed sammenholdt med  

 antallet  

 af ledige stillinger.
 Bedømmelseskommissionens vurdering vil dog i disse tilfælde  

 indgå med stor vægt ved Rigspolitichefens samlede vurdering, og ved afslag,  

 som  

 altovervejende er en følge af bedømmelseskommissionens vurdering af  

 ansøgeren,  

 henviser Rigspolitichefen i afslaget hertil.
I andre tilfælde vil flere elementer i ansættelsesforløbet  

 imidlertid udgøre grundlaget for Rigspolitichefens afslag.
En ansøger kan  

 eksempelvis have fået en relativ tilfredsstillende bedømmelse i  

 bedømmelseskommissionen, mens den pågældende i forbindelse med et eller flere  

 af de øvrige prøveresultater ligger under niveauet for de ansøgere, som opnår  

 ansættelse.
I sådanne tilfælde begrunder Rigspolitichefen afslaget med en  

 henvisning til en samlet vurdering af ansøgerens egnethed i forhold til de  

 øvrige ansøgere, hvorunder resultaterne af samtlige de aflagte prøver er  

 indgået i vurderingen.
Der vil ikke i disse tilfælde være et (eller enkelte)  

 udslagsgivende kriterium/-er.
 Rigspolitichefen har oplyst, at afslag i de netop omtalte  

 tilfælde typisk vil blive begrundet således:
Du har søgt om ansættelse som politibetjent på prøve og  

 gennemgået hele ansøgningsproceduren, senest den afsluttende samtale.  

 Rigspolitiet modtager til stadighed et stort antal ansøgninger, som løbende  

 vurderes,  

 således at de bedst egnede udvælges til ansættelse.
Vurderingen foretages  

 blandt andet på baggrund af forholdet mellem antallet af ledige stillinger og  

 antallet af kvalificerede ansøgere.
Efter holdopgaven og den afsluttende samtale har Rigspolitiet  

 besluttet at besætte de ledige stillinger med andre ansøgere, som efter en  

 samlet vurdering skønnes at være bedre egnet end dig.
Rigspolitiet beklager  

 derfor at måtte meddele dig afslag på din ansøgning.
Der vedlægges til  

 orientering kopi af vurderingsskemaerne fra henholdsvis holdopgaven og den  

 afsluttende samtale. Rigspolitichefen har endvidere oplyst, at Rigspolitichefen  

 naturligvis bestræber sig på at give en konkret begrundelse for afslag på en  

 ansøgning om ansættelse som politibetjent på prøve.
Rigspolitichefen er  

 således opmærksom på, at en ansøger har behov for i videst muligt omfang at  

 få  

 indsigt i, hvilke elementer i prøveforløbet der eventuelt har været  

 udslagsgivende for et afslag.
Aktindsigt For så vidt angår det i den foreløbige redegørelse anførte om  

 aktindsigt i dokumenter fra den skriftlige prøve har Rigspolitichefen anført,  

 at de skriftlige prøver stort set anvendes dagligt i politikredsene uden for  

 Storkøbenhavn og i Rigspolitichefens Personaleafdeling.
De skriftlige prøver  

 (ca. 1500 om året) afvikles således ikke på samme dag ved indkaldelse af alle  

 ansøgere på én gang.
De afvikles derimod løbende med de ansøgere, som er på  

 dette trin i ansættelsesforløbet.
 Ved den skriftlige prøve skal ansøgeren i øvrigt  ud over en  

 referatøvelse  gennemføre en diktat, en regneprøve og en prøve i almen  

 viden.
 Rigspolitichefen har supplerende oplyst, at flere højskoler mv.  

 tilbyder kurser, som skal gøre deltagerne i stand til at bestå politiets  

 prøver i forbindelse med ansættelsesforløbet, og disse  

 uddannelsesinstitutioner  

 er selvsagt interesseret i at få kendskab til de opgaver, som politiet  

 anvender  

 ved de skriftlige prøver.
Meddeles der således aktindsigt i form af  

  

 kopi  

  

 af prøvedokumenterne, vil Rigspolitichefen være nødsaget til  

 straks herefter at udskifte det omhandlede prøvesæt.
Rigspolitichefen har i  

 den forbindelse oplyst, at der typisk er 3-5 prøvesæt i brug ad gangen.
 Justitsministeriet skal i den forbindelse bemærke, at de lokale  

 politikredse, som varetager afviklingen af de skriftlige prøver, jævnligt  

 meddeler aktindsigt til ansøgere i form af gennemsyn af såvel opgaven som  

 besvarelsen,  

 således at den enkelte ansøger på dette grundlag kan danne sig et indtryk af  

 klagegrundlaget og af hvilke områder der skal forbedres ved et eventuelt nyt  

 ansættelsesforløb.
Der er således ikke tale om, at en ansøgers anmodning om  

 aktindsigt i prøvedokumenterne ikke imødekommes.
Det er alene den form, hvori  

 aktindsigten meddeles, der giver Rigspolitichefen og de enkelte politikredse  

 anledning til at tage visse forbehold, og der meddeles således som nævnt  

 aktindsigt i form af gennemsyn af prøvedokumenterne.
Justitsministeriet kan i det hele henholde sig til det af  

 Rigspolitichefen anførte. Ombudsmandens endelige udtalelse Partshøring, notatpligt og begrundelse Det er fortsat min opfattelse at myndighederne har begået en række  

 sagsbehandlingsfejl vedrørende partshøring, notatpligt og begrundelse for så  

 vidt angår afslagene på ansættelse.
 Justitsministeriet har i sit brev af 9. september 2004 oplyst at  

 Rigspolitichefen har overvejet tilrettelæggelsen og gennemførelsen af  

 holdopgaven, og at det i den forbindelse er besluttet at alle ansøgerne  

 fremover i umiddelbar forlængelse af holdopgaven skal gøres bekendt med  

 resultatet heraf enkeltvis ved en samtale om prøvelederens vurdering.
Ansøgere som vurderes ikke egnet (1), vil under samtalen få lejlighed til at  

 udtale sig og eventuelt korrigere faktiske forhold og eventuelle  

 misforståelser.
Herefter vil prøvelederen foretage den endelige vurdering som  

 meddeles ansøgeren.
Endvidere vil prøvelederen udarbejde et kort notat om de  

 forhold som førte frem til den endelige vurdering.
 Ansøgere som opnår vurderingen 2-5, vil fortsætte  

 ansættelsesforløbet og blive indkaldt til samtale i bedømmelseskommissionen.  

 Herefter vil der blive truffet endelig afgørelse i sagen.
 En ordning som den nævnte, hvor de ansøgere der bliver vurderet  

 ikke egnet (1), mundtligt partshøres inden der træffes beslutning om at give  

 afslag på ansættelse, og hvor der udarbejdes et notat til sagen om  

 baggrunden,  

 giver mig efter omstændighederne ikke anledning til bemærkninger.
For så vidt angår de øvrige ansøgere, må jeg forstå det således  

 at disse også vil få mulighed for under samtalen at komme med bemærkninger om  

 vurderingen.
Jeg må endvidere forstå ministeriets oplysninger således at der  

 i  

 disse tilfælde ikke vil blive udarbejdet notat om baggrunden for vurderingen.  

 Uanset at ansøgerne har haft mulighed for at kommentere vurderingen af  

 holdopgaven ved den efterfølgende samtale, er det min opfattelse at der også  

 i  

 disse tilfælde bør udarbejdes et  eventuelt kortfattet  notat,  

 jf. offentlighedslovens  

 § 6, om baggrunden for vurderingen.
Resultatet af holdprøven er også i disse  

 tilfælde af betydning for om ansættelse kan ske, og notatet vil give bedre  

 mulighed  

 for at bedømme vurderingen ved en eventuel klagesag.
Jeg henstiller derfor  

 til  

 Justitsministeriet at der udarbejdes notat også i disse tilfælde.
For så vidt angår begrundelse, forstår jeg myndighedernes  

 bemærkninger således at der i de tilfælde hvor det er muligt, vil blive givet  

 en konkret begrundelse for afslaget med angivelse af hvad der har været  

 udslagsgivende.
I de tilfælde hvor afgørelsen beror på en samlet vurdering,  

 og  

 hvor der ikke har været et bestemt udslagsgivende kriterium, vil begrundelsen  

 typisk blive som nævnt i det citerede afsnit.
Efter omstændighederne giver  

 dette mig ikke anledning til bemærkninger.
Aktindsigt Det er fortsat min opfattelse at retten til aktindsigt under  

 normale omstændigheder ikke kan begrænses efter forvaltningslovens § 15, stk.  

 1, ud fra betragtninger af rent ressourcemæssig karakter.
I min foreløbige  

 redegørelse henviste jeg til en tidligere sag om aktindsigt i  

 rettevejledninger og nævnte at det antages at rettevejledninger kan undtages  

 fra aktindsigt indtil eksamen er afholdt, men ikke herefter.
Myndighederne har i brevet af 9. september 2004 oplyst at de  

 ca. 1.500 skriftlige prøver om året afvikles løbende, og at prøverne stort  

 set  

 anvendes dagligt.
Desuden udbyder flere højskoler mv. kurser som skal  

 forberede  

 deltagerne til politiets prøver.
Hvis der ved aktindsigt udleveres kopi af  

 prøvedokumenterne, vil det være nødvendigt straks at udskifte disse.
På denne baggrund finder jeg efter omstændighederne ikke grund  

 til at foretage mig videre.
Jeg har i den forbindelse tillige lagt vægt på at  

 der gives aktindsigt ved gennemsyn af såvel opgaven som besvarelsen.
Jeg foretager mig ikke mere i sagen. NOTER: (*)  

 FOB 1993, s. 178,  

 FOB 1996, s. 431, og  

 FOB 1997, s. 128  

 og  

 s. 316.
