 Ved lov nr. 145 af 19. marts 1986 er der gennemført regler om beskatning  

 af fonde, visse foreninger og institutter m.v. (fondsbeskatningsloven).
 Lov nr. 146 af 19. marts 1986 indeholder en række ændringer i  

 selskabsskatteloven, aktieavancebeskatningsloven, lov om kommunal  

 indkomstskat og kildeskatteloven, der er gennemført i konsekvens af  

 fondsbeskatningen.
 Desuden er der ved lov nr. 255 af 22. maj 1986 gennemført visse  

 konsekvensændringer i lov om særlig indkomstskat.
 Herudover indeholder lov nr. 342 af 4. juni 1986 en konsekvensændring i  

 ligningsloven som følge af fondsbeskatningsloven.
 Endelig indeholder lov nr. 532 af 13. december 1985 om den skattemæssige  

 behandling af gevinst og tab på fordringer og gæld en række bestemmelser om  

 fondsbeskatning m.v.
Princippet bag fondsbeskatningsloven er, at de skattepligtige fonde,  

 foreninger og institutter med virkning fra og med indkomståret 1987  

 principielt skal beskattes efter de regler, som er gældende for  

 aktieselskaber.
På grund af fondenes, foreningernes og i et vist omfang  

 institutternes særegne struktur, formål og virkemåde er der imidlertid gjort  

 en række undtagelser, hvorved fondsbeskatningen adskiller sig fra  

 aktieselskabsbeskatningen.
Undtagelserne bevirker, at visse indtægter, der er  

 skattepligtige for aktieselskaber, ikke beskattes eller kan fritages for  

 beskatning i fonde eller foreninger.
Af særlig betydning er det desuden, at  

 en lang række udgiftsdispositioner, der normalt er uden skattemæssig  

 betydning, kan fradrages af fonde, foreninger og institutter.
Fondsbeskatningsloven indeholder en afgrænsning af, hvilke  

 kreditinstitutter m.v. der er skattepligtige efter loven.
For fondes og  

 foreningers vedkommende gælder det derimod, at afgrænsningen af de  

 skattepligtige subjekter i vidt omfang følger af reguleringer, der ligger  

 uden for skattelovgivningen.
 Cirkulæret indeholder følgende afsnit:
A.
Afgrænsning af skattesubjekterne (pkt. 1 til 11).
B.
Opgørelsen af den skattepligtige indkomst (almindelige regler) (pkt. 12  

 til 18 om indtægtssiden, pkt. 19 til 21 om fradragssiden, pkt. 22 og 23 om de  

 særlige regler for arbejdsmarkedssammenslutninger samt pkt. 24 og 25 om  

 specielle regler).
C.
Særlige fradragsregler (pkt. 26 til 38).
D.
Regler om selvangivelse og ligning m.v. (pkt. 39 til 41).
E.
Skattepligtens indtræden og ophør (pkt. 42 til 45).
F.
Overgangsregler (pkt. 46 til 58).
G.
Ikrafttrædelsesregler (pkt. 59).
 Som bilag er medtaget en skematisk opstilling over fremgangsmåden ved  

 opgørelsen af den skattepligtige indkomst.
A.
AFGRÆNSNING AF SKATTESUBJEKTERNE 1. Fondsbeskatningslovens § 1 sammenholdt med  

 selskabsskattelovens § 1, stk. 1, nr. 6, fastlægger hvilke SKATTESUBJEKTER,  

 der er omfattet af lovens udvidede skattepligt.
Af selskabsskattelovens § 1, stk. 1, nr. 6, fremgår, at skattepligt efter  

 fondsbeskatningsloven udelukker skattepligt efter selskabsskatteloven.  

 Derimod gælder § 1, stk. 1, nr. 6, fortsat for fonde og foreninger, der ikke  

 er omfattet af fondsbeskatningsloven.
Disse er som efter de hidtil gældende  

 regler alene skattepligtige af indkomst fra erhvervsmæssig virksomhed, jf.  

 selskabsskattelovens § 1, stk. 3 og 4.
 2. Fondsbeskatningslovens § 1 nævner fire hovedgrupper  

 af sammenslutninger, der er omfattet af lovens udvidede skattepligt:
Skattepligten for fonde og foreninger efter fondsbeskatningsloven følger  

 de materielle registreringslove.
Det vil sige lov om fonde og visse  

 foreninger og lov om erhvervsdrivende fonde.
 Endvidere omfatter skattepligten visse fonde, der konkret er fritaget for  

 registrering efter en af de to love, idet fonden på anden måde er undergivet  

 statsligt eller kommunalt tilsyn, jf. nedenfor under pkt. 3 og 4.
Det beror således som altovervejende hovedregel på bestemmelser udenfor  

 skattelovgivningen, om en sammenslutning er at anse for en fond eller  

 forening, der er skattepligtig efter fondsbeskatningsloven.
Det skal derfor  

 ikke nærmere efterprøves, om en registreret fond eller forening også i  

 skattemæssig henseende er at anse for en fond eller en forening.
 Tvivlsspørgsmål om, hvorvidt en ikke-registreret fond eller forening efter  

 sin art bør registreres, kan forelægges registreringsmyndigheden.
 Det er uden skattemæssig betydning, om en fond er registreret efter lov om  

 fonde og visse foreninger eller efter lov om erhvervsdrivende fonde.
 Afgørelsen af, om der er tale om en fond eller forening, der er omfattet  

 af fondsbeskatningsloven, er således ikke et skattemæssigt anliggende.  

 Sondringen mellem arbejdsmarkedssammenslutninger og andre registrerede  

 foreninger følger derimod af fondsbeskatningsloven og henhører derfor under  

 de lignende myndigheder.
Nedenfor i pkt. 6 er omtalt, at der for fonde omfattet af  

 realrenteafgiftsloven er gjort undtagelse fra hovedreglen om, at fonds- eller  

 foreningsbeskatningen følger registreringen.
Det samme gælder for fonde, der  

 er omfattet af fondsbeskatningslovens § 1, nr. 4.
 3. Skattepligt i henhold til fondsbeskatningsloven  

 omfatter ifølge lovens § 1, nr. 1, litra a, fonde, der er  

 registreringspligtige efter lov nr. 300 af 6. juni 1984 om fonde og visse  

 foreninger (FONDSLOVEN). Registreringspligtige i fondsregistret er efter  

 denne lov alle fonde - uanset om de er benævnt legater, stiftelser,  

 selvejende institutioner el.lign. - hvis egenkapital overstiger 50.000 kr.  

 Egenkapitalen i fonde stiftet den 1. januar 1985 eller senere skal andrage  

 mindst 200.000 kr., medmindre fondsmyndigheden dispenserer efter fondslovens  

 § 8. Erhvervsdrivende fonde er alene reguleret ved erhvervsfondsloven, jf.  

 under pkt. 4.
Fondslovens § 1, stk. 2, indeholder en række undtagelser fra  

 registreringspligten.
De vedrører bl.a. visse offentlige fonde m.v.
Fonde,  

 der i henhold til § 1, stk. 2, generelt er fritaget fra lovens regulering, er  

 ikke skattepligtige efter fondsbeskatningsloven.
Ifølge fondsbeskatningslovens § 1, nr. 1, litra b, omfatter skattepligten  

 efter denne lov desuden fonde, der efter fondslovens § 1, stk. 3, konkret er  

 blevet helt eller delvis fritaget fra reguleringen efter denne lov.
Det kan  

 skyldes, at fonden er underkastet andet statsligt eller kommunalt tilsyn.
4. Fondsbeskatningslovens § 1, nr. 1, litra c,  

 fastslår, at skattepligten dernæst omfatter fonde, der er registreret efter  

 lov nr. 286 af 6. juni 1984 om erhvervsdrivende fonde (ERHVERVSFONDSLOVEN).  

 Ved erhvervsdrivende fonde forstås såvel fonde, der selv driver  

 erhvervsmæssig virksomhed, som fonde, der har en bestemmende indflydelse over  

 et selskab, der driver erhvervsmæssig virksomhed.
Disse fonde skal både  

 registreres i fondsregistret og i aktieselskabsregistret.
Erhvervsfondslovens § 1, stk. 4, indeholder regler svarende til  

 fondslovens § 1, stk. 2, vedrørende generel fritagelse for registrering for  

 visse offentlige fonde m.v.
Registreringsfritagelsen bevirker tilsvarende  

 skattefrihed efter fondsbeskatningsloven.
Erhvervsfondslovens § 1, stk. 5, indeholder ligesom fondslovens § 1, stk.  

 3, en bestemmelse, hvorefter visse fonde, der er underkastet andet offentligt  

 tilsyn og økonomisk kontrol end efter loven, helt eller delvis kan undtages  

 fra denne.
Sådanne fonde er trods fritagelse for registreringspligt  

 skattepligtige i henhold til fondsbeskatningsloven, jf. § 1, nr. 1, litra d.
 Aktieselskabsregistret fører fortegnelse over erhvervsdrivende fonde, der  

 er undtaget fra loven, herunder en fortegnelse over fonde, der er fritaget  

 fra registrering efter § 1, stk. 5.
 5. Den skattemæssige behandling af fonde, der er  

 UNDTAGET FRA REGISTRERINGSLOVENE efter fondslovens § 1, stk. 2, og  

 erhvervsfondslovens § 1, stk. 4, afhænger af selskabsskatteloven.
Det er tidligere under pkt. 1 omtalt, at selskabsskattelovens § 1, stk. 1,  

 nr. 6, er opretholdt for ikke registreringspligtige fonde og foreninger.
Den  

 skattemæssige behandling afhænger herefter bl.a. af selskabsskattelovens § 1,  

 stk. 3-4, og § 3. En fond, der er undtaget fra registreringspligt efter  

 erhvervsfondslovens § 1, stk. 4, og som eksempelvis udøver almennyttig  

 boligvirksomhed, er generelt fritaget for beskatning, jf.  

 selskabsskattelovens § 3, stk. 1, nr. 6.
 Derimod er skattefrihed efter selskabsskattelovens § 3 uden betydning for  

 fonde og foreninger, der er omfattet af fondsbeskatningsloven.
 6. Hovedreglen, hvorefter registreringspligten efter  

 de materielle love fastlægger kredsen af skattepligtige, forlades for fonde,  

 der er omfattet af fondsbeskatningslovens § 1, nr. 4. Eventuelle registrerede  

 lånefonde m.v. skal således beskattes efter de for kreditforeninger m.v.  

 gældende regler.
Desuden er fonde, der er omfattet af realrenteafgiftsloven  

 (lovbekendtgørelse nr. 573 af 29. august 1986), undtaget fra skattepligten  

 efter fondsbeskatningsloven, jf. § 1, nr. 1, sidste pkt.
Registrerede  

 pensionsfonde, hjælpe- og understøttelsesfonde samt kapitalpensionsfonde er  

 således trods registreringen ikke omfattet af fondsbeskatningsloven.
De her  

 nævnte fonde vil derfor sædvanligvis alene være realrenteafgiftspligtige og  

 ikke indkomstskattepligtige.
 7. Efter fondsbeskatningslovens § 1, nr. 2 og 3,  

 omfatter den udvidede skattepligt FORENINGER, der er registreringspligtige  

 efter fondsloven.
Registreringspligten omfatter efter fondslovens § 2  

 arbejdsgiverforeninger, fagforeninger og andre faglige sammenslutninger, der  

 har til hovedformål at varetage de økonomiske interesser for den  

 erhvervsgruppe, som medlemmerne tilhører.
Registreringspligten omfatter  

 desuden foreninger, hvis midler hovedsagelig består af bidrag fra de ovenfor  

 nævnte faglige foreninger.
Det er dog en betingelse, at foreningen har som et  

 formål at varetage de økonomiske interesser for den erhvervsgruppe, som  

 medlemmerne tilhører.
 Gruppen af registreringspligtige foreninger svarer til gruppen af faglige  

 foreninger, hvortil kontingentindbetalinger er fradragsberettigede efter  

 ligningslovens § 13.
 Registreringspligten omfatter dog kun foreninger, hvis aktiver overstiger  

 250.000 kr.
 Registreringen finder sted i fondsregistret.
 8. Den skattemæssigt forskelligartede behandling af  

 arbejdsmarkedssammenslutninger og andre foreninger nødvendiggør en SONDRING  

 mellem de registrerede foreninger.
 Efter fondsbeskatningslovens § 1, nr. 3, består  

 ARBEJDSMARKEDSSAMMENSLUTNINGER af tre grupper af registreringspligtige  

 foreninger:
9. De i fondsbeskatningslovens § 1, nr. 2, nævnte  

 ANDRE FORENINGER består herefter af registreringspligtige foreninger, der  

 alene varetager medlemmernes faglige og økonomiske interesser af merkantil  

 art samt af servicebetonet art.
En registreret faglig forening, der hverken  

 forhandler overenskomst eller yder konfliktunderstøttelse, men som derimod  

 arbejder til fremme af omsætningen af branchens produkter eller ydelser,  

 beskattes således efter § 1, nr. 2. Foreningens aktiviteter kan også bestå i,  

 at den tilbyder undervisning og kurser, udgiver faglitteratur eller yder  

 konsulenttjenester m.v.
Som eksempel kan nævnes brancheforeninger,  

 erhvervsorganisationer, handelsstandsforeninger, handelsforeninger, landbo-  

 og husmandsorganisationer samt kvægavlerforeninger og lignende.
 Udbetalinger fra en faglig forening til en arbejdsmarkedssammenslutning  

 medfører ikke i sig selv, at den udbetalende forening bliver en  

 arbejdsmarkedssammenslutning.
 10. Ofte vil forholdet være, at en bestående faglig  

 forening både forhandler overenskomster, yder understøttelse under konflikt  

 og varetager medlemmernes interesser af merkantil eller servicebetonet art.  

 Sådanne foreninger er i deres helhed arbejdsmarkedssammenslutninger, jf.  

 fondsbeskatningslovens § 1, nr. 2, in fine.
En opdeling kan alene foretages, såfremt foreningens love eller vedtægter  

 muliggør dette.
For i registreringsmæssig henseende - og dermed også i  

 skattemæssig henseende - at anse to eller flere opdelte foreninger som  

 selvstændige, må der konkret lægges vægt på, at foreningerne har hvert sit  

 navn, hver sine formål, hver sin ledelse og bestyrelse samt selvstændig  

 regnskabsaflæggelse m.v.
 11. Skattepligt efter fondsbeskatningsloven omfatter  

 endelig de i § 1, nr. 4, nævnte INSTITUTTER m.v.
For de i § 1, nr. 4, litra a-c, nævnte institutter gælder skattepligten  

 efter fondsbeskatningsloven ubetinget.
De ubetinget skattepligtige efter  

 fondsbeskatningsloven er Byggeriets Realkreditfond, Kreditforeningen Danmark,  

 Nykredit, Industriens Realkreditfond, Kreditforeningen af Kommuner i Danmark,  

 Dansk Landbrugs Realkreditfond, Provinsbankernes Reallånefond, Landsbankernes  

 Reallånefond, Danmarks Skibskreditfond samt Dansk Eksportfinansieringsfond.
 Skattepligten efter fondsbeskatningsloven for de under § 1, nr. 4, litra  

 d-g nævnte institutter er betinget af ministeren for skatter og afgifters  

 beslutning herom.
De finansieringsinstitutter, der er omfattet af de i denne bestemmelse  

 nævnte særlove er i vidt omfang organiseret som aktieselskaber.
Beskatning  

 finder herefter sted efter de almindelige regler for aktieselskaber.
Der kan  

 dog være truffet bestemmelse om, at beskatning skal finde sted efter  

 fondsbeskatningsloven.
Bemyndigelsen til at træffe bestemmelse herom  

 administreres efter samme retningslinier, som hidtil er fulgt ved bevilling  

 af skattefritagelse efter den indtil udgangen af indkomståret 1986 gældende  

 bestemmelse i selskabsskattelovens § 3, stk. 1, nr. 9.
 Ophævelsen af § 3, stk. 1, nr. 9, bevirker, at de i henhold hertil  

 bevilgede skattefritagelser bortfalder med virkning fra og med indkomståret  

 1987.
B.
OPGØRELSEN AF DEN SKATTEPLIGTIGE INDKOMST Almindelige regler 12. Den skattepligtige indkomst for fonde, institutter  

 og de i § 1, nr. 2, nævnte foreninger opgøres efter lovens § 3, stk. 1, efter  

 de FOR AKTIESELSKABER GÆLDENDE REGLER.
For de i § 1, nr. 3, nævnte  

 arbejdsmarkedssammenslutninger findes særlige regler om indkomstopgørelsen i  

 § 8, jf. herom nedenfor i pkt. 22 og 23.
 I den efter §§ 3 og 8 opgjorte indkomst anerkendes en række særlige  

 fradrag efter fondsbeskatningslovens §§ 4, 5, 7 og 9, som er nærmere omtalt  

 nedenfor under pkt. 26 til 38.
I fondsbeskatningslovens § 3, stk. 1, er der henvist til de for  

 aktieselskaber gældende regler for opgørelse af den skattepligtige indkomst.  

 Denne henvisning bevirker, at fondes, institutters og de i § 1, nr. 2, nævnte  

 foreningers indkomst som hovedregel opgøres efter selskabsskattelovens  

 regler.
Det vil sige skattelovgivningens almindelige regler, for så vidt de  

 efter deres indhold er anvendelige på fonde og foreninger m.v., jf.  

 selskabsskattelovens § 8. Henvisningen til de almindelige for selskaber  

 gældende regler suppleres med en række yderligere henvisninger, hvorved fonde  

 m.v. bringes ind under aktieselskabslignende regler.
Indkomstopgørelsen foretages under e t.
Det medfører eksempelvis at  

 negativ erhvervsmæssig indkomst fragår i eventuel anden positiv indkomst, der  

 resterer efter bundfradrag som omtalt nedenfor under pkt. 21. For  

 arbejdsmarkedssammenslutninger skal driftsomkostninger dog henføres til de  

 indtægter, de vedrører, jf. pkt. 23.
 Efter fondsbeskatningslovens § 11, stk. 1, udgør SKATTEPROCENTEN som for  

 selskaber 50 pct.
Ved opgørelsen af den skattepligtige indkomst medregnes overskud fra  

 ERHVERVSVIRKSOMHED opgjort efter sædvanlige regler.
Registreringspligtige  

 foreninger skal således også medregne indtægt fra omsætning med medlemmer, i  

 modsætning til ikke-registreringspligtige foreninger, jf.  

 selskabsskattelovens § 1, stk. 4. Bortset herfra vil indkomst af  

 erhvervsmæssig virksomhed kunne afgrænses efter samme retningslinjer, som er  

 gældende for skattepligtige, der er omfattet af selskabsskattelovens § 1,  

 stk. 1, nr. 6, jf. samme lovs § 1, stk. 3. Nedenfor under pkt. 23 er omtalt  

 et særligt forhold vedrørende fastlæggelsen af  

 arbejdsmarkedssammenslutningers erhvervsmæssige indkomst.
De i § 1, nr. 4, nævnte INSTITUTTER skal til den skattepligtige indkomst  

 medregne renter af pantebreve, renter af fondsbeholdning m.v., bidrag til  

 administrations- og reservefonde, låntagernes indskud i institutterne samt  

 diverse besigtigelses- og ekspeditionsgebyrer.
Som modstykke til, at renter  

 af pantebreve medregnes ved opgørelsen af den skattepligtige indkomst, gælder  

 at renteudgifter på obligationer kan fradrages ved indkomstopgørelsen.
Se  

 nærmere nedenfor under pkt. 20.
Efter selskabsskattelovens § 3, stk. 5, anses indkomst, der erhverves af  

 AKTIESELSKABER, SOM I ALTOVERVEJENDE GRAD EJES AF ALMENVELGøRENDE ELLER  

 ALMENNYTTIGE FONDE ELLER FORENINGER, for indtjent af fonden eller foreningen.  

 Reglen, der ikke er ændret i forbindelse med fondsbeskatningslovens  

 gennemførelse, bevirker, at udbytte fra selskabet ikke beskattes i selskabet.  

 Udbyttet anses derimod for indtjent direkte af fonden eller foreningen.
Det  

 er en forudsætning for at bringe reglen i anvendelse, at fonden i det  

 indkomstår, hvori den anses for at have indtjent beløbet, uddeler eller  

 hensættelser beløbet efter fondsbeskatningslovens § 4, stk. 1 eller 3. Fonden  

 vil således have fradragsret for et beløb, der svarer til den indtægt, som  

 skal medregnes direkte i fondens skattepligtige indkomst.
Såfremt  

 aktieselskabets indkomst må karakteriseres som ikke-erhvervsmæssig, indgår  

 beløbet i den indkomst, der skal reduceres med bundfradrag.
§ 10  indeholder regler, der svarer til  

 selskabsskattelovens § 13, stk. 1, nr. 2, og § 13, stk. 3. Bestemmelsen  

 vedrører SKATTEFRIHED FOR UDBYTTER, hidrørende fra danske og udenlandske  

 selskaber, som fonden m.v. besidder mindst 25 pct. af aktie- eller  

 anpartskapitalen i.
Der henvises i denne forbindelse til bekendtgørelse nr.  

 580 af 4. december 1984 om skattefrihed for udbytter fra datterselskaber, der  

 er hjemmehørende i udlandet, samt cirkulære nr. 189 af 17. december 1984 med  

 samme navn.
Fondsbeskatningslovens § 12 indeholder en regel svarende til  

 selskabsskattelovens § 17 A, stk. 1, hvorefter der ydes SKATTEGODTGØRELSE på  

 25 pct. af udbytte modtaget fra et dansk selskab.
Godtgørelsen, der medregnes  

 til den skattepligtige indkomst, ydes alene for udbytteindtægter, der ikke er  

 skattefri efter § 10. Der ydes derimod skattegodtgørelse, selv om fonden m.v.  

 rent faktisk ikke beskattes af udbyttet, f.eks. på grund af bundfradraget i §  

 3, stk. 2. Der henvises i øvrigt til cirkulære nr. 37 af 10. februar 1977 om  

 lempelse af dobbeltbeskatningen af udloddede selskabsindkomster.
 De for selskaber gældende regler om fritagelse for indeholdelse af  

 udbytteskat samt om modregning og tilbagebetaling af udbytteskat og  

 skattegodtgørelse finder tilsvarende anvendelse for fonde, foreninger og  

 institutter, jf. kildeskattelovens §§ 65, 67 og 67 A.
 Endelig indeholder § 11, stk. 2, henvisninger til selskabsskattelovens §  

 17, stk. 2, 3 og 4. Denne bestemmelse vedrører nedsættelse eller eftergivelse  

 af den beregnede skat for indkomst fra udlandet.
Efter ligningslovens § 33 gives der fradrag i skat til Danmark for  

 skattebeløb, der er betalt til udlandet.
Denne finder også anvendelse for  

 fonde, foreninger og institutter.
Fondes, foreningers og institutters skat af  

 indkomst fra udlandet kan desuden nedsættes efter bestemmelser herom i  

 dobbeltbeskatningsaftaler indgået med de pågældende stater.
 Skattenedsættelsen foretages i den beregnede skat i sædvanlig rækkefølge.
Ved lov nr. 342 af 4. juni 1986 er der for RENTEINDTÆGTER OG -UDGIFTER i  

 fonde, foreninger og institutter gennemførv en ændring af ligningslovens § 5,  

 stk. 4. Efter denne bestemmelse skal også erhvervsdrivende fonde og  

 institutter som nævnt i § 1, nr. 4, inddrages under reglerne om fuldstændig  

 renteperiodisering.
Ikke-erhvervsdrivende registrerede fonde og foreninger  

 kan foretage renteperiodisering med ligningsrådets tilladelse, jf.  

 ligningslovens § 5, stk. 5, og SD-cirkulære 1981-23.
 13. Ved lov nr. 255 af 22. maj 1986 om ændring af lov  

 om særlig indkomstskat m.v. er det bestemt, at fonde og foreninger, der er  

 skattepligtige efter fondsbeskatningsloven, har pligt til at betale skat af  

 særlig indkomst efter reglerne i lov om særlig indkomstskat m.v. fra og med  

 indkomståret 1987.
 Henvisningen til de almindelige regler om indkomstopgørelsen for selskaber  

 omfatter også reglerne om BESKATNING AF FORTJENESTE ved salg af aktier og  

 fast ejendom og af gevinster og tab på fordringer og gæld.
Ved § 2 i lov nr. 146 af 19. marts 1986 er det præciseret, at  

 skattepligten efter AKTIEAVANCEBESKATNINGSLOVEN tillige omfatter  

 skattepligtige efter fondsbeskatningsloven.
Aktieavancebeskatningen svarer  

 til den for aktieselskaber gældende, jf. særligt aktieavancebeskatningslovens  

 § 4, stk. 5. Afståelse af aktier, der ikke er erhvervet som et led i fondens  

 næring, medfører derfor ikke beskatning efter tre års ejertid.
Der henvises  

 til pkt. 13 i cirkulære nr. 1 af 2. januar 1984 om beskatning ved afståelser  

 af aktier.
Cirkulæret omhandler desuden reglen i aktieavancebeskatningslovens  

 § 5, stk. 5, om begrænsning af fradragsretten for tab ved moderselskabers  

 eller -fondes aktieafståelser.
14. Ved lov nr. 532 af 13. december 1985  

 (kursgevinstloven) er der gennemført regler om den skattemæssige behandling  

 af GEVINST OG TAB På FORDRINGER OG GÆLD.
Fonde, foreninger og institutter er  

 generelt efter denne lov underlagt de regler, der gælder for aktieselskaber.
Reglerne i kursgevinstloven er mere udførligt omtalt i cirkulære af 9.  

 oktober 1986 om kursgevinstloven.
Som udgangspunkt gælder, at fonde og  

 foreninger beskattes af kursgevinster efter kursgevinstlovens § 7. Efter  

 denne bestemmelse er kursgevinster kun skattepligtige, hvis den pålydende  

 rente på fordringen er lavere end den fastsatte mindsterente på det  

 tidspunkt, hvor skyldneren påtog sig forpligtelsen.
Skattepligtige i henhold  

 til fondsbeskatningsloven skal dernæst til den skattepligtige indkomst  

 medregne gevinst og tab på fordringer og gæld i fremmed valuta efter  

 kursgevinstlovens § 6, stk. 1.
 De i fondsbeskatningslovens § 1, nr. 4, nævnte institutter omfattes af  

 reglen i kursgevinstlovens § 2, hvorefter skattepligtige, der - som  

 eksempelvis realkreditinstitutter - udøver næring ved køb og salg af  

 fordringer eller driver næringsvirksomhed ved finansiering, generelt skal  

 medregne gevinster og tab på pengefordringer til den skattepligtige indkomst.  

 De samme institutter m.v. skal desuden ved indkomstopgørelsen medregne  

 gevinst og tab som debiteres på pengefordringer, jf. kursgevinstlovens § 5,  

 stk. 1.
15. Fonde, institutter og de i § 1, nr. 2, nævnte  

 foreninger skal - i modsætning til arbejdsmarkedssammenslutninger som nævnt i  

 § 1, nr. 3, ved indkomstopgørelsen medregne GAVER, KONTINGENTER OG LØBENDE  

 YDELSER.
Det gælder dog ikke for de fonde, der er omtalt umiddelbart  

 nedenfor.
Efter fondsbeskatningslovens § 3, stk. 3, og bekendtgørelse om fonde kan  

 den lokale ligningsmyndighed, i Københavns og Frederiksberg kommuner dog  

 skattedirektoraterne, efter ansøgning fritage fonde - og kun fonde - for  

 beskatning af visse typer af gaver.
Fritagelse for gavebeskatning kan  

 modsvares af, at fonden pålægges en - lavere - afgift, jf. lovens § 3, stk.  

 4.
 De typer af gaver til fonde, der konkret kan fritages for beskatning, er:
 1. Gaver, hvorved en fond oprettes.
 2. Gaver, hvorved grundkapitalen i en fond udvides.
 3. Gaver, der ydes udelukkende almenvelgørende eller  

 på anden måde almennyttige fonde, forudsat at gaven består af bestemte  

 aktiver eller beløb til erhvervelse eller forbedring af bestemte aktiver, og  

 forudsat at aktivet direkte tjener til opfyldelse af fondens formål.
Gaver som nævnt under 1 og 2 vil som hovedregel ikke kunne uddeles af  

 fonden.
Dette følger af fondslovens § 9, stk. 1, og erhvervsfondslovens §§ 10  

 og 11. Det vil normalt være unødvendigt nærmere at undersøge, om fonden er  

 afskåret fra eller rent faktisk ikke foretager uddeling på grundlag af  

 grundkapitalen.
Efter fondsbeskatningslovens § 3, stk. 4, er fritagelse for beskatning af  

 gaver, hvorved fonden oprettes eller udvides, betinget af, at der i stedet  

 svares en afgift.
Afgiften udgør 20 pct. af beløb, der ydes til stiftelse af  

 en fond, og 35 pct. af beløb, der ydes til udvidelse af grundkapitalen i en  

 eksisterende fond.
 Ligningskommissionerne, i Københavns og Frederiksberg kommuner dog  

 skattedirektoraterne, kan dog i forbindelse med afgørelsen om fritagelse for  

 beskatning efter § 3, stk. 3, samtidig bestemme, at afgiften efter § 3, stk.  

 4, skal bortfalde, jf. bekendtgørelse om fonde.
 Dispensationsbestemmelserne i § 3, stk. 3 og 4, skal administreres efter  

 følgende generelle retningslinjer:
FULD SKATTEFRITAGELSE uden kompenserende afgift vil normalt kunne meddeles  

 for gaver til stiftelse eller udvidelse af fonde, hvis formål er  

 almenvelgørende eller på anden måde almennyttigt.
Det samme gælder for  

 erhvervsdrivende fonde.
Om fastlæggelsen af begrebet almenvelgørende eller  

 almennyttigt henvises til pkt. 27.
Ved stiftelse af fonde, i hvis vedtægter der tillægges medlemmer af  

 bestemte familier fortrinsret til uddelinger fra fonden eller fortrinsret til  

 at indtage bestemte stillinger m.v., skal betales en AFGIFT På 20 PCT.
Det  

 drejer sig om familiefonde, som disse er defineret i fondslovens § 7 og  

 erhvervsfondslovens § 8.
 Af gaver til udvidelse af familiefonde, der er stiftet den 1. januar 1985  

 eller senere, svares AFGIFT På 35 PCT. af gaven.
 Er familiefonden stiftet inden den 1. januar 1985, kan der ikke  

 dispenseres fra gavebeskatningen efter § 3, stk. 3.
Den forskellige skattemæssige behandling af gaver til udvidelse af  

 familiefonde stiftet før og efter den 1. januar 1985 skyldes reglerne i  

 fondslovens § 7 og erhvervsfondslovens § 8. Efter disse bestemmelser er det i  

 fonde stiftet den 1. januar 1985 eller senere kun muligt at tillægge e n på  

 stiftelsestidspunktet ufødt generation privilegier.
For fonde stiftet før det  

 nævnte tidspunkt findes ingen tilsvarende begrænsninger.
 Afgiftspligtige gaver indgår - i modsætning til skattepligtige gaver -  

 ikke i den indkomst, der reduceres med bundfradraget efter § 3, stk. 2. Dette  

 bundfradrag er nærmere omtalt i pkt. 21.
16. Efter lovens § 3, stk. 3, nr 3, kan der indrømmes  

 fritagelse for beskatning af gaver bestående af bestemte aktiver eller beløb  

 til erhvervelse eller forbedring af bestemte aktiver.
Fritagelsen er betinget  

 af, at fonden udelukkende er almennyttig.
Om fastlæggelse af dette begreb  

 henvises til pkt. 27.
Det er dernæst en betingelse for skattefritagelse, at gaven direkte tjener  

 til opfyldelse af fondens formål.
Der skal derfor være en naturlig  

 forbindelse mellem gaven og fondens virksomhed.
Der kan eksempelvis være tale  

 om gaver bestående i kunstgenstande til brug for en fonds  

 udstillingsvirksomhed.
 Består gaven i et pengebeløb, må det ikke være overladt til bestyrelsen i  

 fonden eller andre med væsentlig indflydelse over fonden at finde nærmere  

 anvendelse for det modtagne beløb.
 Ved afgørelse af, om et beløb til anskaffelse af et bestemt aktiv eller  

 lignende. kan fritages for beskatning efter fondsbeskatningslovens § 3, stk.  

 3, nr. 3, kan det tillægges betydning, om fonden må antages at have  

 fradragsret for udgifter, der afholdes af den modtagne ydelse.
 Reglerne om dispensation for beskatning af gaver til fonde fremgår af  

 følgende oversigt:
Gaver Almennyttige fonde Andre fonde Familiefonde 1) til stiftelse af en fond Note (1): Dispensation er som hovedregel afhængig af, at gavegiver ikke  

 har fradragsret for ydelsen, jf. pkt. 17.
 Note (2): Stående dispensation er mulig, jf. pkt. 18.
17. Dispensation efter § 3, stk. 3, vil normalt være  

 udelukket, såfremt gavegiver har fradragsret for ydelsen.
Dette gælder dog  

 ikke, hvis fradragsretten følger af ligningslovens § 14 F.
Efter denne  

 bestemmelse har en arbejdsgiver fradragsret for bidrag til fonde, der har til  

 formål at betrygge eller forbedre kårene for de ansatte eller tidligere  

 ansatte m.v.
Er giver en anden fond, der således blot kanaliserer ydelsen til  

 det endelige formål via en særlig fond, vil der desuden normalt kunne  

 dispenseres fra gavebeskatningen, forudsat der ikke foreligger gensidige  

 gaver imellem fondene.
 Fonde, der er godkendt efter ligningslovens § 8 A eller § 12, stk. 3, kan  

 almindeligvis ikke opnå dispensation.
 18. Dispensation fra beskatning af gaver efter § 3,  

 stk. 3, nr. 1 og 3, kan udelukkende vedrøre en konkret ydelse til en fond.  

 Dispensation fra beskatning af gaver, hvorved fondens grundkapital udvides,  

 jf. lovens § 3, stk. 3, nr. 2, kan derimod gøres generel, således at der  

 meddeles stående fritagelse for beskatning af alle gaver til udvidelse af  

 fondens grundkapital eller bestemte dele heraf.
Betingelserne for at meddele stående fritagelse for beskatning af de i §  

 3, stk. 3, nr. 2, nævnte gaver er, at der ikke er tale om gaver til en  

 familiefond, og at gavegiver ikke har fradragsret for ydelsen.
Dette gælder  

 dog ikke, hvis fradragsretten følger af ligningslovens § 14 F.
 Desuden skal en stående fritagelse for gavebeskatning ledsages af en pligt  

 til overfor ligningsmyndigheden at indgive oplysning om modtagne gaver.
 Stående fritagelse vil normalt ikke kunne meddeles for en periode, der  

 ligger ud over 5 år.
 Den stående fritagelse kan begrænses til alene at vedrøre gaver fra en  

 bestemt yder.
 19. Henvisningen i fondsbeskatningslovens § 3, stk. 1,  

 til bl.a. selskabsskattelovens § 8 medfører tillige, at fonde, institutter og  

 de i § 1, nr. 2, nævnte foreninger ved indkomstopgørelsen kan fradrage  

 DRIFTSOMKOSTNINGER, jf. statsskattelovens § 6 a.
Det er på flere punkter nødvendigt at sondre imellem driftsomkostninger,  

 der kan fradrages efter fondsbeskatningslovens § 3, stk. 1, og uddelinger,  

 der kan fradrages efter lovens § 4. Betydningen heraf følger af, at  

 uddelinger som nævnt i pkt. 24 ikke kan overstige den efter almindelige  

 regler efter bundfradrag opgjorte indkomst.
Et driftsmæssigt underskud kan  

 derimod fremføres efter ligningslovens § 15.
 Også i relation til § 3, stk. 2, om bundfradrag, § 4, stk. 2, om  

 vedtægtsmæssige uddelinger, § 5, stk. 1, om konsolideringsfradrag og § 6 om  

 prioriteringsreglen er det nødvendigt at sondre mellem driftsomkostninger,  

 jf. § 3, stk. 1, og uddelinger, jf. § 4.
 Endelig vil det kunne forekomme, at udgifter, der efter fast praksis ikke  

 anses for vedkommende ved indkomstopgørelsen, og som derfor hverken kan  

 fradrages som driftsomkostninger eller gøres til genstand for skattemæssige  

 afskrivninger, vil kunne fradrages som uddelinger.
Som driftsomkostninger anses udgifter, hvorved fonden m.v. bringes i stand  

 til at varetage sine formål ifølge vedtægter.
Det kan f.eks. dreje sig om  

 drift af en fonden tilhørende virksomhed.
Ved uddelinger forstås ydelser, som  

 fonden m.v. afholder med henblik på at realisere de formål, der fremgår af  

 vedtægterne.
En uddeling kan således tillige karakteriseres som den  

 vedtægtsbestemte anvendelse af fondens nettoindkomst, der sker uden  

 forventning om modydelse fra modtageren, eller hvor en påregnet modydelse er  

 et aktiv (f.eks. en forskningsindsats, en kunstgenstand eller en  

 bygningsforbedring m.v.), som fonden har en vedtægtsmæssig forpligtelse til  

 at erhverve.
Ved afgørelsen af, hvorledes en given udgift skattemæssigt skal behandles,  

 er det herefter nødvendigt at foretage en række sondringer.
Det er nødvendigt  

 dels at afgøre, OM en udgift er fradragsberettiget, og dels EFTER HVILKE  

 REGLER udgiften skal fradrages.
En udgift, der er afholdt som et led i driften af fonden eller foreningen,  

 vil normalt kunne fradrages som en driftsomkostning eller kunne gøres til  

 genstand for skattemæssige afskrivninger.
Nedenfor i pkt. 20 er det omtalt,  

 at driftsomkostningsbegrebet må udvides fra alene at omfatte udgifter  

 forbundet med erhvervsmæssig virksomhed til også at omfatte udgifter, der er  

 nødvendige af hensyn til fondens eller foreningens øvrige virksomhed.
Udover driftsomkostninger vil fonden eller foreningen kunne fradrage  

 uddelinger efter § 4. Det er i denne forbindelse nødvendigt at sondre mellem  

 på den ene side uddelinger, der rent faktisk formindsker fondens eller  

 foreningens formue eller økonomiske status, og på den anden side rene  

 formuedispositioner.
Dette spørgsmål er nærmere omtalt nedenfor under pkt.  

 26.
 I en række tilfælde vil det ikke entydigt kunne afgøres, om der foreligger  

 en udgift, der vil kunne fradrages som en driftsomkostning eller gøres til  

 genstand for skattemæssige afskrivninger, eller om der foreligger en  

 uddeling, der kan fradrages efter § 4. Det gælder særligt i tilfælde, hvor  

 fonden eller foreningen i eget regie afholder udgifter til opfyldelse af  

 formålet.
Som eksempler herpå kan nævnes en stiftelses vedligeholdelse af bygningen,  

 en videnskabelig fonds omkostninger til aflønning af forskere ansat i fonden  

 eller et museums udgifter til anskaffelse og vedligeholdelse m.v. af de  

 udstillede genstande.
Sådanne udgifter vil efter omstændighederne kunne anses  

 for uddelinger.
Om der i stedet kan blive tale om at fradrage de nævnte  

 udgifter som driftsomkostninger eller foretage afskrivninger derpå, afhænger  

 af skattelovgivningens almindelige regler herom, jf. dog nedenfor under pkt.  

 20.
 Uanset de ovenfor beskrevne forskelle i den skattemæssige behandling af  

 driftsomkostninger og uddelinger vil det i almindelighed ikke være nødvendigt  

 at foretage en nærmere prøvelse af den af fonden eller foreningen foretagne  

 vurdering af omkostningens karakter.
 Det skal derimod påses, at udgifter, der fradrages som uddelinger, ikke  

 tillige fradrages ved indkomstopgørelsen som driftsomkostninger eller  

 medregnes ved opgørelsen af grundlaget for skattemæssige afskrivninger.  

 Udgifter, der fradrages som uddelinger, kan heller ikke medregnes til  

 anskaffelsessummen ved opgørelse af den skattepligtige fortjeneste ved  

 afståelse.
 20. AFGRÆNSNINGEN AF, HVILKE UDGIFTER DER SOM  

 DRIFTSOMKOSTNINGER KAN FRADRAGES ved opgørelsen af indkomsten efter lovens §  

 3, skal som udgangspunkt foretages efter de retningslinier, der er gældende  

 ved opgørelsen af aktieselskabers skattepligtige indkomst.
Imidlertid kan der forekomme udgifter, som er nødvendige at afholde af  

 hensyn til fondens eller foreningens virksomhed, uden at udgiften kan anses  

 for direkte vedrørende indkomsterhvervelsen.
Udgifter, der direkte knytter  

 sig til fondens eller foreningens virksomhed, vil normalt kunne fradrages,  

 uanset om udgiften afholdes af hensyn til indkomsterhvervelsen.
Udover  

 sædvanlige erhvervsmæssige udgifter vil således også udgifter forbundet med  

 fonds- eller foreningsvirksomheden kunne fradrages.
Som eksempler kan nævnes  

 en stiftelses udgifter til drift af stiftelsens friboliger eller en  

 ikke-erhvervsdrivende forenings omkostninger til kontorhold m.v.
Også afgrænsningen af AFSKRIVNINGSBERETTIGEDE UDGIFTER må ses i lyset af  

 de særlige investeringer, der foretages af hensyn til fonds- eller  

 foreningsvirksomheden.
Det gælder selv om denne virksomhed kan karakteriseres  

 som erhvervsmæssig.
Hvad bygningsafskrivninger angår, er det dog en  

 forudsætning for skattemæssige afskrivninger, at der er tale om en  

 afskrivningsberettiget bygning, jf. afskrivningslovens § 18.
De i § 1, nr. 4, nævnte INSTITUTTERS fradragsberettigede udgifter består  

 først og fremmest af renter af cirkulerende obligationer.
Desuden vil som  

 driftsomkostninger kunne nævnes administrationsudgifter, såsom lønudgifter,  

 pensionsbidrag, lokaleudgifter, revisionsomkostninger samt  

 informationsudgifter m.v.
Også vedligeholdelsesudgifter på institutters  

 bygninger kan fradrages.
Endvidere kan der foretages skattemæssige  

 afskrivninger efter de almindelige regler herom.
Endelig kan indskuds- og  

 andelsudbetalinger fradrages.
 21. Efter fondsbeskatningslovens § 3, stk. 2, - og den  

 tilsvarende bestemmelse for arbejdsmarkedssammenslutninger i § 8, stk. 3, -  

 kan fonde, institutter og foreninger ved opgørelsen af indkomsten før særlige  

 fradrag for uddelinger og hensættelser foretage et BUNDFRADRAG.
Bundfradraget foretages i den samlede indkomst eksklusiv indkomst fra  

 erhvervsmæssig virksomhed.
Det er således alene de samlede  

 nettorenteindtægter samt skattepligtige udbytter, gaver samt kursgevinster,  

 aktieavancer og ejendomsavancer m.v., der reduceres med bundfradraget.  

 Erhvervsmæssig indkomst afgrænses i relation til beregningen af bundfradraget  

 efter de retningslinier, der findes i selskabsskattelovens § 1, stk. 3.  

 Vejledende i denne forbindelse er således den praksis, der findes vedrørende  

 afgrænsning af fondes og foreningers skattepligtige indtægter efter de hidtil  

 efter selskabsskatteloven gældende regler.
Opmærksomheden henledes dog på, at  

 selskabsskattelovens § 1, stk. 4, ikke er gældende for foreninger omfattet af  

 fondsbeskatningsloven.
Denne bestemmelse er således også uden betydning ved  

 beregningen af bundfradraget efter § 3, stk. 2.
 Fradraget udgør 25.000 kr. for fonde og institutter, medens fradraget for  

 foreninger udgør 200.000 kr.
 Bundfradraget foretages inden fradrag efter lovens §§ 4, 5 og 7. Der kan  

 derfor ikke ske fremførsel af et underskud svarende til bundfradraget,  

 såfremt der foretages uddelinger eller hensættelser af samme størrelse som  

 indkomsten opgjort efter § 3. Dette svarer til, at underskud, der fremkommer  

 ved, at uddelinger og hensættelser overstiger den efter § 3 opgjorte  

 indkomst, som nævnt under pkt. 24, ikke kan fremføres.
 En ikke-udnyttet del af et bundfradrag, der skyldes, at den  

 ikke-erhvervsmæssige indkomst er mindre end 25.000 kr., respektive 200.000  

 kr., kan ikke modregnes i eventuel positiv erhvervsmæssig indkomst.
 22. ARBEJDSMARKEDSSAMMENSLUTNINGER som nævnt i lovens  

 § 1, nr. 3, skal ved indkomstopgørelsen med en række undtagelser medregne de  

 samme arter af INDTÆGTER som fonde, institutter og øvrige foreninger, jf. §  

 8, stk. 1, sidste pkt.
Efter § 8, stk. 1, medregnes til den skattepligtige indkomst indtægter ved  

 erhvervsmæssig virksomhed, rente- og udbytteindtægter, særlig indkomst,  

 herunder skattepligtige ejendomsavancer, aktieavancer og indkomst efter  

 kursgevinstloven, jf. ovenfor under pkt. 13 og 14. Desuden medregnes  

 skattegodtgørelse, jf. lovens § 12. De i pkt. 12 omtalte regler i lovens §§  

 10, 11 og 12 finder tilsvarende anvendelse for  

 arbejdsmarkedssammenslutninger.
Den skattepligtige indkomst opgøres under e t  

 efter sædvanlige regler med de undtagelser, der følger af §§ 8 og 9.
 Gaver, løbende ydelser og kontingenter medregnes derimod ikke til  

 arbejdsmarkedssammenslutningers skattepligtige indkomst, jf. § 8, stk. 1.  

 Herved adskiller arbejdsmarkedssammenslutningers indkomstopgørelse sig fra  

 andre registreringspligtige foreningers.
 23. Arbejdsmarkedssammenslutninger kan ved  

 indkomstopgørelsen efter fondsbeskatningslovens § 8, stk. 2, foretage FRADRAG  

 for driftsudgifter, der vedrører indkomstkilder, hvis indtægter er  

 skattepligtige.
 Vejledende ved afgørelsen af, om en driftsomkostning vedrører  

 indkomstkilder, hvis indtægter er skattepligtige, er princippet bag  

 selskabsskattelovens § 9, stk. 1. Efter denne bestemmelse kan bl.a. fonde og  

 foreninger efter de hidtil efter selskabsskatteloven gældende regler alene  

 fradrage udgifter, der vedrører erhvervsmæssige indtægter.
Udgifter, der alene afholdes med henblik på kontingentopkrævning m.v., kan  

 herefter ikke fradrages ved indkomstopgørelsen.
Udgifter, der både vedrører  

 erhvervelsen af skattefri indtægter og erhvervelsen af skattepligtige  

 indtægter, skal i mangel på andre holdepunkter fordeles efter forholdet  

 mellem den skattepligtige og den skattefri indtægt.
Tilsvarende gælder ved en  

 blandet benyttelse af afskrivningsberettigede aktiver.
Udgifter, der afholdes i forbindelse med en erhvervsvirksomhed, som  

 arbejdsmarkedssammenslutningen driver under normale vilkår, er fuldt  

 fradragsberettigede.
Overstiger udgiften i et år indtægten fra virksomheden,  

 kan underskuddet fradrages i den øvrige skattepligtige indkomst opgjort efter  

 § 8. Imidlertid vil udgifter ved visse aktiviteter, der må anses for at være  

 af erhvervsmæssig art, på trods heraf ikke kunne fradrages ved  

 indkomstopgørelsen, fordi aktiviteten skal henføres til den skattemæssigt  

 uvedkommende del af foreningens virke.
En arbejdsmarkedssammenslutning vil  

 ofte drive eksempelvis undervisnings-, forlags-, informations- eller  

 konsulentvirksomhed.
I det omfang sådanne aktiviteter i overvejende grad  

 stilles til rådighed for sammenslutningens medlemmer, vil aktiviteten som  

 hovedregel være underskudsgivende.
Et sådant underskud vil i almindelighed  

 ikke kunne fradrages ved indkomstopgørelsen, medmindre underskuddet må anses  

 for enkeltstående, idet driften må anses for erhvervsmæssigt anlagt.
Afgrænsningen af, hvilke udgifter der som driftsomkostninger kan fradrages  

 af arbejdsmarkedssammenslutninger, må i øvrigt foretages efter de foran under  

 pkt. 20 angivne retningslinier.
Herefter kan også udgifter, der afholdes i  

 forbindelse med den skattemæssigt relevante del af foreningsvirksomheden,  

 fradrages ved indkomstopgørelsen, hvis de almindelige betingelser herfor er  

 opfyldt.
 Renteudgifter kan fradrages fuldt ud uden hensyn til lånets art eller  

 benyttelse.
 Arbejdsmarkedssammenslutningers rente- og udbytteindtægter samt  

 skattepligtige avancer m.v. reduceres med et 200.000 kr.'s bundfradrag efter  

 samme regler, som gælder for de i lovens § 1, nr. 2, nævnte foreninger.
24. Ved opgørelsen af indkomst efter  

 fondsbeskatningslovens §§ 3 eller 8, dvs. ved opgørelsen af nettoindkomsten  

 inden fradrag for uddelinger og fremsættelser, kan UNDERSKUD fremført efter  

 ligningslovens § 15 fradrages.
Også underskud, der vedrører erhvervsmæssig  

 virksomhed i indkomstår forud for den udvidede skattepligts indtræden, vil  

 kunne fremføres til modregning i den efter §§ 3 og 8 opgjorte indkomst.  

 Modregning med tidligere års underskud sker i den samlede indkomst opgjort  

 efter §§ 3 og 8 eventuelt efter reduktion med bundfradrag i  

 ikke-erhvervsmæsig indkomst.
 Tilsvarende kan underskud, der fremkommer ved opgørelse af indkomsten  

 efter §§ 3 eller 8 fremføres til modregning i følgende års positive indkomst.
Et underskud, der fremkommer ved, at uddelinger og hensættelser som nævnt  

 i §§ 4 og 5, jfr. § 9, stk. 1, overstiger den efter §§ 3 og 8 opgjorte  

 indkomst, kan derimod ikke fremføres til de følgende indkomstår.
Det er  

 således ikke muligt for fonden m.v. at uddele sig til eller ved hjælp af  

 hensættelser at opnå et skattemæssigt underskud.
 Det er omtalt ovenfor under pkt. 21, at bundfradraget efter § 3, stk. 2,  

 eller § 8, stk. 3, skal foretages inden uddelinger og hensættelser.  

 Overstiger uddelingerne og hensættelserne tilsammen med bundfradraget den  

 efter §§ 3 eller 8 opgjorte indkomst, kan det overskydende beløb ikke  

 fremføres til modregning i følgende års indkomst.
 Overstiger bundfradraget de samlede rente-, udbytte- og avanceindtægter  

 m.v., kan det overskydende beløb hverken modregnes i den erhvervsmæssige  

 indkomst (jf. pkt. 21) eller fremføres til følgende år.
 25. Der er ikke i forbindelse med fondsbeskatningens  

 gennemførelse foretaget ændringer i selskabsskattelovens § 31. Efter denne  

 bestemmelse kan der ske sambeskatning af aktieselskaber m.v., sparekasser,  

 brugsforeninger og hovedforeninger med ligningsrådets tilladelse.  

 Konsekvensen heraf er, at skattepligtige efter fondsbeskatningsloven hverken  

 kan sambeskattes indbyrdes eller sambeskattes med aktieselskaber m.v.
 Tilsvarende finder heller ikke fusionslovens regler anvendelse på  

 fusioner, hvori indgår skattepligtige efter fondsbeskatningsloven.
C.
SÆRLIGE FRADRAGSREGLER 26. Efter selskabsskattelovens princip, kan  

 erhvervsdrivende fonde og foreninger fritages for beskatning af indkomst, der  

 benyttes til eller henlægges til sikring af almenvelgørende eller på anden  

 måde almennyttige formål.
Dette princip er forladt for registreringspligtige  

 fonde og foreninger til fordel for en FRADRAGSORDNING.
Samtidig er der i  

 konsekvens af udvidelsen af skattepligten for fonde m.v. sket en udvidelse af  

 mulighederne for at undgå beskatning ved hjælp af visse dispositioner over  

 den skattepligtige indkomst.
Fondsbeskatningslovens § 4, der efter § 9, stk. 1, til en vis grad også  

 gælder for arbejdsmarkedssammenslutninger, har til formål at sikre, at  

 registreringspligtige fonde og foreninger trods udvidelsen af beskatningen  

 fortsat har mulighed for at varetage de særlige formål og interesser, som  

 vedtægterne pålægger dem.
Det følger heraf - som omtalt i pkt. 19 - at der  

 ved uddelinger i lovens § 4's forstand forstås de ydelser, som fonden eller  

 foreningen påtager sig eller pålægges at afholde.
Det drejer sig om  

 dispositioner, hvorved fonden eller foreningen realiserer de formål, som  

 fremgår af vedtægterne.
UDDELINGER kan bestå i ydelse af legater eller gaver; i afkald på  

 indtægter, f.eks. renteindtægter af et lån eller lejeindtægter ved ydelse af  

 fribolig, eller i afholdelse af udgifter, der ikke henføres til  

 driftsomkostningerne.
Forbedring af en stiftelses ejendom kan efter  

 omstændighederne anses for en uddeling.
Tilsvarende vil en fonds afholdelse  

 af udgifter - herunder lønudgifter m.v. eksempelvis til forskning efter  

 omstændighederne kunne anses for en uddeling, jf. pkt. 19.
Udlån, kaution eller anden sikkerhedsstillelse anses ikke for en uddeling.  

 Derimod kan tab på udlån, fx ved eftergivelse af lån, efter omstændighederne  

 anses for en uddeling.
Rene formuedispositioner, der foretages uden  

 tilknytning til fondens eller foreningens formål, men som alene tjener til  

 placering af fri midler i f.eks. aktier, obligationer m.v. eller fast  

 ejendom, ændrer ikke fondens eller foreningens økonomiske status og  

 kvalificerer derfor ikke til fradrag hverken som driftsomkostning eller  

 uddeling.
Almindelige forbedringer af en bygning, som tilhører en fond eller  

 forening, kan således heller ikke anses for en uddeling, med mindre fondens  

 formål ifølge vedtægterne netop er at drive og vedligeholde bygningen, jf.  

 ovenfor om stiftelser.
Uddelinger skal være foretaget i det pågældende indkomstår og fremgå af  

 selvangivelsen for indkomståret.
Der kan således kun fratrækkes de i  

 regnskabsåret foretagne uddelinger.
Dispositioner, der består i, at der ved  

 regnskabsårets slutning afsættes beløb til senere uddelinger  

 (overskudsdispositioner) først kan derimod fratrækkes i det år, hvori  

 uddelingen finder sted.
 En uddeling anses for foretaget, når der foreligger en retsgyldig  

 forpligtelse for fonden til at præstere uddelingen.
 Selvangivelsen skal indeholde oplysninger om uddelingens art samt  

 vedlægges oplysninger, der sandsynliggør, at uddelingen kan karakteriseres  

 som almenvelgørende eller på anden måde almennyttig, jf. pkt. 27.
 Fradrag for uddelinger og hensættelser skal ikke foretages i nogen bestemt  

 rækkefølge.
27. Fondsbeskatningslovens § 4, stk. 1 og 2,  

 indeholder bestemmelse om, at uddelinger som fonde og de i § 1, nr. 2, nævnte  

 foreninger foretager under visse betingelser, kan fradrages.
Også  

 arbejdsmarkedssammenslutninger kan - omend i begrænset omfang - foretage  

 fradrag for uddelinger, jf. lovens § 9, stk. 1.
Fonde og foreninger - herunder arbejdsmarkedssammenslutninger - kan i  

 henhold til § 4, stk. 1, og § 9, stk. 1, fradrage UDDELINGER TIL  

 ALMENVELGØRENDE ELLER PÅ ANDEN MÅDE ALMENNYTTIGE FORMÅL.
Fradraget finder  

 sted i den efter §§ 3 og 8 opgjorte indkomst, dvs. efter bundfradrag og  

 fradrag for driftsomkostninger og for fremført underskud fra tidligere år.
 Begrænsningen til almenvelgørende eller på anden måde almennyttige formål  

 skal administreres i overensstemmelse med de retningslinier, der er lagt til  

 grund ved administrationen af bestemmelserne i ligningslovens §§ 8 A og 12,  

 stk. 3, arveafgiftslovens § 3, stk. 4, og selskabsskattelovens § 3, stk. 2.
For at et formål kan anses for almenvelgørende eller på anden måde  

 almennyttigt, kræves, at den kreds af personer eller institutioner, der kan  

 komme i betragtning ved uddelingerne, er afgrænset efter retningslinier med  

 et objektivt præg.
Formålet må således komme en vis videre kreds til gode.
 For at et formål kan anses for almenvelgørende, er det en forudsætning, at  

 støtten ydes personer inden for en videre kreds, der er i økonomisk trang.
Almennyttige formål foreligger, såfremt støtten kommer en vis videre kreds  

 til gode, og såfremt formålet ud fra en almindeligt fremherskende opfattelse  

 kan karakteriseres som nyttigt.
Blandt sådanne almennyttige formål kan nævnes  

 sociale, kunstneriske og andre kulturelle formål, miljømæssige,  

 videnskabelige, herunder forskningsmæssige eller sygdomsbekæmpende -  

 humanitære, undervisningsmæssige, religiøse eller nationale øjemed.
Også  

 idrætsforeninger og dyreværnsorganisationer vil kunne anses for almennyttige.
Derimod vil organisationer, der varetager politiske, økonomiske eller  

 erhvervsmæssige interesser, ikke kunne anses for almennyttige.
Bidrag til  

 sådanne organisationer vil derfor kun kunne fradrages, hvis der er tale om en  

 driftsomkostning, jf. bl.a. ligningslovens § 13, eller om en vedtægtsmæssig  

 uddeling, der er skattepligtig for modtager, jf. fondsbeskatningslovens § 4,  

 stk. 2.
Det almenvelgørende eller almennyttige formål skal være konkretiseret i  

 vedtægterne.
Det må således ikke i realiteten overlades til fondens eller  

 foreningens bestyrelse at afgøre, hvori det almennyttige eller  

 almenvelgørende formål består.
Det er i almindelighed uden betydning for spørgsmålet, om et formål kan  

 anses for almenvelgørende eller på anden måde almennyttigt, om det udøves her  

 i landet eller i udlandet.
Det er dog et ufravigeligt krav, at  

 administrationen af de midler, der kommer formålet til gode, finder sted her  

 i landet.
Ligger beslutningen om, hvilke formål midler fra en dansk  

 registreret fond eller forening skal tjene, i en udenlandsk organisation, kan  

 støtten ikke anses for ydet til et almenvelgørende eller almennyttigt formål.
 Som tidligere nævnt vil praksis i forbindelse med administrationen af  

 ligningslovens § 8 A, stk. 1, og § 12, stk. 3, arveafgiftslovens § 3, stk. 4,  

 samt selskabsskattelovens § 3, stk. 2, være vejledende ved bedømmelsen af, om  

 et formål er almennyttigt eller almenvelgørende efter fondsbeskatningsloven.
 28. Efter fondsbeskatningslovens § 4, stk. 3, og § 9,  

 stk. 1, kan fonde og foreninger - herunder arbejdsmarkedssammenslutninger -  

 desuden fradrage HENSÆTTELSER til opfyldelse af et eller flere konkrete  

 almenvelgørende eller på anden måde almennyttige formål.
Formålet med denne bestemmelse er at give en fond eller forening, hvis  

 økonomi ikke magter at realisere et projekt ved en enkeltstående uddeling,  

 mulighed for gennem hensættelser at samle midler til projektets  

 gennemførelse.
Det er dog ingen betingelse, at fondens økonomi skal hindre,  

 at formålet realiseres under e t gennem en uddeling.
Hensættelser efter § 4, stk. 3, kan alene ske til gennemførelse af  

 konkrete formål.
For at en hensættelse kan anses for konkretiseret, må det  

 kræves, at der foretages en rimelig detaljeret angivelse af, til hvilket  

 nærmere beskrevet formål hensættelsen finder sted, samt hvorledes dette  

 formål agtes realiseret.
En hensættelse til sikring af uddelinger i  

 overensstemmelse med fundatsens bestemmelser eller til eksempelvis humanitære  

 eller forskningsmæssige formål opfylder ikke betingelserne for fradragsret.  

 Konkretiseringskravet skal ses i sammenhæng med formålet med  

 hensættelsesreglerne, nemlig at muliggøre opsparing til en enkeltstående,  

 større uddeling.
 Endvidere skal hensættelsen i sin helhed være anvendt til det  

 almenvelgørende eller almennyttige formål inden 5 år efter udløbet af  

 hensættelsesåret, jf. lovens § 4, stk. 4.
 Bekendtgørelsen om fonde indeholder en række bestemmelser om  

 REGNSKABSMÆSSIGE KRAV m.v. til hensættelser som nævnt i § 4, stk. 3.
Hensættelserne skal fremgå af selvangivelsen for det pågældende  

 indkomstår.
Det følger heraf, at det er tilstrækkeligt, at hensættelsen  

 foretages efter indkomstårets udløb.
Den skal blot foretages inden fristen  

 for indgivelse af selvangivelse.
Selvangivelsen skal indeholde fyldestgørende oplysninger om det eller de  

 formål, hvortil hensættelser har fundet sted.
Sker der sideløbende  

 hensættelser til flere konkretiserede formål, skal hensættelserne anføres  

 særskilt.
Senere foretagne hensættelser kan benyttes før tidligere foretagne.
 Indestår på sidste dato for regngkabsperioden ikke benyttede hensættelser  

 fra tidligere indkomstår, skal hensættelsesåret for disse poster fortsat  

 angives.
 Er der ikke truffet særskilt beslutning herom, medregnes afkast af  

 hensatte beløb til fondens eller foreningens skattepligtige indkomst.  

 Hensættelse af afkast anses for en selvstændig hensættelse, der skal opfylde  

 de angivne krav.
 Der stilles ikke særlige placeringskrav til hensættelserne.
29. Nedenfor i pkt. 30 er omtalt, at der i visse  

 tilfælde kan dispenseres fra kravene om, at hensættelser skal benyttes inden  

 5 år til konkret angivne formål.
Er der ikke meddelt sådan dispensation, skal  

 hensatte beløb EFTERBESKATTES, såfremt beløbene ikke er benyttet inden 5 år  

 efter udløbet af det regnskabsår, hvor hensættelsen blev foretaget  

 (hensættelsesåret). Der skal endvidere ske efterbeskatning, såfremt beløbene  

 er anvendt til et andet formål, end det i selvangivelsen angivne, jf.  

 fondsbeskatningslovens § 4, stk. 4. De hensatte beløb medregnes i den  

 skattepligtige indkomst for hensættelsesåret med tillæg af 5 pct. for hvert  

 år fra hensættelsesårets udløb og indtil udløbet af det indkomstår, hvori  

 fristen er udløbet, eller hvori beløbet er anvendt til et fremmed formål.
Efterbeskatningen gennemføres ved, at der på den senest udsendte  

 selvangivelse angives de beløb, der skal efterbeskattes, med angivelse af i  

 hvilket år og med hvilket formål, beløbet har været hensat.
Ved udsendelse af  

 den ordinære opkrævning, der forfalder den 1. november, medtages  

 efterbeskatningsbeløbet incl. tillæg på 5 pct. for hvert år på opgørelsen.
 Beløb, der er hensat, men som på grund af den i pkt. 37 omtalte  

 prioriteringsregel, jf. § 6, ikke har kunnet fradrages ved  

 indkomstopgørelsen, skal ikke efterbeskattes, jf. § 4, stk. 5, sidste pkt.
30. Efter fondsbeskatningslovens § 4, stk. 6, kan  

 Statsskattedirektoratet i særlige tilfælde tillade, at en hensættelse efter §  

 4, stk. 3, kan henstå i en periode, der overstiger 5 år.
I særlige tilfælde  

 kan det endvidere tillades, at beløbet anvendes til et andet almenvelgørende  

 eller almennyttigt formål end oprindeligt angivet.
DISPENSATION er afhængig af, at det sandsynliggøres, at det ikke er muligt  

 eller rimeligt at gennemføre det oprindelige projekt eller at gennemføre  

 projektet inden for den fastsatte tidsramme.
Dette skal desuden skyldes  

 ændringer, der ikke var forudsigelige på hensættelsestidspunktet.
Ved  

 afgørelsen kan der lægges vægt på, om der er tale om en beskeden forlængelse  

 af fristen for anvendelse af hensatte beløb.
Der kan også lægges vægt på, om  

 hensættelsen ønskes anvendt til formål, der er nært beslægtet med det  

 oprindeligt angivne.
31. Efter fondsbeskatningslovens § 4, stk. 7, kan  

 ministeren for skatter og afgifter, eller den han bemyndiger dertil, desuden  

 dispensere fra betingelsen om, at formålet med hensættelsen skal være  

 konkretiseret.
Tilladelse efter denne bestemmelse medfører også, at  

 hensættelsen kan indestå i en periode over 5 år, dog ikke udover 15 år.
Efter  

 bekendtgørelse om fonde er denne beføjelse tillagt de kommunale  

 ligningsmyndigheder.
Dispensation efter § 4, stk. 7, er betinget af, at hensættelsen sker til  

 fyldestgørelse af KULTURELLE FORMåL.
Forholdet kan være enten, at fonden m.v.  

 selv driver kulturel virksomhed f.eks. museumsvirksomhed - eller at fonden  

 støtter drift af og anskaffelser til museer m.v.
Også støtte til kunstnere  

 eller til opførelse eller udstilling af kulturelle frembringelser kan anses  

 for formål, der berettiger til dispensation efter § 4, stk. 7.
Dispensation efter § 4, stk. 7, kan meddeles forud for hensættelsen.
Den  

 skal indeholde en angivelse af fristen for anvendelse af hensatte beløb.
 Hensættelserne skal opfylde samme regnskabsmæssige krav som hensættelser  

 efter lovens § 4, stk. 3. Eventuel efterbeskatning i tilfælde, hvor  

 hensættelserne ikke er anvendt inden den udvidede frists udløb eller anvendt  

 til ikke-kulturelle formål, finder sted efter reglerne i § 4, stk. 5, jf.  

 ovenfor under pkt. 29.
 32. FRITAGELSESBESTEMMELSERNE I SELSKABSSKATTELOVENS §  

 3, STK. 2 OG 3, er for så vidt angår registreringspligtige fonde og  

 foreninger afløst af fradragsbestemmelserne i fondsbeskatningslovens § 4,  

 stk. 1 og 3, jf. stk. 4-7 og § 9, stk. 1. Tidligere meddelte stående  

 skattefritagelser efter selskabsskattelovens § 3, stk. 2 og 4, er således  

 uden gyldighed for fonde og foreninger omfattet af fondsbeskatningsloven.
 Indkomst, der efter selskabsskattelovens § 3, stk. 3, er blevet fritaget  

 for beskatning i indkomståret 1986 eller tidligere indkomstår, kan ikke  

 tillige fradrages i det år, hvori uddeling finder sted.
Efter fondsbeskatningslovens § 22 skal henlæggelser foretaget efter  

 selskabsskattelovens § 3, stk. 3, jf. stk. 2, være fuldt ud benyttet til et  

 almenvelgørende eller på anden måde almennyttigt formål inden 5 år efter  

 udløbet af det indkomstår, der ligger til grund for skatteansættelsen for  

 overgangsskatteåret.
Efterbeskatning i tilfælde, hvor beløbet ikke er anvendt  

 inden 5-års periodens udløb, finder sted efter fondsbeskatningslovens § 4,  

 stk. 5, jf. pkt. 29. Dette gælder dog kun for perioden efter den udvidede  

 skattepligts ikrafttræden.
I perioden forud herfor sker efterbeskatning efter  

 selskabsskattelovens regler.
 Ifølge bekendtgørelse om fonde, § 7, stk. 2, anses henlæggelser efter  

 fondsbeskatningslovens § 4, stk. 3, for anvendt til det konkrete formål forud  

 for hensættelser efter selskabsskattelovens § 3, stk. 3, med mindre der  

 udtrykkeligt er truffet bestemmelse om det modsatte.
 33. Fonde og de i § 1, nr. 2, nævnte foreninger kan  

 ved opgørelsen af indkomsten efter § 3 desuden fradrage UDDELINGER TIL ANDRE  

 VEDTÆGTSMÆSSIGE FORMÅL end almenvelgørende eller på anden måde almennyttige  

 formål, jf. § 4, stk. 2. Denne fradragsret findes derimod ikke for  

 arbejdsmarkedssammenslutninger, jf. § 9, stk. 1.
En betingelse for at foretage fradrag efter § 4, stk. 2, er, at modtager  

 af uddelingen er skattepligtig deraf.
Der kan enten være tale om skattepligt  

 efter kildeskattelovens §§ 1 og 2, selskabsskattelovens §§ 1 og 2 eller efter  

 fondsbeskatningslovens § 1, nr. 1, 2 eller 4. Uddelinger til  

 arbejdsmarkedssammenslutninger kan derimod ikke fradrages.
Det svarer til, at  

 uddelingen er skattefri for arbejdsmarkedssammenslutningen.
 Til godtgørelse af, at modtager er skattepligtig af uddelingen, fordres  

 ingen særlig dokumentation.
Det er ingen betingelse, at modtager rent faktisk beskattes af uddelingen.  

 Skattefrihed for uddelingen kan skyldes modtagers indtægtsforhold eller andre  

 særlige fradragsregler m.v.
Skattepligt hos modtager anses også at foreligge  

 i tilfælde, hvor en for modtager skattefri ydelse medfører bortfald af en  

 fradragsberettiget udgift.
Et tilfælde af denne art foreligger f.eks., hvor  

 en forening som nævnt i § 1, nr. 2, vederlagsfrit tilbyder en  

 konsulenttjeneste, som modtager kunne have fradraget udgiften til.
 Der vil normalt ikke være grund til for skattemyndigheden at kontrollere,  

 om en uddeling kan antages at være vedtægtsmæssig.
 Om fastlæggelse af begrebet uddeling henvises til pkt. 19 og 26.
 34. Fondsbeskatningslovens § 5 indeholder en rÆkke  

 bestemmelser om fradrag for visse HENLÆGGELSER TIL KONSOLIDERING af fonds-  

 eller foreningsformuen.
§ 5,  stk. 1, indeholder en almindelig  

 konsolideringsbestemmelse for ALMENVELGØRENDE ELLER ALMENNYTTIGE FONDE. § 5,  

 stk. 2, indeholder derimod en særlig dispensationsbestemmelse for visse  

 kongeligt konfirmerede fonde.
For foreninger, herunder  

 arbejdsmarkedssammenslutninger, findes reglerne om fradrag for hensættelser  

 til konsolidering i § 5, stk. 3 og 4, jf. § 9, stk. 1.
 Ligesom uddelinger og hensættelser efter § 4 kan  

 konsolideringshensættelser efter § 5 ikke medføre et skattemæssigt underskud,  

 der kan fremføres til modregning i følgende års indkomst.
 Almennyttige fonde kan efter § 5, stk. 1, foretage fradrag for  

 hensættelser til konsolidering af fondskapitalen med 25 pct. af de i  

 indkomståret foretagne uddelinger til fyldestgørelse af almennyttige eller  

 almenvelgørende formål.
 Beregning af størrelsen af fradraget efter § 5, stk. 1, sker alene på  

 grundlag af de i indkomstårets løb foretagne uddelinger, jf. lovens § 4, stk.  

 1. Hensættelser efter § 4, stk. 3, kan derimod først medføre adgang til  

 fradrag for konsolideringshensættelse i det indkomstår, hvori hensættelserne  

 endeligt uddeles.
35. Ved bekendtgørelse om fonde er de kommunale  

 ligningsmyndigheder tillagt kompetencen til efter lovens § 5, stk. 2, at  

 tillade fonde at fradrage konsolideringshensættelser udover de i § 5, stk. 1,  

 nævnte.
Det er en betingelse for dispensation, at der i en kongeligt  

 konfirmeret fundats findes særlige forpligtelser til at foretage  

 konsolidering.
Det er desuden en betingelse, at det af fundatsen fremgår,  

 hvad begrundelsen for den særlige konsolideringsforpligtelse er.
Det er ikke tilstrækkelig begrundelse for fradrag for ekstraordinære  

 konsolideringshensættelser, at der i fundatsen er mulighed for at foretage  

 opsparing i ekstraordinært omfang.
Et kvalificeret formål med den  

 ekstraordinære konsolidering kan derimod eksempelvis være, at fonden ellers  

 ikke som påkrævet i fundatsen vil kunne fastholde kontrollen over et  

 aktieselskab el.lign.
 De materielle fondslove regulerer i et vist omfang fondens mulighed for og  

 pligt til at foretage konsolidering, jf. fondslovens § 29 og  

 erhvervsfondslovens § 40. Afgørelse om dispensation efter  

 fondsbeskatningslovens § 5, stk. 2, kan på denne baggrund træffes efter  

 forudgående høring af fondsmyndigheden.
 Særligt fradrag for hensættelser til konsolidering efter § 5, stk. 2, kan  

 ikke overstige det beløb, der kræves hensat i henhold til fundatsen efter  

 eventuelt fradrag efter § 5, stk. 1. Fradrag efter § 5, stk. 2, kan dog i  

 stedet betinges af, at fonden afstår fra at foretage hensættelser efter § 5,  

 stk. 1.
36. Foreninger som nævnt i § 1, nr. 2 og 3, dvs. alle  

 registreringspligtige foreninger, kan efter fondsbeskatningslovens § 5, stk.  

 3, jf. § 9, stk. 1, foretage et fradrag for hensættelser til KONSOLIDERING AF  

 FORENINGSFORMUEN.
Fradragets størrelse beregnes som en til prisudviklingen  

 svarende procentdel af foreningens formue.
Foreningsformuen opgøres efter skattelovgivningens almindelige regler,  

 både hvad opgørelsesprincipper og værdiansættelser angår, jf. § 5, stk. 4.  

 Vejledende er de principper. der ligger til grund ved opgørelse af et  

 selskabs indre værdi ved fastsættelse af aktiekurser.
Værdiansættelsen sker  

 på grundlag af aktivernes og gældens formueskattepligtige værdi.
Afgørende er  

 foreningsformuen ved årets begyndelse.
Det er således ejendomsvurderingen pr.  

 1/ 1 i indkomståret, der skal lægges til grund ved formueopgørelsen.
Procentsatsen beregnes på grundlag af reguleringspristallet, der har  

 januar 1980 = 100. Fradraget udgør den del af foreningsformuen, der svarer  

 til den procent, hvormed reguleringspristallet for april i indkomståret er  

 ændret i forhold til reguleringspristallet for april året før.
Procenten  

 afrundes efter almindelige regler til et helt tal.
 Har foreningen forskudt indkomstår, er det ændringen i  

 reguleringspristallene, der er beregnet for april i de kalenderår, som  

 indkomstårene træder i stedet for, der er afgørende for procentens størrelse.
Ændringen i de samme to reguleringspristal kan dog kun danne grundlag for  

 e n procentfastsættelse, selv om der skulle være flere indkomstår, der træder  

 i stedet for samme kalenderår.
Er dette tilfældet, foretages hensættelsen for  

 det første indkomstår.
 Statsskattedirektoratet offentliggør årligt den procentsats, der skal  

 benyttes ved udmålingen af foreningers konsolideringsfradrag.
37. Ifølge fondsbeskatningslovens § 6 anses rente- og  

 udbytteindtægter, der efter reglen i § 3, stk. 2, og § 8, stk. 3, er  

 skattefri, samt datterselskabsudbytter, der er skattefri efter § 10, for  

 uddelt eller hensat før nogen del af den skattepligtige indkomst.
Dette  

 indebærer, at fonde og foreninger ved indkomstopgørelsen alene kan foretage  

 fradrag for uddelinger og hensættelser som nævnt i §§ 4 og 5, jf. § 9, stk.  

 1, i det omfang disse uddelinger m.v. tilsammen overstiger de nævnte  

 skattefritagne indtægtsarter.
DENNE PRIORITERINGSREGEL omfatter alene indtægter, der er skattefri i  

 henhold til § 3, stk. 2, § 8, stk. 3, og § 10. Skattefri avancer m.v., gaver,  

 der er fritaget for beskatning efter § 3, stk. 3, og kontingenter m.v., der  

 tilfalder arbejdsmarkedssammenslutninger, skal ikke anses for uddelt før  

 nogen anden del af indkomsten.
Det er desuden alene fradrag efter §§ 4 og 5,  

 der skal reduceres med de nævnte skattefri indtægter.
Fradrag for  

 driftsomkostninger og fremført underskud skal derimod ike reduceres.
Det i  

 pkt. 38 omtalte fradrag for visse reservefondshenlæggelser, der foretages af  

 kreditforeninger m.v., reduceres heller ikke med skattefri indtægter.
 Medfører prioriteringsreglen, at der ikke er fradragsret for en  

 hensættelse som nævnt i § 4, stk. 3, eller at fradraget er begrænset, skal  

 der ikke foretages efterbeskatning for den del af hensættelsen, der ikke  

 medførte fradrag, jf. § 4, stk. 5, sidste pkt.
 38. De i § 1, nr. 4, nævnte INSTITUTTER m.v. kan efter  

 § 7 ved indkomstopgørelsen fradrage HENSÆTTELSER til fyldestgørelse af visse  

 lov- eller vedtægtsmæssige minimumskrav til reserver.
Der er tale om hensættelser til reservefonde m.v., der foretages efter  

 krav herom.
Det kan enten være krav i den særlige lovgivning, der regulerer  

 de pågældende institutter, eller i vedtægter for instituttet, der er godkendt  

 af den offentlige tilsynsførende myndighed.
Forpligtelse til opbygning af reserver, hvortil hensættelser kan  

 fradrages, findes bl.a. i lov om realkreditinstitutter § 23. Efter denne  

 bestemmelse skal en vis procentdel af den cirkulerende obligationsmasse  

 hensættes til reserver.
Procentdelens størrelse afhænger af, inden for hvilke  

 lånegrænser, lånet er ydet.
Det er endvidere af betydning, om den enkelte  

 låntager hæfter solidarisk for instituttets forpligtelser.
Er lånet ydet  

 indenfor de i realkreditlovens § 10, stk. 1, nævnte grænser, skal reserverne  

 udgøre mindst 2,5 pct. af den cirkulerende obligationsmasse, såfremt  

 låntagerne hæfter solidarisk for instituttets forpligtelser, og 5 pct., hvis  

 låntagerne ikke hæfter solidarisk.
Er lånet ydet indenfor de i  

 realkreditlovens § 10, stk. 2-12, nævnte lånegrænser, skal reserverne udgøre  

 mindst 5 respektive 10 pct. af den cirkulerende obligationsmasse afhængig af,  

 om der er solidarisk hæftelse eller ej.
Fradrag for hensættelser til opfyldelse af lovmæssige mindstekrav til  

 reserver efter lovens § 7 forudsætter, at der ikke ved indkomstårets udløb er  

 en overdækning i forhold til de lovmæssige krav.
Der kan således alene opnås  

 fradrag for hensættelser, der sker til opfyldelse af minimumskravet til de  

 samlede reservers størrelse.
Hensættelser vedrørende årets nyudlån kan  

 derimod ikke fradrages, hvis der eksisterer en overdækning i forhold til de  

 lovmæssige krav.
 Forekomsten af anden sikkerhed for instituttets forpligtelser, som f.eks.  

 ikke-indbetalte garantier, der ikke skattemæssigt skal medregnes til  

 instituttets egenkapital, reducerer ikke adgangen til at foretage fradrag  

 efter § 7.
D.
REGLER OM SELVANGIVELSE OG LIGNING M.V.
39. Ifølge fondsbeskatningslovens § 15 finder  

 selskabsskattelovens regler om LIGNING, SELVANGIVELSE OG OPKRæVNING  

 tilsvarende anvendelse på fonde, foreninger og institutter omfattet af  

 fondsbeskatningsloven.
Bestemmelserne herom i selskabsskatteloven findes i §§  

 24-30. Fondsbeskatningslovens § 14 indeholder dog en særregel om  

 skattekommune, der er den kommune, hvor fonden, foreningen eller instituttet  

 har hjemsted.
Ministeren for skatter og afgifter træffer i tvivlstilfælde  

 afgørelse om spørgsmål af denne art, jfr. selskabsskattelovens § 24.
 Den skat, der udredes efter § 13 til kommunerne, omfatter ikke den afgift,  

 der kan opkræves efter § 3, stk. 4. Afgiften opkræves sammen med den ordinære  

 skat pr. 1. november.
 40. Fondsbeskatningslovens § 15, stk. 2 og 3,  

 indeholder dog TO UNDTAGELSER FRA DE ALMINDELIGE REGLER OM  

 SELVANGIVELSESPLIGT.
Efter § 15, stk. 2, kan registreringspligtige FORENINGER, jf. § 1, nr. 2  

 og 3, i stedet for selvangivelse indgive en erklæring, såfremt de ikke  

 oppebærer rente- og udbytteindkomst ud over 200.000 kr.
Oppebærer foreningen  

 erhvervsmæssig indkomst, skal der dog indgives selvangivelse herom.  

 Betydningen af denne bestemmelse er, at foreninger, der hverken oppebærer  

 rente- og udbytteindkomst ud over 200.000 kr. eller erhvervsmæssig indkomst,  

 i det hele kan erstatte selvangivelsen med erklæringen.
Det gælder uafhængigt  

 af størrelsen af eventuelle skattepligtige kontingentindtægter m.v.
 Såfremt foreningen i årets løb har oppebåret væsentlige ekstraordinære  

 indtægter - såsom skattepligtige avancer el.lign. - eller tidligere har  

 hensat beløb til uddelinger, som ikke er anvendt eller beskattet, skal der  

 dog indgives sædvanlig selvangivelse.
41. § 15, stk. 3, giver FONDE, DER DRIVER OFFENTLIGT  

 TILGÆNGELIGE MUSEER, mulighed for i stedet for selvangivelse at indgive  

 erklæring om, at overskuddet i sin helhed anvendes til museets drift.
Det er  

 dog en forudsætning, at fonden har fået tilladelse til at foretage  

 hensættelser til almennyttige formål efter reglerne i lovens § 4, stk. 7, jf.  

 ovenfor under pkt. 31.
E.
SKATTEPLIGTENS INDTRÆDEN OG OPHØR 42. Fondsbeskatningslovens § 3, stk. 1, indeholder som  

 nævnt en henvisning til selskabsskattelovens almindelige regler om beskatning  

 af aktieselskaber.
I § 2 findes endvidere en mere konkret henvisning til  

 selskabsskattelovens regler om skattepligtens indtræden og ophør.
 Det følger heraf, at skatteansættelsen for fonde, foreninger og  

 institutter foretages for et skatteår på grundlag af den indkomst, der  

 erhverves i indkomståret, jf. selskabsskattelovens § 10. Et e n gang benyttet  

 indkomstår kan ikke fraviges uden tilladelse fra amtsskatteinspektoratet, i  

 Københavns og Frederiksberg kommuner dog vedkommende skattedirektorat.
Det følger af selskabsskattelovens § 4, at den første skatteansættelse for  

 NYSTIFTEDE fonde, foreninger og institutter, der omfattes af loven, finder  

 sted for det skatteår, der følger umiddelbart efter udløbet af den første  

 regnskabsperiode.
Ansættelsen omfatter indkomsten i hele den første  

 regnskabsperiode uden hensyn til dens længde.
Overgang fra SKATTEFRI  

 VIRKSOMHED til fondsbeskatning sidestilles i denne henseende med nystiftelse.
Uanset at registrering alene er en gyldighedsbetingelse for fonde, jf.  

 fondslovens § 5 og erhvervsfondslovens § 6, vil skattepligten for fonde og  

 foreninger kunne anses for indtrådt på registreringstidspunktet.  

 Skattepligten for de i § 1, nr. 4, nævnte institutter indtræder derimod på  

 oprettelsestidspunktet.
Skattepligten omfatter enhver indkomst, der erhverves  

 fra stiftelsen.
43. Fondsbeskatningslovens § 2, stk. 2 og 3, henviser  

 til selskabsskattelovens §§ 5 A, 5 B og 5 C om OVERGANG FRA E N  

 BESKATNINGSFORM TIL EN ANDEN.
Det skal i denne forbindelse bemærkes, at  

 reglerne i §§ 5 A, 5 B og 5 C, jfr. fondsbeskatningslovens § 2, stk. 2 og 3,  

 kun finder anvendelse, hvor ændringen i den skattepligtiges struktur ikke  

 medfører likvidation efterfulgt af nystiftelse.
 Ved ændringer i en efter selskabsskattelovens § 1, stk. 1, nr. 3 a eller  

 4, eller stk. 2, 2. pkt., beskattet forening m.v., der bevirker, at  

 beskatning for fremtiden skal finde sted efter fondsbeskatningslovens regler,  

 finder selskabsskattelovens § 5 B anvendelse, jfr. fondsbeskatningslovens §  

 2, stk. 2. Herefter sker beskatning efter fondsbeskatningslovens regler med  

 virkning fra og med det indkomstår, der efterfølger det indkomstår, hvori  

 ændringen fandt sted.
 Tilsvarende får en strukturændring, der bevirker overgang fra almindelig  

 selskabsbeskatning, jfr. selskabsskattelovens § 1, stk. 1, nr. 1-3, 5 eller  

 6, eller stk. 2, 1. pkt., til beskatning efter fondsbeskatningsloven,  

 virkning fra udgangen af det indkomstår, hvori den organisatoriske forandring  

 fandt sted, jf. selskabsskattelovens § 5 B og fondsbeskatningslovens § 2,  

 stk. 2.
 Ændringer, der bevirker, at beskatning for fremtiden skal finde sted efter  

 andre regler i fondsbeskatningsloven end hidtil, får ligeledes betydning fra  

 udgangen af det indkomstår, hvori ændringen fandt sted, jf.  

 selskabsskattelovens § 5 C, stk. 1, og fondsbeskatningslovens § 2, stk. 3.
 Ved ændringer, der bevirker overgang fra selskabsskattelovens almindelige  

 regler til beskatning efter fondsbeskatningsloven, succederer fonden m.v. i  

 de anskaffelsessummer, anskaffelsestidspunkter og formål, hvortil  

 formuegoderne oprindeligt var anskaffet, jf. selskabsskattelovens § 5 C, stk.  

 2. Det samme gælder ved ændringer, der medfører ændring fra e n  

 beskatningsform ifølge fondsbeskatningsloven til en anden.
 44. Skattepligt efter fondsbeskatningsloven OPHøRER  

 ved udgangen af det indkomstår, hvori fonden, foreningen eller instituttet  

 opløses, jf. fondsbeskatningslovens § 2, stk. 1, og selskabsskattelovens § 5.
 Opløsning af fonde skal ske i overensstemmelse med fondslovens §§ 32 og 33  

 og erhvervsfondslovens §§ 48-50. Fonde skal efter opløsningen afmeldes  

 registret.
 Med opløsning af fonden, foreningen eller instituttet sidestilles overgang  

 til skattefri virksomhed.
Efter selskabsskattelovens § 5 skal der udover den ordinære ansættelse  

 foretages en ekstraordinær ansættelse.
Den ekstraordinære ansættelse vedrører  

 indtægten for tiden fra udløbet af det regnskabsår, som ligger til grund for  

 den ordinære ansættelse for det pågældende skatteår, og indtil opløsningen.
Både ved ophør og ved overgang til skattefri virksomhed skal der ske  

 beskatning af den fortjeneste, der ville blive udløst ved salg til  

 handelsværdi.
Det gælder uanset, om et sådant salg faktisk finder sted, jf.  

 selskabsskattelovens § 5, stk. 4.
 Inden 4 uger efter opløsningen skal der indgives anmeldelse herom til  

 amtsskatteinspektoratet, direktoratet for Københavns skatte- og  

 registerforvaltning eller Frederiksberg skattedirektorat, jf.  

 selskabsskattelovens § 5, stk. 2.
45. OVERGANG FRA BESKATNING EFTER  

 FONDSBESKATNINGSLOVEN til beskatning efter selskabsskattelovens § 1, stk. 1,  

 nr. 3 a eller 4, eller stk. 2, 2. pkt., sidestilles med opløsning af fonden  

 m.v.
Det følger af henvisningen i fondsbeskatningslovens § 2, til  

 selskabsskattelovens § 5 A.
Herefter gælder beskatning efter  

 fondsbeskatningsloven til udløbet af det indkomstår, hvori ændringen finder  

 sted.
Indkomsten for perioden fra udløbet af det sidste ordinære indkomstår  

 og indtil ændringen ansættes ekstraordinært til indkomstskat.
Overgang til beskatning efter selskabsskattelovens § 1, stk. 1, nr. 1-3, 5  

 eller 6, eller efter stk. 2, 1. pkt., får virkning fra udløbet af det  

 indkomstår, i hvilket ændringen fandt sted.
Der skal i denne situation ikke  

 foretages afsluttende ansættelse, jf. selskabsskattelovens § 5 C.
F.
OVERGANGSREGLER 46. Fondsbeskatningsloven indeholder i §§ 16-21 en  

 række regler, der finder anvendelse ved fondes, foreningers og institutters  

 overgang til beskatning efter lovens regler.
Overgangsreglerne finder anvendelse fra og med det skatteår, hvori fonden  

 m.v. første gang beskattes efter fondsbeskatningslovens regler  

 (overgangsskatteåret). Overgangen til den udvidede beskatning kan enten  

 skyldes lovens ikrafttræden eller det forhold, at den skattepligtige først  

 efterfølgende bringes ind under lovens område.
Det kan f.eks. skyldes en  

 organisatorisk ændring, der bevirker registreringspligt.
 47. Lovens bestemmelser om fastsættelse af  

 indgangsværdier for opgørelse af skattemæssige afskrivninger m.v. finder  

 alene anvendelse, hvis fonden, foreningen eller instituttet ikke efter de  

 hidtil gældende regler har kunnet foretage skattemæssige afskrivninger på det  

 pågældende aktiv.
 I det omfang fonden, foreningen eller instituttet m.v. efter  

 selskabsskattelovens § 9 allerede foretager skattemæssige afskrivninger efter  

 afskrivningsloven, skal disse afskrivninger således videreføres.
 Ved det til grund for overgangsskatteåret liggende indkomstår forstås  

 normalt indkomståret 1987, jf. i øvrigt ikrafttrædelsesreglerne i afsnit G  

 nedenfor.
48. Maskiner, inventar og lignende driftsmidler samt  

 skibe, som fonden, foreningen eller instituttet m.v. ejer forud for det  

 indkomstår, som ligger til grund for overgangsskatteåret, og hvorpå der ikke  

 tidligere har været afskrevet, kan gøres til genstand for afskrivning efter  

 afskrivningslovens almindelige regler for driftsmidler.
Dette betyder, at det  

 er aktivets saldoværdi, der danner grundlag for afskrivningerne.
Ifølge § 17  

 fastsættes saldoværdien til handelsværdien.
Handelsværdien ansættes efter  

 anskaffelsesværdien ved afskrivning over fysisk levetid.
Anvendelsen af saldoprincippet betyder, at der såvel i overgangsskatteåret  

 som senere i overensstemmelse med afskrivningslovens regler skal føres en  

 fælles saldo for alle driftsmidler, der udelukkende benyttes erhvervsmæssigt  

 i virksomheden.
Denne saldo skal årligt reguleres efter afskrivningsloven.  

 Det vil sige, at saldoværdien ved indkomstårets begyndelse skal formindskes  

 med salgssummerne for driftsmidler, der er solgt i indkomstårets løb.
Dette  

 beløb pristalsreguleres og tillægges 5/6 af anskaffelsessummerne for  

 driftsmidler, der er erhvervet i indkomståret samt 5/6 af afholdte  

 forbedringsudgifter.
Resultatet er den afskrivningsberettigede saldoværdi.
Efter § 17 anses driftsmidlerne i afskrivningslovens forstand for  

 anskaffet i det indkomstår, der ligger forud for det til grund for  

 overgangsskatteåret liggende indkomstår.
Det betyder, at afskrivningslovens  

 5/6's regel ikke skal anvendes.
Saldoværdien af driftsmidlerne kan derfor  

 pristalsreguleres fra og med det til grund for overgangsskatteåret liggende  

 indkomstår.
Efter afskrivningsloven indgår anskaffelsessummen alene med 5/6 i  

 anskaffelsesåret, ligesom der ikke er adgang til at pristalsregulere for  

 dette år.
Driftsmidler, der er anskaffet forud for det til grund for  

 overgangsskatteåret liggende indkomstår, anses for anskaffet I ÅRET FØR dette  

 år.
Det gælder alle de nævnte driftsmidler, selv om det faktiske  

 anskaffelsestidspunkt kan ligge længere tilbage.
Det indebærer, at alle  

 driftsmidler kan samles på e n saldo, som pristalsreguleres og afskrives  

 efter reglerne i afskrivningsloven for driftsmidler, der er anskaffet den 1.  

 januar 1982 eller senere.
Selv om et driftsmiddel således rent faktisk er  

 anskaffet før den 1. januar 1982, skal der ikke oprettes en særskilt saldo  

 uden pristalsregulering for dette driftsmiddel.
 Der henvises i øvrigt til reglerne i afskrivningsloven samt  

 skattedepartementets cirkulære nr. 188 af 22. november 1983 om  

 afskrivningsloven.
49. BYGNINGER, der er afskrivningsberettigede efter  

 afskrivningsloven, SAMT INSTALLATIONER i sådanne bygninger, kan afskrives,  

 når bygningen eller installationen er anskaffet eller fuldført af fonden,  

 foreningen eller instituttet m.v. forud for det indkomstår, som ligger til  

 grund for overgangsskatteåret.
De årlige afskrivninger kan ske med  

 procentdele af den afskrivningsberettigede værdi efter de almindelige regler  

 i afskrivningsloven.
 I relation til afskrivningsloven anses bygninger eller installationer for  

 anskaffet på det faktiske anskaffelsestidspunkt, og den  

 afskrivningsberettigede værdi for bygninger eller installationer, der er  

 anskaffet før den 1. januar 1982, pristalsreguleres derfor ikke.
Afskrivning foretages på grundlag af den værdi, som bygningen eller  

 installationen indgår med i den kontante ejendomsværdi ved den seneste  

 vurdering forud for det indkomstår, der ligger til grund for  

 overgangsskatteåret.
Dette gælder, hvadenten bygningen eller installationen  

 er anskaffet før eller efter den 1. januar 1982.
 Fonden, foreningen eller instituttet kan dog i stedet vælge at afskrive på  

 grundlag af anskaffelsessummen tillagt eventuelle ombygnings- eller  

 forbedringsudgifter, hvis summen af disse kan dokumenteres at være højere end  

 det beløb, hvormed bygningen eller installationen indgår i ejendomsværdien.  

 Er bygningen eller installationen anskaffet den 1. januar 1982 eller senere,  

 skal anskaffelsessummen omregnes til kontantværdi.
Efter bestemmelserne i fondsbeskatningslovens § 18, stk. 2 og 3, kan  

 summen af de anvendte afskrivningsprocenter ikke overstige 100 (incl.  

 afskrivning for tiden forud for det til grund for overgangsskatteåret  

 liggende indkomstår). Det gælder, uanset hvornår bygningen eller  

 installationen er anskaffet eller fuldført, og uanset hvilket  

 afskrivningsgrundlag, der er benyttet.
Dette betyder, at man for at finde  

 frem til den afskrivning, der fremover vil kunne foretages, skal reducere den  

 samlede afskrivning med de afskrivninger, der i alt kunne være foretaget i  

 tiden forud for overgangsskatteåret, såfremt der fuldt ud var normalafskrevet  

 på bygningen eller installationen siden anskaffelsesåret.
For bygninger og installationer, der er anskaffet før den 1. januar 1982  

 regnes der ved denne opgørelse med de afskrivninger, der kan foretages efter  

 udløbet af de første 10 indkomstår efter anskaffelsen.
Det vil sige de  

 såkaldte normalafskrivninger.
For de i afskrivningslovens § 18, stk. 1, litra  

 a, nævnte bygninger regnes der således med en afskrivning på 2 pct. årligt.  

 For bygninger, omfattet af afskrivningslovens § 18, stk. 1, litra b, regnes  

 med 1 pct. p.a.
For særlige installationer i disse bygninger regnes med 4  

 pct. p.a.
 Hvis 10 års perioden herefter ikke er udløbet, kan de forhøjede  

 afskrivningssatser anvendes for overgangsskatteåret og det antal år, der er  

 tilbage af 10 års perioden.
50. Bygninger, der kan afskrives efter  

 afskrivningslovens § 18, STK. 1, LITRA A, og som er ANSKAFFET FØR 1. JANUAR  

 1982, kan i anskaffelsesåret og hvert af de nærmest følgende 9 indkomstår  

 afskrives med indtil 6 pct. p.a.
De forhøjede begyndelsesafskrivninger på  

 indtil 6 pct. årligt er bundne.
De kan derfor alene udnyttes indenfor 10 års  

 perioden.
Det betyder, at der kun i 10 års perioden årligt kan afskrives med  

 6 pct.
De maksimale begyndelsesafskrivninger er således 60 pct.  

 Normalafskrivningerne for disse bygninger udgør efter afskrivningslovens §  

 22, stk. 1, indtil 2 pct. p.a.
 De samlede mulige afskrivninger, der herefter kan foretages såvel for så  

 vidt angår forhøjede begyndelsesafskrivninger som normalafskrivninger, kan  

 illustreres som følger:
A.
For en bygning, der er anskaffet i 1980, vil der i 1987 restere  

 afskrivninger med i alt 100 pct. 7 års normalafskrivninger a 2 pct. (7 * 2  

 pct.) = 86 pct.
Da bygningen er anskaffet før 1. januar 1982, resterer der i  

 1987 3 års forhøjede begyndelsesafskrivninger af maksimalt 6 pct. p.a. (3 * 6  

 pct.) = 18 pct.
Disse forhøjede begyndelsesafskrivninger kan foretages i  

 årene 1987, 1988 og 1989. De forhøjede begyndelsesafskrivninger, skal som  

 anført ovenfor udnyttes inden 10 år fra anskaffelsestidspunktet.
B.
For en bygning, der er anskaffet i 1981, vil der i 1987 tilsvarende  

 restere afskrivninger med i alt 100 pct. 6 års afskrivninger a 2 pct. (6 * 2  

 pct.) = 88 pct.
Da bygningen er anskaffet før 1. januar 1982, resterer der i  

 1987 4 års forhøjede begyndelsesafskrivninger af maksimalt 6 pct. p.a. (4 * 6  

 pct.) = 24 pct.
Disse forhøjede begyndelsesafskrivninger kan foretages i  

 årene 1987, 1988, 1989 og 1990, idet der resterer 4 år af 10 års perioden.
51. Bygninger, der kan afskrives efter  

 afskrivningslovens § 18, STK. 1, LITRA A, og som er ANSKAFFET DEN 1. JANUAR  

 1982 ELLER SENERE, kan fra og med anskaffelsesåret afskrives med indtil 6  

 pct. årligt.
De forhøjede begyndelsesafskrivninger er ubundne.
De kan derfor  

 frit foretages indtil det indkomstår, hvori summen af de anvendte  

 afskrivningsprocenter overstiger 60. Normalafskrivningerne for disse  

 bygninger udgør efter afskrivningslovens § 22, stk. 1, indtil 2 pct. p.a.
 De samlede mulige afskrivninger, der herefter kan foretages såvel for så  

 vidt angår forhøjede begyndelsesafskrivninger som normalafskrivninger, kan  

 illustreres som følger:
A.
For en bygning, der er anskaffet i 1982, vil der i 1987 restere  

 afskrivninger med i alt 100 pct. 5 års afskrivninger a 2 pct. (5 * 2 pct.) =  

 90 pct.
Da bygningen er anskaffet i 1982, kan 50 pct. heraf foretages som  

 forhøjede begyndelsesafskrivninger a maksimalt 6 pct. p.a.
Dette følger af,  

 at forhøjede begyndelsesafskrivninger kan foretages, indtil summen af  

 afskrivningsprocenterne overstiger 60. Der er alene anvendt 10 pct. (5 * 2  

 pct.). De resterende 50 pct. kan frit afskrives over det ønskede antal  

 indkomstår.
B.
For en bygning, der er anskaffet i 1984, vil der i 1987 restere  

 afskrivninger med i alt 100 pct. 3 års afskrivninger a 2 pct. (3 * 2 pct.) =  

 94 pct.
Da bygningen er anskaffet efter 1982, kan 54 pct. heraf (60 pct. (3  

 års afskrivninger a 2 pct. = 6 pct.)) foretages som forhøjede  

 begyndelsesafskrivninger a maksimalt 6 pct. p.a.
C.
For en bygning, der er anskaffet i 1986, vil der i 1987 restere  

 afskrivninger med i alt 100 pct. 1 års afskrivninger a 2 pct. (1 * 2 pct.) =  

 98 pct.
Da bygningen er anskaffet efter 1982, kan 58 pct. heraf (60 pct. 2  

 pct.) foretages som forhøjede begyndelsesafskrivninger a maksimalt 6 pct.  

 p.a.
52. For bygninger, der er afskrivningsberettigede  

 efter afskrivningslovens § 18, STK. 1, LITRA B, foretages en tilsvarende  

 opgørelse af de samlede mulige begyndelsesafskrivninger og  

 normalafskrivninger.
De forhøjede begyndelsesafskrivninger kan dog for disse  

 bygninger højst udgøre indtil 4 pct. årligt og i alt maksimalt 40 pct.
For  

 bygninger, der er anskaffet før 1. januar 1982, er de forhøjede  

 begyndelsesafskrivninger på indtil 4 pct. årligt bundne.
De kan derfor alene  

 udnyttes indenfor 10 år fra anskaffelsestidspunktet.
Det svarer til reglerne  

 for bygninger, der er afskrivningsberettigede efter afskrivningslovens § 18,  

 stk. 1, litra a.
 For bygninger anskaffet den 1. januar 1982 eller senere kan de forhøjede  

 begyndelsesafskrivninger frit foretages indtil det indkomstår, hvori summen  

 af de anvendte afskrivningsprocenter overstiger 40.
 Normalafskrivningerne udgør 1 pct. for disse bygninger efter  

 afskrivningslovens § 22, stk. 2, uanset anskaffelsestidspunktet.
 De samlede mulige afskrivninger for bygninger anskaffet henholdsvis før og  

 efter den 1. januar 1982 kan illustreres som følger:
A.
For en bygning, der er ANSKAFFET I 1980 vil der i 1987 restere  

 afskrivninger med i alt 100 pct. 7 års afskrivninger a 1 pct. (7 * 1 pct.) =  

 93 pct.
Da bygningen er anskaffet før 1. januar 1982, resterer der i 1987 3  

 års forhøjede begyndelsesafskrivninger a maksimalt 4 pct. p.a. (3 * 4 pct.) =  

 12 pct.
Disse kan foretages i årene 1987, 1988 og 1989. De forhøjede  

 begyndelsesafskrivninger skal udnyttes inden 10 år fra  

 anskaffelsestidspunktet.
B.
For en bygning, der er ANSKAFFET I 1981 vil der i 1987 restere  

 afskrivninger med i alt 100 pct. 6 års afskrivninger a 1 pct. (6 * 1 pct.) =  

 94 pct.
Da bygningen er anskaffet før 1. januar 1982, resterer der 4 års  

 forhøjede begyndelsesafskrivninger a maksimalt 4 pct. p.a. (4 * 4 pct.) = 16  

 pct.
Disse kan foretages i årene 1987, 1988, 1989 og 1990, idet der resterer  

 4 år af 10 års perioden.
C.
For en bygning, der er ANSKAFFET I 1982, vil der i 1987 restere  

 afskrivninger med i alt 100 pct. 5 års afskrivninger a 1 pct. (5 * 1 pct.) =  

 95 pct.
Da bygningen er anskaffet i 1982, kan 35 pct. heraf (40 pct. 5 pct.)  

 foretages som forhøjede begyndelsesafskrivninger a maksimalt 4 pct. p.a.  

 Dette følger af, at forhøjede begyndelsesafskrivninger kan foretages, indtil  

 summen af afskrivningsprocenterne overstiger 40 pct.
Der er alene anvendt 5  

 pct. (5 * 1 pct.), og de resterende 35 pct. kan frit afskrives over det  

 ønskede antal indkomstår.
D.
For en bygning, der er ANSKAFFET I 1984, vil der i 1987 restere  

 afskrivninger med i alt 100 pct. 3 års afskrivninger a 1 pct. p.a. (3 * 1  

 pct.) = 97 pct.
Da bygningen er anskaffet efter 1. januar 1982, kan 37 pct.  

 heraf (40 pct. 3 pct.) foretages som forhøjede begyndelsesafskrivninger a  

 maksimalt 4 pct. p.a.
E.
For en bygning, der er ANSKAFFET I 1986, vil der i 1987 restere  

 afskrivninger med i alt 100 pct. 1 års afskrivninger a 1 pct. p.a. (1 * 1  

 pct.) = 99 pct.
Da bygningen er anskaffet efter 1. januar 1982, kan 39 pct.  

 heraf (40 pct. 1 pct.) foretages som forhøjede begyndelsesafskrivninger a  

 maksimalt 4 pct. p.a.
53. SÆRLIGE INSTALLATIONER i bygninger, der er  

 afskrivningsberettigede efter afskrivningslovens § 18, og som er anskaffet  

 før 1. januar 1982, kan i anskaffelsesåret og hvert af de nærmest følgende 9  

 indkomstår afskrives med indtil 8 pct. p.a.
De forhøjede  

 begyndelsesafskrivninger er bundne.
De kan derfor alene udnyttes indenfor 10  

 års perioden.
De maksimale begyndelsesafskrivninger er således 80 pct.  

 Normalafskrivningerne for disse installationer udgør indtil 4 pct. p.a.
Der  

 foretages herefter en lignende opgørelse som beskrevet ovenfor i pkt. 50, for  

 så vidt angår bygninger anskaffet før 1. januar 1982. For 1980 og 1981 vil  

 der restere både normalafskrivninger og forhøjede begyndelsesafskrivninger,  

 som udgør henholdsvis 72 pct. og 76 pct.
Heraf udgør de mulige forhøjede  

 begyndelsesafskrivninger henholdsvis 24 pct. og 32 pct.
54. SÆRLIGE INSTALLATIONER i afskrivningsberettigede  

 bygninger, som er anskaffet den 1. januar 1982 eller senere, kan fra og med  

 anskaffelsesåret afskrives med indtil 8 pct. årligt.
De forhøjede  

 begyndelsesafskrivninger er ubundne.
De kan derfor frit foretages indtil det  

 indkomstår, hvori summen af de anvendte afskrivningsprocenter overskrider 80.  

 Normalafskrivningerne for disse installationer udgør indtil 4 pct. p.a.
Der  

 foretages herefter en lignende opgørelse som beskrevet ovenfor i pkt. 51 for  

 så vidt angår bygninger, der er anskaffet den 1. januar 1982 eller senere.  

 For 1982, 1984 og 1986 vil der restere både normalafskrivninger og forhøjede  

 begyndelsesafskrivninger, som udgør henholdsvis 80, 88 og 96 pct.
Heraf udgør  

 de mulige forhøjede begyndelsesafskrivninger henholdsvis 60, 68 og 76 pct.
 55. På installationer i bygninger, hvorpå der ikke kan  

 afskrives efter afskrivningsloven, kan der afskrives med 4 pct. p.a., jf.  

 afskrivningslovens § 23, stk. 2, og stk. 3.
Hvis installationen er erhvervet forud for begyndelsen af det indkomstår,  

 der ligger til grund for skatteansættelsen for overgangsskatteåret, beregnes  

 afskrivningen af den værdi, hvormed installationen skønnes at indgå i  

 ejendomsværdien ved den seneste vurdering forud for indkomståret.
Fonden,  

 foreningen eller instituttet kan dog i stedet vælge at beregne afskrivningen  

 på grundlag af den faktiske anskaffelsessum tillagt eventuelle  

 forbedringsudgifter, hvis summen af disse beløb kan dokumenteres at være  

 højere end det beløb, hvormed installationen indgår i den nævnte  

 ejendomsværdi.
 Den samlede afskrivning reduceres med et beløb, der svarer til forholdet  

 mellem den tid, der er forløbet siden anskaffelsen, og den samlede normale  

 afskrivningsperiode, her 25 år.
Ved denne opgørelse regnes kun med hele år.
Det indkomstår, hvori  

 anskaffelsen har fundet sted, regnes med.
Der bortses derimod fra det  

 indkomstår, der ligger til grund for overgangsskatteåret.
 Det kan illustreres ved følgende EKSEMPEL: Installationen er foretaget i  

 en bygning, hvorpå der ikke kan afskrives efter reglerne i afskrivningsloven.
 Installationen indgår i ejendomsværdien med 60.000 kr. og er erhvervet i  

 1983. Der kan fra og med indkomståret 1987 eller skatteåret 1988-89 afskrives  

 indtil 4 pct. årligt på de 60.000 kr.
Den samlede afskrivning skal reduceres i det omfang, som svarer til  

 forholdet mellem den forløbne tid siden installationens anskaffelse og den  

 afskrivningsperiode, der svarer til en årlig afskrivning med 4 pct. eller 25  

 år.
Der skal herefter ske reduktion med 4 * 60.000 --------- = 9.600 kr., 25 således at der i alt kan afskrives 60.000 kr. 9.600 kr. = 50.400 kr.
 56. Fondsbeskatningslovens § 20 indeholder de regler,  

 der skal anvendes ved de af loven omfattede fondes, foreningers og  

 institutters AFSTÅELSE AF FAST EJENDOM.
 For fonde m.v., der IKKE efter de hidtidige regler har været  

 skattepligtige af fortjeneste ved afståelse af fast ejendom, og som har  

 erhvervet ejendommen forud for den udvidede skattepligts indtræden, gælder  

 reglen i § 20, stk. 1.
Efter denne bestemmelse skal fonde m.v. ved opgørelsen af fortjenesten ved  

 afståelse af fast ejendom som anskaffelsessum anvende den seneste offentlige  

 vurdering forud for det til grund for overgangsskatteåret liggende  

 indkomstår.
Hvis fonden m.v. anvender kalenderårsregnskab, er det således  

 ejendomsværdien ved 18. alm. vurdering pr. 1. januar 1986, der skal anvendes  

 som anskaffelsessum.
Fonden m.v. kan dog vælge at lægge den faktiske  

 anskaffelsessum til grund, hvis det dokumenteres, at denne er højere end  

 vurderingen.
Anskaffelsessummen reguleres i overensstemmelse med de i  

 ejendomsavancebeskatningslovens §§ 4 og 5 fastsatte regler.
I § 4 er det  

 således bestemt, at fortjeneste ved afståelse af fast ejendom opgøres som  

 forskellen mellem på den ene side afståelsessummen omregnet til kontantværdi,  

 og på den anden side anskaffelsessummen omregnet til kontantværdi og  

 reguleret i overensstemmelse med § 5. Efter denne bestemmelse  

 pristalsreguleres anskaffelsessummen, og denne forhøjes såvel med et fast  

 årligt tillæg på 10.000 kr., som med afholdte vedligeholdelses- og  

 forbedringsudgifter ud over 10.000 kr.
Tillæggene pristalsreguleres  

 ligeledes.
Ved opgørelse af tillæggene efter ejendomsavancebeskatningslovens § 5  

 betragtes de af fondsbeskatningslovens § 20, stk. 1, omfattede ejendomme også  

 som erhvervet ved det til grund for overgangsskatteåret liggende indkomstårs  

 begyndelse.
Ved afgørelsen af, i hvilket omfang fortjenesten skal beskattes  

 efter ejendomsavancebeskatningslovens § 6, tages der dog hensyn til den  

 faktiske besiddelsestid.
 57. Fonde m.v., som ALLEREDE EFTER  

 SELSKABSSKATTELOVENS REGLER har været skattepligtige af fortjeneste ved  

 afståelse af fast ejendom, er tillige omfattet af fondsbeskatningslovens §  

 20, stk. 2.
 Det betyder, at der skal opgøres en fortjeneste for perioden indtil det  

 til grund for overgangsskatteåret liggende indkomstår (§ 20, stk. 2). Der  

 skal desuden opgøres en fortjeneste for perioden fra det til grund for  

 overgangsskatteåret liggende indkomstårs begyndelse til ejendommens afståelse  

 (§ 20, stk. 1).
 Samspillet mellem § 20, stk. 1, og § 20, stk. 2, bevirker, at en ejendom  

 betragtes som afstået pr. 31. december 1986 (forudsat kalenderårsregnskab)  

 ved opgørelsen af fortjenesten efter § 20, stk. 2, og herefter atter  

 erhvervet pr. 1. januar 1987 ved opgørelsen af fortjenesten efter § 20, stk.  

 1.
Når der skal foretages en opgørelse af fortjenesten efter både § 20, stk.  

 1, og § 20, stk. 2, har der ikke fundet en faktisk afståelse/ erhvervelse  

 sted ved den udvidede skattepligts indtræden.
Der skal derfor i disse  

 tilfælde foretages følgende reguleringer af anskaffelsessummen efter  

 ejendomsavancebeskatningslovens § 5, stk. 1, og tillæggene efter samme lovs §  

 5, stk. 2 og 3:
58. Efter fondsbeskatningslovens § 21 opgøres fondes,  

 foreningers og institutters fortjeneste og tab ved AFSTÅELSE AF AKTIER, der  

 er erhvervet inden den udvidede skattepligts ikrafttræden, på grundlag af  

 kursværdien på det tidspunkt, hvor skattepligten efter fondsbeskatningsloven  

 indtræder.
Er den faktiske anskaffelsessum højere end kursværdien på  

 tidspunktet for skattepligtens indtræden, kan anskaffelsessummen dog benyttes  

 ved opgørelsen af avancen.
Om en eventuel fortjeneste er skattepligtig, eller  

 om et eventuelt tab kan fradrages, afgøres efter reglerne i lov om beskatning  

 af fortjeneste ved afståelse af aktier m.v.
Der henvises til  

 skattedepartementets cirkulære nr. 1 af 2. januar 1984.
G.
IKRAFTTRÆDELSESREGLER 59. Fondsbeskatningsloven og de i konsekvens heraf  

 gennemførte ændringer i andre love har virkning fra og med indkomståret 1987,  

 jf. bl.a. fondsbeskatningslovens § 23.
 Beskatning efter loven finder sted første gang for skatteåret 1988/ 89,  

 jfr. § 2, stk. 1, og selskabsskattelovens § 10, stk. 1.
 Ved forskudt indkomstår finder fondsbeskatningsloven anvendelse fra og med  

 det indkomstår, der træder i stedet for kalenderåret 1987. Ved indkomståret  

 1987 forstås i denne henseende det indkomstår, der danner grundlag for  

 beskatning i skatteåret 1988/ 89. Det gælder, hvad enten der er tale om bagud  

 eller fremad forskudt indkomstår.
Jens Rosman / Peter Loft Bilag 1 Oversigt over fremgangsmåden ved beregning af den skattepligtige indkomst  

 1 Erhvervsmæssig bruttoindkomst x 2 Driftsomkostninger(1) x 1 2 = 3 Erhvervsmæssig nettoindkomst x 4 Anden bruttoindkomst x 5  

 Renteudgifter m.v. x 6 Bundfradrag(2) x 4 5 ( 6) = 7 Anden nettoindkomst x 3+7 = 8 Årets nettoindkomst (3) x 9 Underskud fremført fra tidl.  

 indkomstår x 8 9 = 10 Den efter §§ 3 eller 8 opgjorte indkomst x 11 Uddelinger x 12 Hensættelser x 13 Konsolidering x 14 Visse skattefri indtægter(4) x 10 15 = 16 Den skattepligtige indkomst(6)(7) x 17 Eventuelle afgifter (§ 3, stk. 4)(8) x Note (1): Arbejdsmarkedssammenslutninger kan alene fradrage  

 driftsomkostninger, der vedrører indtægtskilder, hvis afkast er  

 skattepligtigt.
 Note (2): Bundfradraget kan ikke overstige 25.000/ 200.000 kr.  

 Bundfradraget kan ikke overstige anden bruttoindkomst (felt 4) med fradrag af  

 renteudgifter m.v. (felt 5). Er dette beløb 0 eller negativt, bortfalder  

 bundfradraget.
 Note (3): Er årets nettoindkomst (felt 8) negativ, kan beløbet fremføres  

 efter ligningslovens § 15.
 Note (4): Hermed menes indkomst, der på grund af bundfradraget er  

 skattefrit, samt skattefrit datterselskabsudbytte.
 Note (5): Fradrag for de i felt 11, 12 og 13 nævnte beløb kan alene  

 foretages, i det omfang disse tilsammen overstiger det i felt 14 nævnte  

 beløb.
Note (6): Det i felt 16 nævnte beløb er altid større end eller lig 0, med  

 mindre beløbet i felt 10 er negativt.
I så fald er beløbet i felt 16 =  

 beløbet i felt 10.
Note (7): På grundlag af den skattepligtige indkomst (felt 16) beregnes  

 årets indkomstskat.
Skattenedsættelse for indtægt ved virksomhed i udlandet  

 og for skatter betalt i udlandet samt datterselskabslempelse beregnes på  

 grundlag af dette beløb.
 Note (8): Den beregnede indkomstskat samt eventuel afgift af modtagne  

 gaver opkræves under eet.
Bilag 2 Lov om beskatning af fonde, visse foreninger og institutter m.v.
 (Udelades her).
