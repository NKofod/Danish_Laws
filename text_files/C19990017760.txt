Vejledning om betaling af medlemsbidrag til en  

 a-kasse Direktoratet for Arbejdsløshedsforsikringen har i  

 bekendtgørelse nr. 873 af 2. december 1999 fastsat regler om:
-	medlemmers pligt til at betale almindeligt medlemsbidrag, -	medlemmers mulighed for at betale efterlønsbidrag, -	a-kassens pligt til at foretage modregning i dagpenge m.v., -	medlemmers mulighed for fritagelse for betaling af ordinært  

 medlemsbidrag, -	konsekvenserne af manglende betaling, -	tilbagebetaling af det almindelige medlemsbidrag, -	tilbagebetaling m.v. af efterlønsbidraget, -	efterbetaling af efterlønsbidraget samt -	kassens vejledningspligt.
Indledning Det samlede medlemsbidrag, et medlem indbetaler til en  

 a-kasse, jf. § 77 i lov om arbejdsløshedsforsikring m.v., består  

 af:
-	bidrag til arbejdsløshedsforsikringen: § 77, stk. 2, -	administrationsbidraget: § 77, stk. 6, -	ATP-bidraget: § 77, stk. 7, og -	et frivilligt efterlønsbidrag: § 77, stk. 4.
Medlemsbidraget Det almindelige medlemsbidrag omfatter bidrag til  

 arbejdsløshedsforsikringen, administrationsbidraget og ATP-bidraget,  

 jf. § 1.
 Når bekendtgørelsen taler om det almindelige  

 medlemsbidrag, omfatter det alle 3 bidrag, medmindre det udtrykkeligt  

 fremgår af bestemmelsen, at medlemsbidraget begrænser sig til  

 enkelte af disse bidrag, jf. §§ 4 og 10.
Til § 1, stk. 1 Indbetaling af efterlønsbidrag forudsætter  

 medlemskab af en a-kasse, jf. dog § 17. Indbetaling af efterlønsbidrag  

 er imidlertid ikke i sig selv ensbetydende med, at medlemmet har ret til  

 efterløn.
 Med hensyn til medlemmer, der er omfattet af  

 overgangsreglerne i lovens § 74 a, stk. 2 og 3, henvises til side 1-2 i  

 B-vejledning af 25. august 1999 om krav om medlemsperioder m.v. ved overgang  

 til fleksibel efterløn for medlemmer, der fylder 60 år den 1.  

 juli 1999 eller senere.
Til § 1, stk. 2 Holder medlemmet alene en pause, betyder det, at der  

 opstår et hul i perioden med indbetalt efterlønsbidrag, som  

 måske - men ikke nødvendigvis - får betydning for  

 medlemmets senere ret til efterløn.
Til § 1, stk. 4 Et medlem, som skriftligt har valgt  

 efterlønsordningen fra, har dermed også givet afkald på at  

 få bidragsperioden medregnet til opfyldelse af anciennitetskravet.
Et medlem, der er fyldt 35 år, vil herefter ikke  

 kunne opnå ret til efterløn som 60-årig.
Medlemmet vil  

 heller ikke kunne benytte sig af ordninger, hvortil der er knyttet et krav  

 om, at man skal være berettiget til efterløn som 60 årig.  

 Et medlem, der ikke er fyldt 35 år, vil derimod kunne opfylde  

 anciennitetskravet for ret til efterløn som 60 årig, hvis  

 medlemmet fra det 35. år tilmelder sig efterlønsordningen  

 på ny.
Det er uden betydning, at medlemmet endnu ikke har  

 nået at få efterlønsbidraget tilbagebetalt, men kun har et  

 tilgodehavende, der endnu ikke er kommet til udbetaling.
Det er selve  

 fravalget af ordningen, der betyder, at medlemmet mister sin optjente  

 anciennitet.
Til § 1, stk. 5 Det følger af lovens § 77, stk. 4, at  

 efterlønsbidraget opkræves af alle medlemmer, som ikke  

 skriftligt har tilkendegivet, at de ønsker at fravælge bidraget.  

 Følgende medlemsgrupper er dog undtaget, jf. lovens § 77, stk.  

 5:
 1)	Medlemmer, der er fyldt 60 år før den 1. juli 1999.
 2)	Medlemmer, som er på overgangsydelse.
 3)	Medlemmer, som er overgået til efterløn eller har  

 fået udstedt efterlønsbevis, eller som er overgået til  

 seniorydelse efter lov om seniorydelse.
 4)	Medlemmer, som er fyldt 50 år, og som er omfattet af reglerne  

 om fleksjob i kapitel 7 i lov om aktiv socialpolitik.
 5)	Medlemmer under 30 år.
 Disse medlemsgrupper kan ikke indbetale  

 efterlønsbidrag, ligesom a-kassen ikke kan opkræve  

 efterlønsbidrag hos disse medlemsgrupper.
 Har kassen opkrævet efterlønsbidrag hos en  

 person, der fx er overgået til fleksjob fra almindeligt arbejde, skal  

 de indbetalte beløb tilbagebetales, når kassen bliver  

 opmærksom på, at betingelserne for opkrævning af bidraget  

 ikke (længere) er til stede.
 Det bemærkes, at medlemmer, der har været  

 omfattet af § 77, stk. 5, nr. 2 og 4, men som er vendt tilbage til  

 arbejdsmarkedet, vil blive stillet, som om de havde betalt  

 efterlønsbidrag i perioden med overgangsydelse/fleksjob.
 Fravalget skal ske skriftligt til kassen med samme varsel,  

 der gælder for udmeldelse af kassen, jf. dog den særlige  

 »fortrydelsesret« i § 10, stk. 2.
 Kassen (afdelingen) skal stemple meddelelsen straks ved  

 modtagelsen.
E-mail ligestilles med brev og fax, forudsat at e-mailen  

 printes ud og datostemples.
Der er tale om en fravigelse fra de almindelige  

 dokumentationskrav, jf. at en e-mail ikke er forsynet med underskrift.  

 Fravigelsen kan accepteres, da kassen har en særlig vejledningspligt,  

 jf. bekendtgørelse om en a-kasses pligt til at vejlede m.v.
For at sikre at et medlem, der fortryder sit fravalg, ikke  

 mister anciennitet og dermed retten til efterløn, har medlemmet  

 »fortrydelsesret« i 3 måneder.
Fristen regnes fra det tidspunkt, hvor  

 kassen har modtaget besked om fravalget.
I denne periode kan medlemmet  

 efterbetale efterlønsbidraget og dermed bevare en ubrudt  

 betalingsanciennitet.
 Et medlem kan således fortryde sit fravalg flere  

 gange i medlemsperioden uden at miste efterlønsanciennitet, blot det  

 hver gang sker inden for 3-måneders fristen.
3-måneders fristen forlænges, hvis et medlem  

 inden for fristen har rejst spørgsmål om sin ret til  

 efterløn over for kassen eller direktoratet, og dette  

 spørgsmål ikke kan besvares inden udløbet af fristen.
Det  

 betyder, at medlemmet kan vente med at betale efterlønsbidrag, og  

 kassen kan vente med at opkræve efterlønsbidrag, indtil der er  

 truffet endelig, administrativ afgørelse i sagen.
Er direktoratets  

 afgørelse indbragt for Arbejdsmarkedets Ankenævn, er sagen  

 først afsluttet, når nævnets afgørelse  

 foreligger.
Til § 1, stk. 6 Medlemmet skal tilmelde sig skriftligt.
Tilmeldingen  

 gælder fra det tidspunkt, hvor a-kassen (afdelingen) har modtaget  

 meddelelsen, jf. vejledningen til stk. 5.
Betaling og opkrævning af det samlede  

 medlemsbidrag Til § 2, stk. 1 Ordinær betaling af det samlede medlemsbidrag Et medlem skal først betale medlemsbidrag fra det  

 tidspunkt, hvor optagelsen har virkning.
Tilsvarende gælder, hvis  

 medlemmet bliver omfattet af ordningen med betaling af  

 efterlønsbidrag.
 A-kassen skal oplyse medlemmet om, hvornår og  

 på hvilken måde medlemsbidraget skal betales.
 Det skal endvidere fremgå af opkrævningen,  

 hvilken periode medlemsbidraget dækker.
Betaling via privatpersoner Hvis medlemmet overlader betalingen til tredjemand, fx en  

 ægtefælle, pårørende eller andre, har medlemmet selv  

 ansvaret for, at betalingen sker rettidigt.
 Betaling via et pengeinstitut m.v.
 Medlemmet kan altid betale medlemsbidrag gennem et  

 pengeinstitut eller gennem postvæsenet.
 Medlemmet har selv ansvaret for, at betalingen sker  

 rettidigt, se dog nedenfor om fejl fra pengeinstituttets side.
 Vælger medlemmet at betale via »home-banking«, er  

 det således medlemmets eget ansvar, at betalingsordren  

 gennemføres.
 Betaling via automatisk betalingsservice anses for sket,  

 når beløbet er debiteret medlemmets konto.
Hvis der sker betaling efter betalingsfristens  

 udløb, og dette udelukkende skyldes fejl fra pengeinstituttets side,  

 vil en for sen indbetaling være rettidig, hvis der på sidste  

 rettidige indbetalingsdag var dækning på medlemmets konto.
Det  

 forudsættes dog, at medlemmet betaler straks efter at være blevet  

 gjort opmærksom på fejlen, fx ved a-kassens rykkerbrev.
 Som eksempel kan nævnes tilfælde, hvor  

 pengeinstituttet har modtaget girokortet rettidigt, og hvor medlemmet, inden  

 medlemsbidraget forfalder, har indgået aftale om, at medlemsbidraget  

 løbende og inden betalingsfristens udløb skal betales via  

 betalingsservice.
 Ved betaling af medlemsbidrag via egen girokonto eller via  

 »home-banking« anses betaling for sket, når beløbet er debiteret  

 medlemmets konto.
 Ved betaling af medlemsbidrag med check anses betaling for  

 sket, når checken er kommet frem til kassen.
 Betaling på et posthus eller i et pengeinstitut er  

 sket på det tidspunkt, hvor posthuset/pengeinstituttet datostempler  

 girokortet som kvittering for, at betaling er sket.
 Disse retningslinier for de almindelige  

 betalingsmåder gælder også ved betaling inden for de  

 frister, der er nævnt i § 5, stk. 3, § 6, stk. 2, § 7, stk. 3, § 8,  

 stk. 2 og § 17, stk. 3.
Særligt ved overflytning I overflytningssituationen mellem 2 a-kasser reguleres  

 bidraget med virkning fra den dag, der fastsættes for  

 overflytningen.
Kassen fastsætter selv retningslinier for  

 »skæve opkrævninger« i forbindelse med overflytning, optagelse,  

 etc.
Det er dog en forudsætning, at kassen følger en ensartet  

 praksis for alle sine medlemmer.
Til § 2, stk. 2 Når en a-kasse opkræver medlemsbidraget forud,  

 kan bidraget tidligst forfalde på den første dag i den periode,  

 som medlemsbidraget dækker.
Til § 2, stk. 3 A-kassen skal oplyse medlemmet om de enkelte bidrags  

 størrelse på den almindelige opkrævning.
Hvis kassen  

 opkræver medlemsbidraget ved løntræk eller på en  

 anden måde uden skriftlig opkrævning til medlemmet, skal kassen  

 skriftligt oplyse medlemmet om bidragenes størrelse hvert år  

 inden udgangen af januar måned og ved ændring af bidragenes  

 størrelse.
Til § 2, stk. 4 Et medlem, der betaler det almindelige eller det samlede  

 medlemsbidrag til a-kassen, kan ikke slettes som medlem af kassen.
Rykker- og sletteproceduren skal standses, når  

 medlemmet har betalt skyldigt medlemsbidrag til kassen, uanset om medlemmet  

 er i restance med kontingent til den faglige organisation.
Der henvises til  

 vejledningen til § 2, stk. 5, § 5 og § 6.
 Er medlemmet i restance med efterlønsbidraget,  

 begynder eller fortsætter kassen proceduren i §§ 7 og 8.
Til § 2, stk. 5 Når en a-kasse opkræver medlemsbidrag til  

 kassen sammen med kontingent til den faglige organisation, skal det tydeligt  

 fremgå, hvilken andel af det samlede beløb, der er medlemsbidrag  

 til kassen.
Betaler medlemmet et beløb, der mindst svarer til  

 det samlede medlemsbidrag, må kassen ikke iværksætte  

 rykkerproceduren.
Se nedenfor om indholdet af rykker- og slettebrevet.
 Indbetaler medlemmet et beløb, der ikke fuldt ud  

 dækker det samlede medlemsbidrag og det faglige kontingent, er der  

 fastsat en »prioriteret rækkefølge« for afskrivning af det  

 skyldige beløb.
 Reglerne er fastsat for at sikre medlemmet bedst muligt.  

 Det almindelige medlemsbidrag har derfor første prioritet,  

 dernæst tilgodeses efterlønsbidraget og først herefter  

 afskrives på anden gæld til kasse eller den faglige organisation.  

 Hvis medlemmet samtidig har meddelt kassen, hvordan indbetalingen skal  

 fordeles, afskrives beløbet som ønsket af medlemmet.
Indbetaler et medlem, der hidtil har betalt  

 efterlønsbidrag, et beløb, der på kroner og øre  

 svarer til fx medlemsbidraget og det faglige kontingent, betragtes betalingen  

 som en besked til kassen om, at medlemmet ikke på nuværende  

 tidspunkt ønsker at betale efterlønsbidraget.
Men kassen  

 må ikke gå ud fra, at den utilstrækkelige betaling betyder,  

 at medlemmet har valgt efterlønsbidraget fra.
Kassen skal derfor  

 iværksætte sædvanlig rykker- og frameldeprocedure  

 vedrørende efterlønsbidraget, se eksemplerne neden for.
 Eks. 1 . Girokortet lyder fx på:
 forsikringsbidrag:
 285 kr.
 ATP:
 9 kr.
 administationsbidrag:
 127 kr.
 efterlønsbidrag:
 285 kr.
 restancegebyr:
 50 kr.
 fagligt kontingent:
 250 kr.
I alt 1006 kr.
Medlemmet betaler kun 900 kr. og har ikke  

 oplyst, hvordan betalingen skal fordeles.
Beløbet afskrives  

 først på det almindelige bidrag (forsikringsbidrag, ATP og  

 administrationsbidrag) i alt 421 kr. og dernæst på  

 efterlønsbidraget på 285 kr.
Det overskydende beløb  

 på 194 kr. kan afskrives på det faglige kontingent eller  

 restancegebyret.
Eks. 2. Et medlem betaler for januar måned 421 kr.  

 ud af en samlet opkrævning på 956 kr. (det almindelige  

 medlemsbidrag 421,- kr. efterlønsbidrag 285,- kr. og faglig kontingent  

 250 kr.) Den samlede opkrævning for februar lyder ligeledes på  

 956 kr., og dette beløb betaler medlemmet rettidigt.
Da medlemmet  

 betaler et præcist beløb, betragtes betalingen som en  

 tilkendegivelse af, at medlemmet også ønsker at betale sit  

 faglige kontingent.
Medlemmet er pr. 1. marts 2000 derfor a jour med  

 medlemsbidrag, efterlønsbidrag og faglig kontingent for januar  

 måned, men skylder efterlønsbidrag og faglig kontingent for  

 februar.
I marts skal a-kassen derfor rykke medlemmet for  

 efterlønsbidraget ( og det faglige kontingent). Har medlemmet inden da  

 meddelt kassen, at efterlønsbidraget vælges fra, skal kassen  

 undlade at rykke, eller standse rykkerproceduren, hvis den er sat i gang.
Der  

 henvises til vejledningen til § 8, stk. 1 og 2.
Eks. 3. Havde medlemmet i eks. 2 betalt 421 kr. i januar,  

 men 1100 kr. i februar er medlemmet pr. 1. marts 2000 a jour med  

 medlemsbidraget.
Restbeløbet: 1100 kr.   421 kr. = 679 kr.  

 dækker både efterlønsbidraget i januar og februar, der  

 beløber sig til 570 kr.
Det resterende beløb på 109 kr.  

 afskrives på det faglige kontingent.
Eks. 4. Havde  medlemmet i eks. 2 betalt 421 kr. i januar  

 og 421 kr. i februar, er medlemmet pr. 1. marts 2000 a jour med  

 medlemsbidraget, men skylder efterlønsbidrag for januar og februar.  

 Kassen skal derfor rykke for efterlønsbidraget.
Medlemmet skylder  

 også faglig kontingent for januar og februar.
Modregning Til § 3, stk. 1 og 2 Tvungen modregning A-kassen har pligt til at foretage modregning for det  

 forfaldne samlede medlemsbidrag i tilgodehavende dagpenge og andre ydelser,  

 der udbetales af kassen.
Der er dog kun pligt til at modregne, hvis det  

 samlede medlemsbidrag eller hele det almindelige medlemsbidrag til kassen kan  

 modregnes.
Skattevæsenets krav om lønindeholdelse  

 går forud for andre krav mod den pågældende A-indkomst,  

 også medlemsbidrag.
Der kan først modregnes for anden gæld  

 til kassen, efter at det forfaldne samlede medlemsbidrag er blevet modregnet.
 Kassen kan ikke modregne medlemsbidraget i en ydelse, som  

 medlemmets arbejdsgiver får udbetalt som refusion.
Kassen skal senest samtidig med, at modregningen  

 foretages, give medlemmet en modregningserklæring.
Dette kan fx ske  

 på den opgørelse, som udleveres til medlemmet i forbindelse med  

 dagpengeudbetalingen.
Af modregningserklæringen skal det fremgå,  

 dels hvilken periode medlemsbidraget dækker, dels størrelsen af  

 de enkelte bidrag til arbejdsløshedsforsikringen, administrationen,  

 ATP og efterlønnen.
Denne specifikation kan undværes, hvis  

 medlemmet har modtaget en opkrævning eller en årlig  

 opgørelse, hvoraf betalingsperioden og størrelsen af de enkelte  

 bidrag fremgår.
 Kassen skal i forbindelse med iværksættelse af  

 modregningsprocedure oplyse om, at medlemmet selv skal indbetale  

 medlemsbidraget, når udbetalingen af ydelser fra kassen ophører.  

 Kassen skal samtidig oplyse medlemmet om konsekvensen af manglende  

 indbetaling, når kassen ikke længere kan modregne.
 I de tilfælde, hvor kassen ikke længere kan  

 modregne, fx fordi medlemmet kommer i beskæftigelse, kan kassen, uanset  

 at medlemmet ikke forud har modtaget en opkrævning,  

 iværksætte rykkerproceduren, jf. bekendtgørelsens §§  

 5-8.
 Der henvises til vejledningen til § 15, der giver kassen  

 adgang til modregning af sine tilgodehavender i forbindelse med udbetaling af  

 efterlønsbidraget, når fx medlemmet fylder 60 år,  

 får tilkendt førtidspension eller dør, jf. § 13.
Aftalt modregning Bortset fra situationen i stk. 2 kan der kun ske  

 modregning, når det gælder medlemsbidrag, der endnu ikke er  

 forfaldent, hvis modregningen er aftalt med medlemmet.
 Næstsidste afsnit under tvungen modregning, der  

 handler om et medlem, der kommer i beskæftigelse, gælder  

 også ved aftalt modregning.
Fritagelse for betaling af medlemsbidrag Til § 4, stk. 1 Fritagelsen kan tidligst gælde fra det tidspunkt,  

 hvor a-kassen har modtaget den skriftlige anmodning herom.  

 Frihedsberøvede medlemmer kan dog fritages med  

 tilbagevirkende kraft fra frihedsberøvelsens start, hvis anmodningen  

 herom er modtaget senest 8 uger efter, at medlemmet blev  

 frihedsberøvet.
Allerede indbetalt medlemsbidrag, der vedrører  

 en periode efter anmodningstidspunktet/frihedsberøvelsen, kan  

 tilbagebetales.
For medlemmer, hvor der er iværksat rykker-  

 sletteprocedure, skal anmodningen om fritagelse være kassen i  

 hænde inden udløbet af 4-ugers fristen efter § 6, stk. 2, 2.  

 punktum, fra hvilket tidspunkt medlemmet ikke længere har mulighed for  

 at få genoprettet sit medlemskab.
Det gælder også for de  

 frihedsberøvede.
Hvis medlemmet har en restance fra en periode forud for  

 anmodningstidspunktet/frihedsberøvelsen, skal denne restance betales  

 inden for de givne frister.
Medlemmet kan slettes, hvis betaling ikke sker,  

 uanset at medlemmet efterfølgende er fritaget for betaling af  

 medlemsbidrag.
 Eksempel:
Den 13. juni 2000 modtager en a-kasse en anmodning om  

 fritagelse.
Medlemmet er i restance med april måned.
Kassen har den 8.  

 maj sendt et rykkerbrev og den 6. juni et slettebrev.
Brevet omfatter  

 skyldigt medlems- og eventuelt efterlønsbidrag for april, maj og juni  

 måneder.
Genoprettelsesfristen udløber den 5. juli, se  

 vejledningen til §§ 5 og 6.
 Medlemmet, der forudsættes at opfylde de  

 øvrige betingelser for fritagelse, fritages med virkning fra  

 anmodningstidspunktet, d.v.s. fra den 13. juni 2000. Hvis medlemmet er  

 frihedsberøvet den 26. maj 2000, kan fritagelsen ske fra den 26. maj  

 2000.
Kassen træffer afgørelse om, at medlemmet kan  

 fritages og bør samtidig opgøre det skyldige beløb.  

 Undlader medlemmet at betale rettidigt, d.v.s. i eksemplet senest den 5. juli  

 2000, slettes medlemmet, og fritagelsen bortfalder.
Betaler medlemmet  

 skyldigt medlemsbidrag, men ikke efterlønsbidraget, vil fritagelsen  

 bortfalde for et medlem, hvor betalingen af efterlønsbidrag er et  

 vilkår for fritagelsen, jf. § 4, stk. 1, nr. 3 og 4.
Reglerne om fritagelse for betaling af det almindelige  

 medlemsbidrag til kassen vedrører alene bidrag til  

 arbejdsløshedsforsikringen og ATP-bidraget.
Kassen kan desuden  

 generelt vedtage også at fritage for betaling af  

 administrationsbidraget.
Frihedsberøvede medlemmer Frihedsberøvede medlemmer, der kan stå til  

 rådighed for arbejdsmarkedet, opfylder ikke betingelserne for at blive  

 fritaget for betaling af medlemsbidrag.
Medlemmer hvis dagpengeret er ophørt Medlemmer, hvis dagpengeret er ophørt, skal  

 være tilmeldt AF som ledige.
Dagpengeretten anses for ophørt, når  

 medlemmets periode med ret til dagpenge er udløbet.
Det er  

 tilstrækkeligt, at medlemmet tilmelder sig AF, hvor medlemmet  

 ønsker det - »personlig tilmelding«.
Der kræves således  

 ikke tilmelding i den region, hvor medlemmet bor, jf. bekendtgørelse  

 om en aktiv arbejdsmarkedsindsats.
 For medlemmer, der delvist arbejder, gælder, at  

 medlemmet kun kan opnå fritagelse, hvis medlemmet er fuldt ledig i en  

 uge og ikke er fast tilknyttet en arbejdsgiver.
 Fritagelsen kan gives fra dagpengerettens ophør,  

 forudsat at medlemmet er ledig og tilmeldt AF i perioden med fritagelse.
 Konstaterer kassen efterfølgende, at medlemmet ikke  

 har opfyldt betingelserne, skal bidraget for den forløbne periode  

 opkræves i overensstemmelse med de almindeligt gældende regler om  

 opkrævning af medlemsbidrag m.v.
 For medlemmer, som har mistet dagpengeretten efter det  

 fyldte 50. år, henvises til vejledningen til stk. 4.
Voksenlærlinge og medlemmer under uddannelse Voksenlærlinge, der ikke er omfattet af den  

 nævnte ordning i nr. 3, kan fritages, hvis de opfylder betingelserne i  

 nr. 4, jf. stk. 6.
 Bestemmelserne omfatter også medlemmer, der har  

 orlov fra uddannelsen, men fortsat står tilmeldt uddannelsen.
Det er en betingelse, at medlemmet betaler  

 efterlønsbidrag.
Da medlemmer under 30 år ikke betaler  

 efterlønsbidrag, kan voksenlærlinge mellem 25-30 år ikke  

 opnå fritagelse.
Hvis medlemmet ophører med at betale  

 efterlønsbidraget, mens medlemmet er i gang med den uddannelse, der  

 har dannet grundlag for fritagelsen, er betingelserne for fritagelsen ikke  

 længere opfyldt.
A-kassen skal iværksætte rykker- og  

 frameldeprocedure vedrørende efterlønsbidraget i  

 overensstemmelse med §§ 7-8. Hvis medlemmet under uddannelsen frameldes  

 ordningen vedrørende betaling af efterlønsbidrag eller selv  

 vælger efterlønsordningen fra, skal kassen opkræve  

 medlemsbidrag fra det tidspunkt, hvor frameldingen eller fravalget har  

 virkning fra.
Opkrævningen skal ske i overensstemmelse med de  

 almindeligt gældende regler om opkrævning af medlemsbidrag  

 m.v.
Til § 4, stk. 2 Fritagelsen kan tidligst gælde fra det tidspunkt,  

 hvor a-kassen har modtaget den skriftlige anmodning herom.
Allerede indbetalt  

 medlemsbidrag, der vedrører en periode efter anmodningstidspunktet,  

 kan tilbagebetales.
Til § 4, stk. 3 Hjælp til forsørgelse eller til dækning  

 af almindelige leveomkostninger efter lov om aktiv socialpolitik udelukker  

 fritagelse for betaling af medlemsbidrag.
Et medlem, der alene modtager  

 hjælp til dækning af husleje eller andre bestemte formål,  

 kan opnå fritagelse for betaling af medlemsbidrag.
 Bestemmelsen omfatter også de medlemmer, der er  

 omfattet af § 4, stk. 1, nr. 4, uanset om hjælpen efter lov om aktiv  

 socialpolitik ikke overstiger det maksimale dagpengeniveau eller  

 elevlønnen for elever.
Til § 4, stk. 4 Medlemmer, som har mistet dagpengeretten efter det fyldte  

 50. år, men som i medfør af lovens § 74 a, stk. 5, ved fortsat  

 indbetaling af medlems- og efterlønsbidrag har ret til efterløn  

 ved det fyldte 60. år, kan ikke fritages for betaling af  

 medlemsbidraget, uden at det kan få konsekvenser for retten til  

 efterløn.
 Medlemmer, som har mistet dagpengeretten efter det fyldte  

 50. år, og som alligevel vælger at blive fritaget for at betale  

 medlemsbidraget, er ikke længere omfattet af lovens § 74 a, stk. 5. De  

 kan derfor kun få efterløn, hvis de opfylder de almindelige  

 betingelser for ret til efterløn, herunder arbejdskravet efter lovens  

 § 53.
Til § 4, stk. 6 Opgørelse af indtægter Ved opgørelse af medlemmets samlede  

 indtægter medregnes alle indtægter, der hidrører  

 fra beskæftigelse samt SU og lign. ydelser, der modtages i forbindelse  

 med, at medlemmet er under uddannelse.
Legater medregnes i det omfang,  

 medlemmet bliver beskattet af beløbet.
Derimod skal  

 renteindtægter, lån og lign. ikke medregnes.
For elever må den samlede indtægt ikke  

 overstige elevlønnen.
For voksenlærlinge, der ikke er omfattet  

 af stk. 1, nr. 3, må den samlede indtægt ikke overstige  

 lønnen for voksenlærlinge.
Lønnen til  

 voksenlærlinge betragtes i denne relation som elevløn.
Elevlønninger er fastsat i de enkelte  

 overenskomster og stiger gennem uddannelsens forløb.
Elevlønnen  

 må for det enkelte medlem udgøre elevlønnen på det  

 pågældende læreårstrin incl. eventuelle tillæg  

 inden for det overenskomstområde, som medlemmet er omfattet af under  

 uddannelsen.
 Medlemmer, der deltager i social- og  

 sundhedsuddannelserne, betragtes som elever.
 For medlemmer under uddannelse, der ikke modtager  

 elevløn men fx SU, må den samlede indtægt ikke overstige  

 det maksimale dagpengeniveau.
 Den samlede indtægt opgøres som et gennemsnit  

 af indtægten for 12 måneder - regnet fra tidspunktet for  

 fritagelsen.
For elever, der er lønnet under uddannelsen,  

 må den samlede indtægt således højst udgøre  

 elevlønnen for 12 måneder.
Hvis eleven udover sin elevløn  

 har andre indtægter, vil der ikke være mulighed for  

 fritagelse.
 For andre medlemmer er der mulighed for at have  

 indtægter, der i nogle måneder ligger over det maksimale  

 dagpengeniveau for en måned, når blot den samlede indtægt  

 opgjort som gennemsnittet af indtægten for 12 måneder, ikke  

 overstiger det maksimale dagpengeniveau for 12 måneder.
Beskæftigelseskravet Beskæftigelseskravet anses for opfyldt, hvis  

 medlemmet ved uddannelsens start har dagpengeret på grundlag af  

 beskæftigelse.
Har medlemmet dagpengeret på grundlag af en  

 uddannelse, kan medlemmet ikke fritages, selvom medlemmet på et  

 tidligere tidspunkt har opfyldt beskæftigelseskravet på grundlag  

 af beskæftigelse.
Perioder, hvori medlemmet har gennemført en  

 erhvervmæssig uddannelse, der er dimitteret på, jf. lovens § 56,  

 kan således ikke medregnes til opfyldelse af  

 beskæftigelseskravet.
Derimod kan de øvrige forhold, der er  

 nævnt i § 56, medregnes.
 Perioder, ophør m.v.
Fritagelsen gives for et år ad gangen.
Der er ikke  

 mulighed for at blive fritaget for betaling af medlemsbidrag for perioder af  

 under 12 måneder, medmindre uddannelsen afsluttes eller ophører  

 inden for 12 måneders perioden.
Der kan maksimalt ske fritagelse for sammenlagt 5  

 år.
Et medlem, der har været fritaget i en 12 måneders  

 periode, kan fx hvis den samlede indtægt vil overstige det maksimale  

 dagpengeniveau - for elever elevlønnen - vælge ikke at blive  

 fritaget for den følgende 12 måneders periode.
 Fritagelsen gælder indtil det tidspunkt, hvor  

 medlemmet afslutter eller ophører med uddannelsen.
Fritagelsen kan som udgangspunkt gives på baggrund  

 af medlemmets tro- og love oplysning om deltagelse i uddannelse og  

 indtægter under uddannelsen.
Medlemmet skal efterfølgende  

 på tro og love erklære, at betingelserne for fritagelsen har  

 været opfyldt, herunder fremsende oplysninger om indtægten i de  

 forløbne 12 måneder eller indtil det tidspunkt, hvor medlemmet  

 afsluttede eller ophørte med uddannelsen.
Konstaterer a-kassen, at medlemmets samlede indtægt  

 oversteg det maksimale dagpengeniveau for et år   eller  

 elevlønnen for et år   skal medlemsbidraget for 12 måneder  

 opkræves i overensstemmelse med de almindeligt gældende regler om  

 opkrævning af medlemsbidrag m.v.
Hvis medlemmet afsluttede eller  

 ophørte med uddannelsen inden for en 12 måneders periode,  

 opgøres den samlede indtægt som gennemsnittet af indtægten  

 i den del af perioden, hvor medlemmet deltog i uddannelsen.
Den samlede  

 indtægt må udgøre en forholdsmæssig del af det  

 maksimale årlige dagpengeniveau   for elever en forholdsmæssig  

 del af den årlige elevløn.
Til § 4, stk. 7 Der kan ikke udbetales ydelser, herunder  

 kursusgodtgørelse, fra a-kassen i fritagelsesperioden.
 Der kan blive tale om efterbetaling af ydelser fra kassen  

 i de situationer, hvor det efterfølgende har vist sig, at medlemmet  

 ikke opfyldte betingelserne for fritagelse for betaling af medlemsbidrag, fx  

 fordi medlemmet ophørte med uddannelsen, eller for så vidt  

 angår de medlemmer, der er nævnt i stk. 1, nr. 4, at den samlede  

 indtægt oversteg det maksimale dagpengeniveau - for elever  

 elevlønnen.
Rykker- og sletteproceduren vedrørende det  

 almindelige bidrag Til §§ 5 og 6 Fristberegningen Et rykker- eller slettebrev, der fx sendes tirsdag den  

 08.02.00 anses for at være kommet frem onsdag den 09.02.00. 3-ugers  

 fristen udløber onsdag den 01.03.00 og 4-ugers fristen onsdag den  

 08.03.00. Betaling efter § 2, stk. 1, skal være sket senest den  

 01.03.00 eller den 08.03.00, jf. vejledningen til § 2, stk. 1.
Det er vigtigt, at brevenes datering og den faktiske  

 afsendelsesdag er samme dag, da en oplyst seneste betalingsdag ellers ikke  

 kan lægges til grund ved indbetalingen.
Sender a-kassen derfor et  

 rykker- eller slettebrev senere, end brevet er dateret, skal kassen  

 være særlig opmærksom på, om betaling er sket  

 rettidig.
Betalingsfristen regnes fra og med den første hverdag,  

 herunder lørdag, efter at kassen har sendt rykker- eller slettebrevet.
Hvis fristen udløber på en lørdag, en  

 søndag eller en søgnehelligdag, er betaling den  

 førstkommende hverdag rettidig.
Tilsvarende gælder, hvis fristen  

 udløber den 05.06, 24.12 eller 31.12.
Hvis medlemmet godtgør, at rykkerbrevet er kommet  

 senere frem, skal fristen regnes fra dette tidspunkt.
Det gælder dog  

 ikke, hvis forsinkelsen skyldes medlemmets egne forhold, fx omadressering,  

 adresse i udlandet m.v.
Formuleringen af rykker- og slettebrevet Når det drejer sig om a-kasser, der som led i en  

 samadministration med den faglige organisation opkræver kontingent til  

 den faglige organisation sammen med medlemsbidraget til  

 kassen, stilles der i bekendtgørelsen strengere krav til brevenes  

 formulering.
 Det skal udtrykkeligt fremgå af rykker- og  

 slettebrevets tekst, at et medlem, der betaler medlemsbidrag til kassen, ikke  

 kan slettes som medlem af kassen.
 Det er således ikke tilstrækkeligt, at  

 medlemmet af selve teksten og af opkrævningen kan se, hvilket  

 beløb der er kontingent til den faglige organisation og hvilket  

 beløb, der er medlemsbidrag til kassen.
Brevene må ikke være formuleret på en  

 sådan måde, at medlemmet kan tro, at medlemskabet af kassen  

 ophører, hvis medlemmet ikke betaler kontingentet til den faglige  

 organisation.
Brevets henvisning til lovens § 78 må således kun  

 kædes sammen med manglende betaling af det beløb, der er  

 medlemsbidraget til kassen.
Et slettebrev er en afgørelse.
Slettebrevet skal  

 henvise til de relevante bestemmelser i loven og bekendtgørelsen, og  

 brevet skal indeholde en klagevejledning.
Også rykkerbrevet bør  

 henvise til de relevante bestemmelser.
Opkrævning af restancegebyr Restancegebyret opkræves til dækning af de  

 udgifter, a-kassen har ved at skulle iværksætte rykkerproceduren.  

 Restancegebyret kan dog bortfalde, hvis medlemmet er uden skyld i  

 iværksættelsen af rykkerproceduren.
Der er ikke hjemmel til at opkræve andre gebyrer end  

 restancegebyret.
Kassen kan således ikke pålægge medlemmer  

 særligt gebyr fx for at sende breve til udlandet eller for at modtage  

 betaling fra medlemmer i udlandet.
Restancegebyret er ikke en del af medlemsbidraget.  

 Undlader medlemmet at betale, kan medlemmet hverken pålægges en  

 karantæne eller slettes.
Gebyret må ikke i brevteksten  

 fremtræde, som om det var tilfældet.
Rykker- og slettebrevet skal  

 derfor formuleres på en sådan måde, at medlemmet kan se,  

 hvilket beløb der skal betales, for at slettelse undgås.
Det kan  

 fx ske ved, at kassen specificerer de enkelte beløbsdele i selve  

 teksten.
Det bemærkes, at giroopkrævningskortet gerne må  

 lyde på det samlede skyldige beløb til kassen.
Se i  

 øvrigt vejledningen til § 2, stk. 5, §§ 7 og 8 og § 7, stk. 1 og  

 2.
Betaling af et mindre beløb end det,  

 opkrævningen lyder på Betaler medlemmet et beløb, der dækker  

 medlemsbidraget, kan medlemmet ikke slettes som medlem af a-kassen, uanset at  

 medlemmet ikke har betalt det opkrævede kontingent til den faglige  

 organisation.
Dette gælder, medmindre medlemmet klart har  

 tilkendegivet, at (en del af) betalingen ikke er til kassen.
Der henvises til  

 vejledningen til § 2, stk. 5.
Rykkerproceduren Til § 5, stk. 1 og 2 Udsendelse af rykkerbrev A-kassen skal hver måned sende et rykkerbrev til de  

 medlemmer, som er i restance med medlemsbidrag, der forfaldt i den  

 forudgående måned.
 Opkræves medlemmet i forbindelse med rykkerbrevet  

 også for et senere forfaldent medlemsbidrag, skal det udtrykkeligt  

 fremgå, hvilket beløb der skal være betalt inden  

 udløbet af 3-ugers fristen, for at medlemmet undgår  

 slettelse.
 Opkræves medlemmet i forbindelse med rykkerbrevet  

 også for medlemsbidrag og eventuelt restancegebyr for en  

 forudgående periode, skal dette udtrykkeligt fremgå af brevet,  

 jf. om restancegebyr ovenfor.
 Indbetalinger fra medlemmet skal altid afskrives på  

 den ældste restance med det samlede medlemsbidrag til kassen, medmindre  

 medlemmet klart har tilkendegivet, at betalingen ikke er til kassen.
Til § 5, stk. 4 Dokumentation for afsendelsen af rykkerbrevet Dokumentation for, at medlemmet er blevet rykket  

 skriftligt, kan enten bestå af brevkopi af det afsendte rykkerbrev  

 eller af edb-udskrift eller lignende, der viser, på hvilken dato  

 rykkerbrevet er sendt til medlemmet.
Endelig kan dokumentationen for  

 afsendelse af brevet ske ved, at postvæsenet kvitterer for, at brevet  

 er indleveret til afsendelse hos postvæsenet.
 Der henvises til reglerne i vejledningen om dokumentation  

 for arbejdsløshedskassernes administration af bestemmelserne i lov om  

 arbejdsløshedsforsikring m.v.
Slettelse og genoprettelse af medlemskabet Til § 6, stk. 1 og 2 Udsendelse af slettebrev A-kassen skal i sin afgørelse om slettelse, der  

 fremgår af slettebrevet, orientere medlemmet om, at medlemskabet  

 genoprettes, hvis de medlemsbidrag, der er forfaldne på det tidspunkt,  

 hvor slettebrevet sendes, betales inden for en frist på 4 uger, jf.  

 ovenfor om fristberegningen.
 Genoprettelse gøres således betinget af, at  

 såvel det medlemsbidrag, som medlemmet er i restance med som evt.  

 senere forfaldne medlemsbidrag, betales inden fristens udløb.
 Eksempel:
Medlemsbidraget opkræves månedsvis forud.
Der  

 rykkes for medlemsbidraget for januar måned mandag den 07.02.00 med  

 betalingsfrist tirsdag den 29.02.00. Medlemmet betaler ikke.
Medlemmet  

 betaler heller ikke medlemsbidraget for februar måned.
På grund  

 af restancen med januar måneds medlemsbidrag sendes slettebrev tirsdag  

 den 07.03.00.
Forfaldsdag for medlemsbidraget for månederne  

 januar, februar og marts er henholdsvis den 01.01.00, 01.02.00 og 01.03.00.  

 Medlemsbidrag for disse måneder er forfaldne på tidspunktet for  

 afsendelsen af slettebrevet.
Genoprettelsen er derfor betinget af, at  

 medlemmet betaler medlemsbidrag for januar, februar og marts.
 Opkrævningen i forbindelse med slettebrevet  

 erstatter rykkerbrevet for medlemsbidraget for februar måned.
 Det skal fremgå af slettebrevet, dels hvilket  

 beløb medlemmet skal betale for, at medlemskabet kan genoprettes, dels  

 hvilke perioder beløbet vedrører.
 Genoprettelsen kan alene gøres betinget af, at  

 medlemmet betaler medlemsbidrag til kassen, jf. ovenfor.
 Det skal tydeligt fremgå af slettebrevet, hvilken  

 betydning en eventuel slettelse kan få for en senere ret til ydelser,  

 herunder for retten til efterløn, jf. bekendtgørelse om en  

 a-kasses pligt til at vejlede m.v.
Til § 6, stk. 3 Udsendelse af genoprettelsesbrev Der skal altid sendes et genoprettelsesbrev til et medlem,  

 der betaler hele det skyldige medlemsbidrag inden for 4-ugers fristen.
Da  

 genoprettelsesbrevet er en afgørelse, skal det henvise til de  

 relevante bestemmelser i loven og bekendtgørelsen, og brevet skal  

 indeholde en klagevejledning.
 Det fremgår af vejledningen til § 2, stk. 1,  

 hvornår betaling anses for at være sket.
 Betaler medlemmet det opkrævede beløb samme  

 dag, som a-kassen sender slettebrevet (indbetalingen og slettebrevet krydser  

 hinanden) eller det opkrævede beløb efter slettebrevets  

 modtagelse, men inden for 4-ugers fristen, skal kassen sende et  

 genoprettelsesbrev.
 Har et medlem, der har fået et slettebrev, men som  

 har betalt inden for 4-ugers fristen, klaget til direktoratet over »at  

 være blevet slettet«, skal kassen ikke oversende klagen til  

 direktoratet, før kassen har afklaret, om medlemmet ønsker at  

 opretholde sin klage.
Er et medlem blevet slettet, og har medlemmet ikke betalt  

 inden for 4-ugers fristen i slettebrevet, skal kassen ikke sende medlemmet et  

 brev om, at medlemmet er »endeligt slettet«.
Hvis kassen mener, at det er en  

 god service at sende et sådant brev, skal brevet ikke indeholde  

 klagevejledning til direktoratet.
 Genoprettelse af medlemskabet sker fra det tidspunkt, hvor  

 medlemmet har betalt hele det skyldige medlemsbidrag.
 Virkningen af genoprettelse af medlemskabet er, at  

 medlemsperioden ikke anses for afbrudt.
 Der henvises til § 9, for så vidt angår  

 pålæggelse af en sanktion i forbindelse med genoprettelsen.
 Kassen kan umiddelbart iværksætte  

 rykkerprocedure for evt. medlemsbidrag, som medlemmet er i mere end 1  

 måneds restance med på genoprettelsestidspunktet, hvis medlemmet  

 på grund af slettelse ikke er blevet opkrævet for det  

 pågældende medlemsbidrag.
 Betaler medlemmet efter 4-ugers fristens udløb,  

 skal kassen returnere betalingen og træffe afgørelse om, at  

 medlemskabet ikke kan genoprettes.
Klager modtaget efter udløb af 4-ugers  

 fristen Er medlemmet blevet slettet, og er genoprettelsesfristen  

 og klagefristen, der begge er på 4 uger, udløbet, uden at  

 betaling har fundet sted, er medlemskabet af a-kassen ophørt.
 Klages der efter udløbet af klagefristen, kan  

 hovedledelsen kun se bort fra overskridelse af klagefristen, når der er  

 særlig grund til det, jf. § 2, stk. 5, i bekendtgørelse nr. 159  

 af 20. februar 1997 om klage over arbejdsløshedskassernes  

 afgørelser.
 En særlig grund til at genoptage sagen kan  

 være, at medlemmet godtgør, at slettebrevet først er  

 modtaget efter fristens udløb, fx fordi medlemmet ikke har meldt  

 adresseændring til kassen.
Er der ikke en sådan særlig grund, kan sagen  

 ikke genoptages.
Kassen skal derfor ikke tage stilling til slettelsen  

 én gang til, men give afslag på anmodningen om genoprettelse.  

 Afslaget gives med henvisning til fristoverskridelsen, og der gives  

 klagevejledning til direktoratet.
 Det bemærkes, at det forhold, at klagefristen i et  

 sådant tilfælde kan suspenderes, ikke betyder, at fristen for  

 genoprettelse også er suspenderet.
Til § 6, stk. 4 Dokumentation for afsendelsen af slettebrevet Dokumentation for, at slettelsebrevet er sendt, kan enten  

 være, at postvæsenet har kvitteret for, at slettebrevet er  

 indleveret til afsendelse, eller at det er fremsendt som anbefalet post.
 Der henvises til reglerne i vejledningen om dokumentation  

 for arbejdsløshedskassernes administration af bestemmelserne i  

 arbejdsløshedsforsikringsloven m.v.
Rykker- og frameldeproceduren vedrørende  

 efterlønsbidraget Til §§ 7 og 8 Det forudsættes, at a-kassen foretager en samlet  

 opkrævning af det almindelige medlemsbidrag og  

 efterlønsbidraget.
Rykker- og frameldeproceduren for  

 efterlønsbidragets vedkommende følger samme procedure som  

 medlemsbidraget, men manglende betaling medfører ikke, at medlemskabet  

 slettes.
Undlader medlemmet at betale efterlønsbidraget, skal  

 medlemmet frameldes ordningen med betaling af efterlønsbidrag, hvilket  

 kan få konsekvenser for medlemmets ret til efterløn.
 Slettes medlemmet, jf. § 6, stk. 1, er konsekvensen, at  

 der ikke kan opkræves efterlønsbidrag hos medlemmet, der  

 først omfattes af ordningen, hvis medlemmet igen bliver optaget i en  

 kasse.
Formuleringen af rykker- og frameldebrevet Rykkes medlemmet både for det almindelige  

 medlemsbidrag og for efterlønsbidraget, skal det opkrævede  

 beløb specificeres, så medlemmet kan se, hvad der skyldes i  

 henholdsvis det almindelige medlemsbidrag og i efterlønsbidrag, og  

 hvad der skal betales for at undgå slettelse som medlem af a-kassen.  

 På tilsvarende måde skal frameldebrevet, hvis det tillige er et  

 slettebrev, indeholde en specifikation af det opkrævede  

 beløb.
 Det bemærkes, at giroopkrævningskortet gerne  

 må lyde på det samlede skyldige beløb til kassen.
Rykkerproceduren Til § 7, stk. 1 og 2 Der henvises til vejledningen til § 5, stk. 1 og 2.
 Opkræver a-kassen restancegebyr, kan der kun  

 opkræves ét gebyr.
Til § 7, stk. 3 Rykkerbrevet skal oplyse medlemmet om, at det kan  

 få konsekvenser, hvis efterlønsbidraget ikke betales rettidigt,  

 da medlemmet i så fald skal frameldes ordningen vedrørende  

 efterlønsbidraget, jf. § 8.
Til § 7, stk. 4 Der henvises til vejledningen til § 5, stk. 4.
Framelding af efterlønsbidraget Til § 8, stk. 1 og 2 Det skal udtrykkeligt fremgå af a-kassens  

 afgørelse, at medlemmet kan vælge igen at betale  

 efterlønsbidrag.
 Det bemærkes, at medlemmer, der omfattes af lovens  

 § 74 a, stk. 2 og 3, som udgangspunkt skal indbetale efterlønsbidrag  

 fra den 1. april 1999 eller den 1. juli 1999.
Det er en forudsætning for retten til  

 efterløn, at der ikke opstår perioder, hvor disse medlemmer ikke  

 har betalt efterlønsbidrag.
Er medlemmet blevet slettet som medlem,  

 jf. § 6, stk. 1, kan medlemmet tidligst genoptage indbetalingen af  

 efterlønsbidraget fra det tidspunkt, hvor medlemmet igen er blevet  

 optaget i kassen, jf. vejledningen til § 1, stk. 1.
 Betaler et medlem, som ikke er i restance med det  

 almindelige medlemsbidrag, efter udløbet af 4-ugers fristen, betragtes  

 betalingen som en tilkendegivelse af, at medlemmet igen ønsker at  

 betale efterlønsbidrag.
Kassen skal returnere det indbetalte beløb og i  

 brevet meddele medlemmet, at medlemmets periode med betalt  

 efterlønsbidrag er blevet afbrudt.
Perioden, hvor medlemmet ikke har  

 betalt efterlønsbidrag, løber fra sidste rettidige betaling til  

 det tidspunkt, hvor kassen har modtaget det for sent indbetalte  

 efterlønsbidrag.
Kassen opkræver efterlønsbidrag med  

 virkning fra medlemmets for sene betaling.
Betaler medlemmet det almindelige medlemsbidrag inden for  

 4-ugers fristen, men ikke efterlønsbidraget, vil medlemmet modtage et  

 genoprettelsesbrev og i samme brev blive frameldt ordningen vedrørende  

 betaling af efterlønsbidraget.
Medlemmet vil i reglen også  

 modtage en opkrævning på indeværende måneds  

 almindelige medlemsbidrag.
En efterfølgende betaling på  

 opkrævningskortet bliver afskrevet på det forfaldne, almindelige  

 medlemsbidrag, jf. § 2, stk. 5.
Overstiger indbetalingen det opkrævede forfaldne  

 medlemsbidrag, kan »overskuddet« betragtes som en tilkendegivelse af, at  

 medlemmet fortsat ønsker at betale efterlønsbidrag.
Betaler et  

 medlem, der tillige er medlem af den faglige organisation, et beløb,  

 der nøjagtigt svarer til medlemsbidraget og det faglige kontingent,  

 kan denne indbetaling ikke ses som en tilkendegivelse af, at medlemmet  

 ønsker at betale det forfaldne efterlønsbidrag forud for det  

 faglige kontingent.
I dette tilfælde må kassen begynde  

 rykkerproceduren for efterlønsbidragets vedkommende, se vejledningen  

 til § 2, stk. 5.
 Kassen returnerer det overskydende beløb til  

 medlemmet, jf. de retningslinier, der er gengivet ovenfor.
Til § 8, stk. 3 Der henvises til vejledningen til § 6, stk. 4.
Sanktion ved genoprettelse af medlemskabet Til § 9 Bestemmelsen har kun betydning for det almindelige  

 medlemsbidrag og ikke for efterlønsbidraget.
Karantænen kan kun afvikles for dage, hvor medlemmet  

 er berettiget til dagpenge eller andre ydelser fra a-kassen, bortset fra  

 feriedagpenge og kursusgodtgørelse.
Karantænen vil derfor ikke  

 kunne afvikles samtidig med en anden sanktion.
Karantæneperioden løber fra datoen for  

 afsendelsen af slettebrevet.
Er genoprettelsen sket efter § 6, stk. 3, 2.  

 punktum, løber karantæneperioden fra datoen for  

 genoprettelsesbrevet.
 Karantænen bortfalder, hvis den ikke er afviklet  

 inden 2 år fra denne dato, jf. reglerne i bekendtgørelse om  

 sanktioner i forbindelse med uberettiget modtagelse af ydelser fra en  

 arbejdsløshedskasse.
Tilsvarende gælder, hvis medlemmet udmelder sig af  

 kassen.
Karantænen bortfalder dog ikke, hvis der alene er tale om  

 overflytning fra én kasse til en anden, og medlemskabet i forbindelse  

 med overflytningen ikke afbrydes.
Tilbagebetaling af medlemsbidrag Til § 10, stk. 1 Bestemmelsen vedrører tilbagebetaling af det  

 samlede medlemsbidrag, bortset fra administrationsdelen.
A-kassen  

 træffer afgørelse om tilbagebetaling af administrationsdelen af  

 medlemsbidraget.
 Et medlem, der på grund af svig er blevet slettet  

 med tilbagevirkende kraft, skal have tilbagebetalt medlemsbidraget for  

 perioden fra slettelsens virkning til tidspunktet for afgørelsen om  

 slettelse.
 Kassen skal modregne et evt. tilbagebetalingskrav mod  

 medlemmet i tilbagebetalingsbeløbet.
Et medlem, hvis medlemskab af kassen annulleres på  

 grund af manglende ret til optagelse, skal have tilbagebetalt  

 medlemsbidraget.
Medlemskabet kan kun annulleres, hvis medlemmet ikke har  

 haft en betinget dagpengeret.
Medlemskabet skal endvidere annulleres, hvis et medlem  

 uretmæssigt har været forsikret i en dansk a-kasse.
Der henvises  

 til reglerne i bekendtgørelse om arbejdsløshedsforsikring ved  

 arbejde m.v. inden for EØS og i det øvrige udland  

 (EØS-bekendtgørelsen), og bekendtgørelse om medlems- og  

 dagpengeret efter arbejde eller ophold på Færøerne.
Kassen  

 skal sikre sig dokumentation for, at medlemmet er omfattet af det andet lands  

 forsikringssystem.
 Har medlemmet ikke i øvrigt været berettiget  

 til medlemskab af kassen, skal medlemsbidraget tilbagebetales.
 Medlemmets krav forældes efter lov nr. 274 af 22.  

 december 1908 om forældelse af visse fordringer.
Til § 10, stk. 2 Da der er tale om en frivillig ordning, som skal  

 fravælges, jf. § 1, stk. 2 og 5, har medlemmet krav på at  

 få indbetalte beløb tilbage, hvis medlemmet skriftligt  

 vælger efterlønsbidraget fra.
Medlemmet kan kun få  

 indbetalte bidrag tilbage, hvis medlemmet reagerer senest 3 måneder  

 efter, at bidraget første gang opkræves hos medlemmet.
Det er  

 modtagelsen i a-kassen, der er afgørende for, om fristen er overholdt.  

 Opkræves medlemmet første gang efterlønsbidrag i marts  

 2000, der forfalder til betaling den 1. april 2000, og betaler medlemmet  

 dette bidrag og også de bidrag, der forfalder til betaling den 1. maj  

 og 1. juni 2000, kan medlemmet få efterlønsbidraget tilbage for  

 alle 3 måneder, hvis kassen senest den 30. juni 2000 modtager besked  

 om, at bidraget vælges fra.
Har medlemmet en gang valgt at få  

 efterlønsbidraget tilbagebetalt inden for 3-måneders fristen,  

 kan medlemmet ikke »fortryde om igen« og genoptage indbetalingen med ubrudt  

 anciennitet.
Drejer det sig derimod om, at medlemmet fortryder sit fravalg,  

 se vejledningen til § 1, stk. 5, kan det ske gentagne gange, blot det hver  

 gang sker inden for 3-måneders fristen.
3-måneders fristen forlænges, hvis et medlem  

 inden for fristen har rejst spørgsmål om sin ret til  

 efterløn over for kassen eller direktoratet, og dette  

 spørgsmål ikke kan besvares inden udløbet af fristen.  

 Kassen kan vente med at tilbagebetale bidraget til sagen er afgjort.
Se med  

 hensyn til dette tidspunkt vejledningen til § 1, stk. 5.
Hvis medlemmet er blevet overflyttet inden for  

 3-måneders perioden, skal medlemmet anmode om at få  

 efterlønsbidraget tilbagebetalt i den nuværende kasse.
Denne  

 kasse skal undersøge, om medlemmet har anmodet om at få  

 efterlønsbidraget tilbagebetalt senest 3 måneder efter, at det  

 første efterlønsbidrag forfaldt til betaling.
Er dette  

 tilfældet, skal den nuværende kasse tilbagebetale det  

 beløb, som medlemmet har indbetalt i efterlønsbidrag i denne  

 kasse.
Tilsvarende skal en tidligere kasse udbetale de  

 efterlønsbidrag, som medlemmet har indbetalt i den  

 pågældende kasse.
 Opgørelse og udbetaling af  

 efterlønsbidraget sker efter samme regler som ved annullation af  

 medlemsperioder.
Tilbagebetaling af efterlønsbidrag  

 Fravalg af efterlønsordningen - overførsel til en  

 pensionsordning Til §§ 11-16 Det følger af lovens § 77 a, at alle, der har  

 indbetalt efterlønsbidrag, og som skriftligt anmoder a-kassen herom,  

 kan få bidragene tilbageført.
Det kan enten ske som en udbetaling, jf. § 10, stk. 2, §  

 13, stk. 1 og 2 og § 16, ved overførsel til en pensionsordning, jf. §  

 11, eller ved, at medlemmet er registreret for et tilgodehavende, jf. § 12,  

 der kan udbetales, når betingelserne herfor er opfyldt.
Selv om  

 medlemmet er gået på efterløn, kan indbetalte bidrag  

 tilbagebetales.
Der skal dog, når tilbagetalingsbeløbet er gjort  

 op, fratrækkes 5 dagpengesatser for hver uge, medlemmet har fået  

 udbetalt efterløn, jf. lovens § 77 a, stk. 6.
 Der er hermed udtømmende gjort op med de  

 situationer, hvor et medlem kan få efterlønsbidraget  

 tilbage.
 Selv om det efterfølgende viser sig, at et medlem  

 aldrig kan få glæde af efterlønsordningen, men alligevel  

 har undladt at vælge efterlønsbidraget fra, da bidraget blev  

 opkrævet hos medlemmet, er det medlemmets egen risiko.
Medlemmet må i dette tilfælde ophøre  

 med indbetalingen, vælge efterlønsordningen fra og få  

 beløbet overført til en pensionsordning.
Opfylder medlemmet en  

 af betingelserne i § 13, kan efterlønsbidraget udbetales, men der skal  

 ske fradrag for skat eller afgift efter § 15.
Det er medlemmets (seneste) a-kasse, der udbetaler  

 beløbet eller foretager overførsel af beløbet til en  

 pensionsordning.
I de tilfælde, hvor et medlem er blevet overflyttet  

 inden for 3-måneders perioden, henvises til vejledningen til § 10, stk.  

 2. Det påhviler denne kasse at indhente nødvendige oplysninger  

 til brug for opgørelsen af medlemmets tilgodehavende hos medlemmets  

 tidligere kasser.
Nærmere regler herom er fastsat i vejledning om  

 dokumentation for arbejdsløshedskassernes administration af  

 bestemmelserne i arbejdsløshedsforsikringsloven m.v.
 Er registreringen af medlemmets tilgodehavende  

 overført til direktoratet, udbetaler direktoratet beløbet, jf.  

 vejledningen til § 12.
 Tilbagebetalingsbeløbet skal gøres op, jf.  

 § 15, stk. 1, og der skal - som hovedregel - enten betales afgift eller skat  

 af efterlønsbidraget, jf. § 15, stk. 2.
Til § 11 § 11 forudsætter, at medlemmet aktivt har valgt  

 selve efterlønsordningen fra.
Fravalget skal ske skriftligt.
Der er  

 ikke tale om et fravalg af efterlønsordningen, hvis medlemmet meddeler  

 a-kassen, at han eller hun »ikke længere vil betale  

 efterlønsbidrag«.
I dette tilfælde skal kassen skriftligt anmode  

 medlemmet om at oplyse, om medlemmet blot ønsker at holde pause med  

 indbetalingen, jf. § 1, stk. 2, eller om medlemmet ønsker at  

 fravælge efterlønsordningen.
Konsekvensen af at vælge  

 efterlønsordningen fra er, at medlemmet ikke kan gøre brug af  

 hidtidige bidragsperioder, hvilket kan betyde, at medlemmet mister retten til  

 efterløn.
Der henvises til vejledningen til § 1, stk. 4.
Til § 11, stk. 1 - 4 Det påhviler medlemmet at dokumentere, at den  

 valgte pensionsordning er i overensstemmelse med kap. 1 i  

 pensionsbeskatningsloven.
Medlemmet kan opfylde sin dokumentationspligt  

 gennem en erklæring fra sit pensionsinstitut, der bekræfter, at  

 medlemmets pensionsordning er omfattet af kap. 1 i pensionsbeskatningsloven,  

 jf. stk. 4.
Hvis medlemmet dokumenterer, at overførsel af  

 efterlønsbidrag til medlemmets arbejdsmarkedspension er uden betydning  

 for pensionens størrelse, når den kommer til udbetaling, kan  

 medlemmet vælge i stedet at overføre beløbet til en  

 privattegnet pensionsordning.
Medlemmet kan også vente, til medlemmet  

 fylder 60 år og få efterlønsbidraget udbetalt, se § 13,  

 stk. 1.
Hvis medlemmet ønsker efterlønsbidraget  

 overført til en udenlandsk pensionsordning, skal medlemmet  

 dokumentere, at denne ordning svarer til en pensionsordning omfattet af kap.  

 1 i pensionsbeskatningsloven.
Dokumentationen kan fx bestå i det  

 udenlandske pensionsinstituts beskrivelse af ordningen.
A-kassen skal forelægge dokumentationen for  

 direktoratet, der efterprøver medlemmets oplysninger.
Når  

 direktoratet har fået bekræftet, at den udenlandske  

 pensionsordning opfylder betingelserne i § 11, overfører direktoratet  

 beløbet - der er opgjort af kassen som 1. instans - til det  

 udenlandske pensionsinstitut.
 Direktoratet har udarbejdet en blanket om fravalg af  

 efterlønsbidrag/-ordningen, der endvidere kan bruges som dokumentation  

 i forbindelse med overførsel af efterlønsbidrag til en dansk  

 pensionsordning.
Ophør med indbetaling af  

 efterlønsbidrag Til § 12 Medlemmet har et tilgodehavende, der i op til 6 år  

 vil være registreret i a-kassen.
Efter 6 års forløb  

 overføres registreringen til direktoratet.
Udbetaling ved det fyldte 60. år,  

 førtidspension og død Til § 13, stk. 1 Et medlem, der er fyldt 60 år, har altid ret til at  

 få sit efterlønsbidrag tilbagebetalt.
Det gælder uanset,  

 om medlemmet er blevet frameldt ordningen med betalingen af  

 efterlønsbidrag, jf. § 8, eller selv har valgt  

 efterlønsordningen fra, jf. § 1, stk. 4.
Til § 13, stk. 2 Et medlem, der får tilkendt førtidspension i  

 henhold til § 14 i lov om social pension, kan få tilbagebetalt  

 efterlønsbidraget.
 Medlemmet kan kræve efterlønsbidraget  

 udbetalt, når der er truffet afgørelse om, at medlemmet har  

 fået bevilget førtidspension.
Samme ret har et medlem, der får tilkendt  

 førtidspension efter en tilsvarende udenlandsk lovgivning.
Det  

 påhviler medlemmet at dokumentere, at der er tale om en tilsvarende  

 udenlandsk lovgivning.
 Hvis medlemmet på et senere tidspunkt mister sin  

 ret til førtidspensionen, skal medlemmet ikke tilbagebetale det  

 beløb, medlemmet har fået udbetalt.
 Ønsker medlemmet på ny at betale  

 efterlønsbidrag, kan medlemmet ikke få bidragsperioden medregnet  

 til opfyldelse af anciennitetskravet for ret til efterløn, jf. § 1,  

 stk. 4.
 Afgår et medlem ved døden, har  

 dødsboet tilsvarende ret til at få tilbagebetalt  

 efterlønsbidraget.
Til § 13, stk. 3 Medlemmet eller dødsboet skal skriftligt  

 anmode a-kassen om at få beløbet udbetalt.
Kassen skal sikre sig  

 den fornødne dokumentation for, at beløbet kan udbetales, jf.  

 nedenfor.
Er medlemmet afgået ved døden, kan  

 beløbet udbetales enten til skifteretten eller til en advokat eller  

 arving, der i henhold til en skifteretsattest er bemyndiget til at handle  

 på boets vegne.
Er der givet skiftefuldmagt til en medarving eller en  

 advokat, skal fuldmagten også vedlægges som dokumentation.
Hvis  

 anmodningen ikke kommer fra skifteretten eller en bobestyrer, skal kassen  

 have forevist bekræftet kopi af skifteretsattest og bekræftet  

 kopi af fuldmagt. (En bobestyrer er en advokat, der er autoriseret af  

 justitsministeriet til at forestå behandling af dødsboer, jf.  

 bekendtgørelse om bobestyrere).
Dødsboet kan rejse kravet, selv om medlemmet ville  

 være fyldt 65 år, inden kravet fremsættes.
Det  

 forudsættes dog, at kassen modtager anmodningen inden for en rimelig  

 frist.
Til § 13, stk. 4 og 5 Inden udbetaling finder sted, skal a-kassen modregne  

 eventuelle tilgodehavender, fx tilbagebetalingskrav efter lovens § 86.
 Modregning sker efter, at der er foretaget fradrag for  

 skat eller beregnet afgift, jf. § 15.
Opgørelse af tilbagebetalingsbeløbet Til § 15 Medlemmer, der har ret til at få indbetalte  

 efterlønsbidrag tilbage efter § 10, stk. 2, beskattes ikke af  

 beløbet.
 Tilsvarende gælder et medlem, der har valgt  

 efterlønsordningen fra, hvis beløbet overføres til en  

 dansk pensionsordning.
 Tilbagebetalingsbeløbet skal opgøres i  

 medfør af lovens § 77 a, stk. 5-7, og der skal - bortset fra i  

 ovennævnte tilfælde - enten betales afgift eller skat af  

 beløbet, inden udbetaling kan finde sted, jf. § 49 A, stk. 2-7, i  

 pensionsbeskatningsloven.
 Se i øvrigt bilaget til vejledningen.
 Afgift (§ 49 A, stk. 2 og stk. 5 -7):
 1)	ved tilkendelse af førtidspension og ved død, jf. §  

 13, stk. 2.
 2)	ved dispensation, jf. § 16, 1. punktum.
 3)	ved overførsel til en udenlandsk pension, jf. § 11, stk. 2 og  

 3.
Afgiften er 30%, dog 60% ved overførsel til en  

 udenlandsk pension.
Det afgiftspligtige beløb skal afrundes nedad til  

 det nærmeste kronebeløb, der kan deles med 100 kr.
Er  

 beløbet mindre end 100 kr., svares der ingen afgift af beløbet.  

 Der svares afgift, selv om medlemmet ikke har været skattepligtig her i  

 landet i den periode, hvor indbetaling af bidragene til  

 efterlønsordningen har fundet sted.
 Skat (§ 49 A, stk. 3):
Udbetales beløbet, når medlemmet er fyldt 60  

 år, jf. § 13, stk. 1, beskattes det som personlig A-indkomst, jf.  

 ovenfor.
Dette gælder også, hvis der dispenseres efter § 16, 2.  

 punktum.
 Ubeskattet (§ 49 A, stk. 4):
 Ved overførsel til en pension efter  

 pensionsbeskatningslovens kap. 1, jf. § 11, stk. 2 og 3, svares hverken skat  

 eller afgift.
Det bemærkes, at a-kassen skal gøre hele  

 indbetalingen op under ét og beregne skat eller fradrag af den samlede  

 indbetaling.
Har medlemmet, der fx får tilkendt førtidspension  

 pr. 1. september 2011, betalt efterlønsbidrag i 10 år og 9  

 måneder, skal beløbet gøres op samlet, og afgiften  

 beregnes, inden udbetaling finder sted.
Kassen eller direktoratet indberetter  

 til skattevæsenet på sædvanlig vis, at medlemmet har  

 indbetalt efterlønsbidrag i de første 9 måneder af  

 2011.
Modregning A-kassen skal, jf. § 13, stk. 5, modregne kassens  

 tilgodehavende hos medlemmet, inden udbetaling efter § 13, stk. 1 og 2, kan  

 finde sted.
Det bemærkes, at skatten eller afgiften skal  

 fratrækkes, inden der sker modregning.
Det skyldes, at  

 efterlønsbidraget er fradragsberettiget.
 Der kan endvidere ske modregning, hvis medlemmet skal  

 have efterlønsbidraget tilbagebetalt efter § 10, stk. 2, eller hvis  

 direktoratet har dispenseret i medfør af § 16.
 Der kan derimod ikke ske modregning i udbetalingen, hvis  

 indbetalte efterlønsbidrag overføres til en  

 pensionsordning.
Dispensationsbestemmelse Til § 16 Det forudsættes, at tilladelse kun gives i ganske  

 særlige tilfælde, fx hvis et medlem er overgået til  

 fleksjob efter lov om social pension før det fyldte 50. år og  

 derfor har mistet retten til såvel efterløn som  

 seniorydelse.
 Opgørelse og udbetaling af  

 efterlønsbidraget sker efter reglerne i § 13, stk. 3-5.
Efterbetaling af efterlønsbidrag Til § 17 Udgangspunktet er, at der kun kan betales  

 efterlønsbidrag i forbindelse med medlemskab af en (dansk)  

 a-kasse.
Et medlem, der tager arbejde eller ophold uden for  

 Færøerne og EØS-området, har mulighed for at bevare  

 medlemskabet af en dansk a-kasse.
Dermed har disse medlemmer også  

 mulighed for at fortsætte med at betale bidrag til  

 efterlønsordningen under ophold i udlandet.
Et medlem, der omfattes af forsikringsordningen i et  

 andet EØS-land, kan ikke længere bevare sit medlemskab af en  

 (dansk) a-kasse.
Da medlemskab af en dansk a-kasse er en forudsætning  

 for indbetaling af efterlønsbidrag, har medlemmet ikke mulighed for  

 særskilt at indbetale bidrag til efterlønsordningen under  

 arbejde i det andet EØS-land.
Tilsvarende gælder for medlemmer,  

 der er forsikret på Færøerne.
 For at sikre disse medlemmer samme mulighed for at  

 gå på efterløn kan de ved optagelsen i en dansk a-kasse  

 vælge at efterbetale de nødvendige efterlønsbidrag for de  

 forsikringsperioder, de har haft i det andet EØS-land eller på  

 Færøerne.
 For afklaring af hvad der er nødvendige perioder  

 for det enkelte medlem, henvises til lovens § 74 a, og direktoratets  

 bekendtgørelse om ret til efterløn for medlemmer, der har haft  

 forsikrings- og beskæftigelsesperioder i udlandet.
Ifølge EØS-bekendtgørelsen kan en  

 person ved overgangen til arbejdsløshedsforsikringssystemet i det  

 andet EØS-land og under opholdet i det andet EØS-land  

 være uden forsikringsdækning i sammenlagt 8 uger inden for 12  

 måneder.
En person har endvidere en frist på 8 uger fra  

 forsikringsdækningens ophør i det andet EØS-land til at  

 søge om optagelse i en dansk a-kasse.
Sidstnævnte frist  

 gælder også for personer, der er omfattet af direktoratets  

 bekendtgørelse om medlems- og dagpengeret efter arbejde og ophold  

 på Færøerne.
 Er disse betingelser opfyldt, afbrydes  

 forsikringsperioden ikke.
Til § 17, stk. 1 Et medlem, hvis forsikringsperiode ikke er afbrudt, jf.  

 ovenfor, og som ønsker at efterbetale efterlønsbidrag, skal  

 efterbetale efterlønsbidrag for den nødvendige uafbrudte  

 periode fra den 1. april 1999 og frem til optagelsen i den danske a-kasse.  

 Efterbetaling skal således også ske for de »huller« (af op til 2  

 x 8 ugers varighed), der ikke har medført brud i  

 forsikringsperioden.
 Er forsikringsperioden derimod afbrudt, det vil sige, at  

 der er »hul« i forsikringsdækningen i det andet EØS-land  

 på mere end sammenlagt 8 uger inden for 12 måneder, eller  

 personen ikke har søgt om optagelse i en dansk a-kasse inden 8 uger  

 efter forsikringsdækningens ophør i det andet EØS-land  

 eller på Færøerne, kan medlemmet kun efterbetale de  

 nødvendige efterlønsbidrag for de egentlige forsikringsperioder  

 i det andet EØS-land eller på Færøerne, men derimod  

 ikke for »hullerne«.
Medlemmet får således »hul« - både i  

 perioden med betaling af efterlønsbidrag og i forsikringsperioden,  

 hvis 8-ugers betingelserne ikke overholdes.
For et medlem, der er omfattet af  

 en overgangsordning, og som derfor skal betale efterlønsbidrag  

 uafbrudt fra den 1. april 1999 eller senere, betyder det, at retten til  

 efterløn fortabes.
A-kassen eller medlemmet bør derfor med det  

 samme søge direktoratet om dispensation for afbrydelsen i  

 medlemsperioden og perioden med betaling af efterlønsbidrag, jf. § 74  

 a, stk. 4, i loven.
Til § 17, stk. 3 Det forudsættes, at et medlem, der er blevet  

 genoptaget i en a-kasse bliver vejledt om muligheden for at efterbetale  

 efterlønsbidrag for de forsikringsperioder, medlemmet har haft i et  

 andet EØS-land eller på Færøerne.
 Et medlem har altid en 3-måneders frist til at  

 efterbetale efterlønsbidrag regnet fra tidspunktet for genoptagelse i  

 kassen.
 3-måneders fristen forlænges, hvis et medlem  

 inden for fristen har rejst spørgsmål om sin ret til  

 efterløn over for kassen eller direktoratet, og dette  

 spørgsmål ikke kan besvares inden udløbet af fristen, se  

 vejledningen til § 1, stk. 5 og § 10, stk. 2.
Vejledningspligt Til § 18 Bestemmelsen supplerer de regler, der er fastsat i  

 bekendtgørelse om en a-kasses pligt til at vejlede m.v. med  

 tilhørende vejledning.
 Vejledning skal gives, når medlemmet har valgt  

 efterlønsordningen eller efterlønsbidraget fra, er blevet  

 frameldt ordningen vedrørende efterlønsbidraget eller har  

 fået tilkendt førtidspension.
A-kassen skal særskilt vejlede personer, der er  

 fyldt 35 år på det tidspunkt, hvor de -	optages i en kasse for første gang, -	optages i en kasse efter tidligere medlemskab, herunder medlemskab  

 inden for EØS eller Færøerne, eller -	tilmelder sig ordningen med betaling af  

 efterlønsbidrag.
 Det skyldes, at det for disse medlemmer kan være  

 krav for ret til efterløn som 60-årig, at der er betalt  

 efterlønsbidrag uafbrudt fra 1. april 1999 eller 1. juli 1999 eller  

 fra det fyldte 35. år.
 Pligten gælder kun, hvis medlemmet ikke allerede i  

 forbindelse med optagelsen har fravalgt ordningen med betaling af  

 efterlønsbidrag.
 For medlemmer, der er født før den 1. juli  

 1964, kan vejledningen bestå af en beskrivelse af den eller de  

 overgangsregler i lovens § 74 a, stk. 2 og 3, som medlemmet er omfatter af.  

 Derudover at kassen tilkendegiver, hvilke oplysninger om medlemskab og  

 indbetaling af efterlønsbidrag, som kassen er i besiddelse af, og  

 eventuelt at disse oplysninger umiddelbart må føre til, at  

 medlemmet ved fortsat indbetaling af efterlønsbidrag kan få ret  

 til efterløn eller ikke ret til efterløn.
 Hvis kassen ud fra oplysninger om tidligere medlemskab og  

 indbetaling af efterlønsbidrag kan se, at der vil være mulighed  

 for at opnå dispensation efter lovens § 74 a, stk. 4, skal kassen  

 også vejlede om denne mulighed.
 For medlemmer der er født den 1. juni 1964 eller  

 senere, kan vejledningen bestå af en beskrivelse af lovens § 74 a, stk.  

 1, nr. 3. Derudover at kassen tilkendegiver, hvilke oplysninger om tidligere  

 indbetaling af efterlønsbidrag, som kassen er i besiddelse af, og  

 eventuelt at disse oplysninger umiddelbart må føre til, at  

 medlemmet ved fortsat betaling af efterlønsbidrag kan få ret til  

 efterløn fra et givent tidspunkt eller ikke har ret til  

 efterløn.
 Vejledning skal ydes individuelt, men kassen beslutter, om  

 vejledningen skal gives under samtale i kassen eller ved brev til  

 medlemmet.
Til § 19 Denne vejledning erstatter A-vejledning nr. 70 af 31. maj  

 1999 om betaling af medlemsbidrag til en a-kasse.
Direktoratet for Arbejdsløshedsforsikringen,  

 den 2. december 1999 Merete Roos /Bodil Johannesen Bilag 1 Tilbagebetaling Hjemmel Udbetalingsform Beskatning Modregning af a-kassens tilgodehavender hos  

 medlemmet Begivenhed Kontant*) Overførsel til pensionsordning Tilgodehavende i a-kasse eller i DfA Afgift Personlig indkomst M fyldt 60 år**) (+ fravalg af efterlønsordningen) § 13, stk. 1 Ja Ja Ja (efter skat) M tilkendes førtidspension**) § 13, stk. 2 Ja 30 % Ja (efter afgift) M dør**) § 13, stk. 2 Ja 30 % Ja (efter afgift) M mister uforskyldt ret til  

 efterløn***) § 16, 1. punk- tum Ja 30% Ja Fravalg af efterlønsordningen:
 + valg af:
a) dansk pension § 11, stk. 1 og 2 Ja Nej Nej Nej b) udenlandsk pension § 11, stk. 1 og 2 Ja 60% Nej c) intet valg (M passiv) § 12, stk. 1 Ja Nej Ophør med betaling af  

 efterlønsbidraget § 12, stk. 1 Ja Nej M fortryder betaling af efterlønsbidrag:
inden for 3 måneder §10, stk. 2 Ja Nej Nej Ja *) Beløbet indsættes på M s konto.
 **) Anmodning skal fremsættes skriftligt over for a-kasse eller DfA,  

 jf. § 13, stk. 3.
 ***) Anmodning skal fremsættes skriftligt over for DfA  

 (dispensationsbestemmelse).
