Nr LSF 164 Forslag til Lov om sparevirksomheder og udstedere af forudbetalte  

 betalingskort Fremsat af erhvervsministeren (Mimi Jakobsen) den 17. januar 1996 Vedtaget ved tredjebehandling den 26. april 1996 Lov nr. 375 af 22/05/1996 Kapitel 1 Indledende bestemmelser § 1. Ved sparevirksomheder forstås i denne lov foretagender, hvis  

 virksomhed består i erhvervsmæssigt eller som et væsentligt led i deres drift  

 at modtage indlån eller andre midler, der skal tilbagebetales, fra  

 offentligheden eller en videre kreds, og som anbringer de således modtagne  

 midler på anden måde end ved indsættelse i et pengeinstitut, og som ikke er 1) banker, sparekasser eller andelskasser, 2) realkreditinstitutter, 3) institutter oprettet, eller hvis oprettelse er godkendt i henhold til  

 særlig lov, med det formål at modtage indlån eller andre midler, der skal  

 tilbagebetales, fra offentligheden eller en videre kreds eller 4) virksomheder omfattet af § 2.
Stk. 2. Sparevirksomheder skal være enten 1) aktieselskaber, 2) anpartsselskaber, 3) erhvervsdrivende fonde, 4) andelsselskaber (andelsforeninger) eller andre selskaber og foreninger  

 med begrænset ansvar eller 5) filialer af udenlandske virksomheder, der svarer til nr. 1-4.
 § 2. Ved udstedere af forudbetalte betalingskort forstås i denne  

 lov foretagender, hvis virksomhed består i at modtage midler, der skal  

 tilbagebetales, fra offentligheden eller en videre kreds, og hvor  

 tilbagebetalingen sker ved, at indehaveren af det forudbetalte betalingskort  

 kan anvende dette som betaling hos en bredere kreds af leverandører af varer  

 eller tjenesteydelser.
 Stk. 2. Udstedere af forudbetalte betalingskort, der ikke er  

 pengeinstitutter, skal være aktieselskaber.
Stk. 3. Der må ikke udstedes forudbetalte betalingskort med en  

 højere værdi end 1.000 kr.
Ved genopladning af et kort må den samlede værdi  

 på et kort inklusive restbeløbet ikke overstige 1.200 kr.
 Stk. 4. Loven finder ikke anvendelse på udstedere, der kun  

 udsteder forudbetalte betalingskort med et pålydende på 500 kr. eller mindre,  

 og såfremt det samlede pålydende beløb på de kort, som udstederen har i  

 cirkulation, er mindre end 1 mio. kr. pr. seneste 31. december.
 § 3. Sparevirksomheder og udstedere af forudbetalte betalingskort,  

 der ikke er pengeinstitutter, skal have tilladelse af Finanstilsynet til at  

 drive virksomhed.
Stk. 2. Når Finanstilsynet har meddelt tilladelse, skal  

 virksomheden registreres i Erhvervs- og Selskabsstyrelsen.
Senere ændringer  

 af vedtægterne skal anmeldes til Erhvervs- og Selskabsstyrelsen.
 Stk. 3. For anmeldelse og registrering m.v. finder  

 aktieselskabslovens bestemmelser tilsvarende anvendelse.
Kapitel 2 Sparevirksomheder § 4. Sparevirksomheder skal have en egenkapital på mindst 5 mio.  

 kr.
Stk. 2. Der kan ikke uden samtykke fra Finanstilsynet udbetales  

 højere udbytte end 1 pct. over Nationalbankens højeste diskonto i løbet af  

 regnskabsåret beregnet af egenkapitalen.
Udbyttet kan dog altid beregnes til  

 4 pct., for så vidt regnskabet tillader dette.
§ 5. Regnskabsåret er kalenderåret.
Den første regnskabsperiode  

 kan omfatte et kortere eller længere tidsrum, dog højst 18 måneder.
§ 6. Finanstilsynet kan fastsætte nærmere regler for  

 sparevirksomheder, herunder om 1) tilladelse til at udøve virksomhed, 2) vedtægternes indhold og 3) regnskab og revision.
 § 7. Finder Finanstilsynet, at fortsættelse af en af denne lov  

 omfattet sparevirksomhed på det foreliggende grundlag vil være utilbørlig af  

 hensyn til indskydernes interesser, kan Finanstilsynet inddrage tilladelsen.
 Stk. 2. De for pengeinstitutter gældende bestemmelser om opløsning  

 finder med de fornødne lempelser anvendelse på sparevirksomheder.
Kapitel 3 Udstedere af forudbetalte betalingskort § 8. Kortudstedere, der ikke er pengeinstitutter, skal have en  

 aktiekapital på mindst 20 mio. kr.
 Stk. 2. Kortudstedere med et samlet pålydende på mere end 200 mio.  

 kr. på forudbetalte kort, der er i cirkulation pr. seneste 31. december, skal  

 have en aktiekapital på mindst 40 mio. kr.
§ 9. For kortudstedere, der ikke er pengeinstitutter, skal  

 Finanstilsynet give tilladelse, jf. § 3, stk. 1, og skal herunder fastsætte  

 nærmere regler om 1) stiftelse, 2) tilladelse til at udøve virksomhed som kortudsteder, herunder hvilken  

 afledt virksomhed kortudsteder kan udøve, 3) minimumsolvens, 4) midlernes anbringelse, 5) indsendelse af oplysninger til Finanstilsynet, 6) revisionserklæringer og 7) systemrevision.
 § 10. Reglerne i lov om banker og sparekasser m.v. om inddragelse  

 og nægtelse af tilladelse samt om opløsning finder med de fornødne  

 tillempelser anvendelse på kortudstedere omfattet af denne lov.
Kapitel 4 Tilsyn § 11. Finanstilsynet påser overholdelsen af denne lov og af de  

 bestemmelser, der er udstedt i medfør af loven.
Kapitel 12 i lov om banker og  

 sparekasser m.v. finder anvendelse med de fornødne lempelser.
Erhvervs- og  

 Selskabsstyrelsen påser overholdelsen af § 3, stk. 2, samt bestemmelser  

 udstedt i medfør af aktieselskabsloven, jf. § 3, stk. 3.
 Stk. 2. Finanstilsynet kan foretage inspektionsbesøg og indhente  

 de nødvendige oplysninger til brug for tilsynet hos de virksomheder, der er  

 omfattet af loven.
 Stk. 3. Finanstilsynet kan kræve alle oplysninger, som skønnes  

 nødvendige til afgørelse af, om et foretagende er omfattet af lovens  

 bestemmelser.
Stk. 4. Udgifterne ved tilsynet afholdes af de foretagender, der  

 er omfattet af loven.
Bidragene fastsættes af Finanstilsynet i forhold til de  

 samlede gælds- og garantiforpligtelser, men kan dog ikke fastsættes lavere  

 end 500 kr. årligt.
Bidragene tillægges udpantningsret.
Kapitel 5 Klagebestemmelse § 12. Afgørelser truffet af Finanstilsynet eller Erhvervs- og  

 Selskabsstyrelsen i henhold til denne lov eller forskrifter udstedt i medfør  

 af loven kan indbringes for Erhvervsministeriets Erhvervsankenævn senest 4  

 uger efter, at afgørelsen er meddelt den pågældende.
 Stk. 2. Erhvervs- og Selskabsstyrelsens afgørelser om fastsættelse  

 af frist til afhjælpning af fejl og mangler ved en anmeldelse kan dog ikke  

 indbringes for højere administrativ myndighed.
Kapitel 6 Straffebestemmelser m.v.
 § 13. Undlader et af loven omfattet foretagendes bestyrelse,  

 direktion eller revisor i rette tid at efterkomme de pligter, som efter loven  

 påhviler dem over for Finanstilsynet eller Erhvervs- og Selskabsstyrelsen,  

 kan Finanstilsynet henholdsvis Erhvervs- og Selskabsstyrelsen som  

 tvangsmiddel pålægge de pågældende daglige eller ugentlige bøder.
 § 14. Overtrædelse af bestemmelserne i § 2, stk. 3, § 3, stk. 1,  

 og § 4, stk. 2, straffes med bøde eller hæfte, for så vidt højere straf ikke  

 er forskyldt efter straffeloven.
 Stk. 2. Bestyrelsesmedlemmer, revisorer, deres suppleanter,  

 direktører og øvrige ansatte, som uberettiget videregiver eller udnytter  

 fortrolige oplysninger, som de under udøvelsen af deres hverv har fået  

 kendskab til, straffes med bøde, for så vidt højere straf ikke er forskyldt  

 efter straffeloven.
 Stk. 3. Giver personer, der er knyttet til et af loven omfattet  

 foretagende, urigtige eller vildledende oplysninger om forhold vedrørende  

 foretagendet til Finanstilsynet, til andre offentlige myndigheder eller til  

 noget selskabsorgan, straffes den pågældende med bøde eller hæfte, for så  

 vidt højere straf ikke er forskyldt efter straffeloven.
 Stk. 4. På samme måde som efter stk. 3 straffes personer, som er  

 knyttet til et af loven omfattet foretagende, og som med forsæt eller ved  

 grov uagtsomhed giver urigtige eller vildledende oplysninger til  

 offentligheden eller til kunder eller påfører eller fremkalder nærliggende  

 fare for, at der påføres foretagendet tab ved dets virksomhed.
 Stk. 5. Undlader et medlem af et af loven omfattet foretagendes  

 bestyrelse eller direktion at træffe nødvendige foranstaltninger i tilfælde  

 af tab eller nærliggende fare for tab af en væsentlig størrelse, straffes  

 vedkommende med bøde eller hæfte, for så vidt højere straf ikke er forskyldt  

 efter straffeloven.
 Stk. 6. Den, der ikke efterlever et pålæg fra Finanstilsynet efter  

 § 11, stk. 3, eller afgiver urigtige eller vildledende oplysninger til  

 Finanstilsynet, straffes med bøde, for så vidt højere straf ikke er forskyldt  

 efter straffeloven.
 Stk. 7. I forskrifter, der gives af Finanstilsynet i medfør af  

 denne lov, kan der fastsættes straf af bøde for overtrædelse af bestemmelser  

 i forskrifterne.
Stk. 8. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 Stk. 9. Forældelsesfristen for strafansvaret er 5 år.
Kapitel 7 Ikrafttræden og overgangsbestemmelser m.v.
 § 15. I lov om banker og sparekasser m.v., jf. lovbekendtgørelse  

 nr. 182 af 20. marts 1995, som ændret ved lov nr. 367 og 368 begge af 14.  

 juni 1995 og § 119 i lov nr. 1072 af 20. december 1995, indsættes i § 1,  

 stk. 7, 1. pkt. , efter »der ikke selv er pengeinstitutter«:  

 », udstedere af forudbetalte betalingskort omfattet af § 2 i lov om  

 sparevirksomheder og udstedere af forudbetalte betalingskort«.
 § 16. Loven træder i kraft den 1. juni 1996.
Stk. 2. Samtidig ophæves lov nr. 156 af 2. maj 1934 om visse  

 spare- og udlånsvirksomheder m.v.
De bekendtgørelser, der er udstedt med  

 hjemmel i denne lov, skal fortsat være gældende for sparevirksomheder  

 omfattet af § 1 og for foreninger og virksomheder, der er omfattet af stk. 3.  

 § 14, stk. 6, finder tilsvarende anvendelse på disse bekendtgørelser.
 Stk. 3. Foreninger og virksomheder, der ved lovens ikrafttræden  

 var under tilsyn i henhold til den i stk. 2 nævnte lov, kan fortsætte deres  

 hidtidige virksomhed.
 § 17. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 landsdelenes særlige forhold tilsiger.
Oprindeligt fremsat forslag Kapitel 1 Indledende bestemmelser § 1. Ved sparevirksomheder forstås i denne lov foretagender, hvis  

 virksomhed består i erhvervsmæssigt eller som et væsentligt led i deres drift  

 at modtage indlån eller andre midler, der skal tilbagebetales, fra  

 offentligheden eller en videre kreds, og som anbringer de således modtagne  

 midler på anden måde end ved indsættelse i et pengeinstitut, og som ikke er 1) banker, sparekasser eller andelskasser, 2) realkreditinstitutter, 3) institutter oprettet, eller hvis oprettelse er godkendt i henhold til  

 særlig lov, med det formål at modtage indlån eller andre midler, der skal  

 tilbagebetales, fra offentligheden eller en videre kreds, eller 4) virksomheder omfattet af § 2.
Stk. 2. Sparevirksomheder skal være enten 1) aktieselskaber, 2) anpartsselskaber, 3) erhvervsdrivende fonde, 4) andelsselskaber (andelsforeninger) eller andre selskaber og foreninger  

 med begrænset ansvar, eller 5) filialer af udenlandske virksomheder, der svarer til nr. 1-4.
 § 2. Ved udstedere af forudbetalte betalingskort forstås i denne  

 lov foretagender, hvis virksomhed består i at modtage midler, der skal  

 tilbagebetales, fra offentligheden eller en videre kreds, og hvor  

 tilbagebetalingen sker ved, at indehaveren af det forudbetalte betalingskort  

 kan anvende dette som betaling hos en bredere kreds af leverandører af varer  

 eller tjenesteydelser.
 Stk. 2. Udstedere af forudbetalte betalingskort, der ikke er  

 pengeinstitutter, skal være aktieselskaber.
Stk. 3. Der må ikke udstedes forudbetalte betalingskort med en  

 højere værdi end 1.000 kr.
Ved genopladning af et kort må den samlede værdi  

 på et kort inklusive restbeløbet ikke overstige 1.200 kr.
 Stk. 4. Loven finder ikke anvendelse på udstedere, der kun  

 udsteder forudbetalte betalingskort med et pålydende på 500 kr. eller mindre,  

 og såfremt det samlede pålydende beløb på de kort, som udstederen har i  

 cirkulation, er mindre end 1 mio. kr. pr. seneste 31. december.
 § 3. Sparevirksomheder og udstedere af forudbetalte betalingskort,  

 der ikke er pengeinstitutter, skal have tilladelse af Finanstilsynet til at  

 drive virksomhed.
Stk. 2. Når Finanstilsynet har meddelt tilladelse, skal  

 virksomheden registreres i Erhvervs- og Selskabsstyrelsen.
Senere ændringer  

 af vedtægterne skal anmeldes til Erhvervs- og Selskabsstyrelsen.
 Stk. 3. For anmeldelse og registrering m.v. finder  

 aktieselskabslovens bestemmelser tilsvarende anvendelse.
Kapitel 2 Sparevirksomheder § 4. Sparevirksomheder skal have en egenkapital på mindst 5 mio.  

 kr.
Stk. 2. Der kan ikke uden samtykke fra Finanstilsynet udbetales  

 højere udbytte end 1 pct. over Nationalbankens højeste diskonto i løbet af  

 regnskabsåret beregnet af egenkapitalen.
Udbyttet kan dog altid beregnes til  

 4 pct., for så vidt regnskabet tillader dette.
§ 5. Regnskabsåret er kalenderåret.
Den første regnskabsperiode  

 kan omfatte et kortere eller længere tidsrum, dog højst 18 måneder.
§ 6. Finanstilsynet kan fastsætte nærmere regler for  

 sparevirksomheder, herunder om 1) tilladelse til at udøve virksomhed, 2) vedtægternes indhold, og 3) regnskab og revision.
 § 7. Finder Finanstilsynet, at fortsættelse af en af denne lov  

 omfattet sparevirksomhed på det foreliggende grundlag vil være utilbørlig af  

 hensyn til indskydernes interesser, kan Finanstilsynet inddrage tilladelsen.
 Stk. 2. De for pengeinstitutter gældende bestemmelser om opløsning  

 finder med de fornødne lempelser anvendelse på sparevirksomheder.
Kapitel 3 Udstedere af forudbetalte betalingskort § 8. Kortudstedere, der ikke er pengeinstitutter, skal have en  

 aktiekapital på mindst 20 mio. kr.
 Stk. 2. Kortudstedere med et samlet pålydende på mere end 200 mio.  

 kr. på forudbetalte kort, der er i cirkulation pr. seneste 31. december, skal  

 have en aktiekapital på mindst 40 mio. kr.
§ 9. For kortudstedere, der ikke er pengeinstitutter, skal  

 Finanstilsynet give tilladelse, jf. § 3, stk. 1 og kan herunder fastsætte  

 nærmere regler om, 1) stiftelse, 2) tilladelse til at udøve virksomhed som kortudsteder, herunder hvilken  

 afledt virksomhed kortudsteder kan udøve, 3) minimumsolvens, 4) midlernes anbringelse, 5) indsendelse af oplysninger til Finanstilsynet, 6) revisionserklæringer og 7) systemrevision.
 § 10. Reglerne i lov om banker og sparekasser m.v. om inddragelse  

 og nægtelse af tilladelse samt om opløsning finder med de fornødne  

 tillempelser anvendelse på kortudstedere omfattet af denne lov.
Kapitel 4 Tilsyn § 11. Finanstilsynet påser overholdelsen af denne lov og af de  

 bestemmelser, der er udstedt i medfør af loven.
Kapitel 12 i lov om banker og  

 sparekasser m.v. finder anvendelse med de fornødne lempelser.
Erhvervs- og  

 Selskabsstyrelsen påser overholdelsen af § 3, stk. 2, samt bestemmelser  

 udstedt i medfør af aktieselskabsloven, jf. § 3, stk. 3.
 Stk. 2. Finanstilsynet kan foretage inspektionsbesøg og indhente  

 de nødvendige oplysninger til brug for tilsynet hos de virksomheder, der er  

 omfattet af loven.
 Stk. 3. Finanstilsynet kan kræve alle oplysninger, som skønnes  

 nødvendige til afgørelse af, om et foretagende er omfattet af lovens  

 bestemmelser.
Stk. 4. Udgifterne ved tilsynet afholdes af de foretagender, der  

 er omfattet af loven.
Bidragene fastsættes af Finanstilsynet i forhold til de  

 samlede gælds- og garantiforpligtelser, men kan dog ikke fastsættes lavere  

 end 500 kr. årligt.
Bidragene tillægges udpantningsret.
Kapitel 5 Klagebestemmelse § 12. Afgørelser truffet af Finanstilsynet eller Erhvervs- og  

 Selskabsstyrelsen i henhold til denne lov eller forskrifter udstedt i medfør  

 af loven kan indbringes for Erhvervsministeriets Erhvervsankenævn senest 4  

 uger efter, at afgørelsen er meddelt den pågældende.
 Stk. 2. Erhvervs- og Selskabsstyrelsens afgørelser om fastsættelse  

 af frist til afhjælpning af fejl og mangler ved en anmeldelse kan dog ikke  

 indbringes for højere administrativ myndighed.
Kapitel 6 Straffebestemmelser m.v.
 § 13. Undlader et af loven omfattet foretagendes bestyrelse,  

 direktion eller revisor i rette tid at efterkomme de pligter, som efter loven  

 påhviler dem over for Finanstilsynet eller Erhvervs- og Selskabsstyrelsen,  

 kan Finanstilsynet henholdsvis Erhvervs- og Selskabsstyrelsen som  

 tvangsmiddel pålægge de pågældende daglige eller ugentlige bøder.
 § 14. Overtrædelse af bestemmelserne i § 2, stk. 3, § 3, stk. 1 og  

 § 4, stk. 2, straffes med bøde eller hæfte, for så vidt højere straf ikke er  

 forskyldt efter straffeloven.
 Stk. 2. Bestyrelsesmedlemmer, revisorer, deres suppleanter,  

 direktører og øvrige ansatte, som uberettiget videregiver eller udnytter  

 fortrolige oplysninger, som de under udøvelsen af deres hverv har fået  

 kendskab til, straffes med bøde, for så vidt højere straf ikke er forskyldt  

 efter straffeloven.
 Stk. 3. Giver personer, der er knyttet til et af loven omfattet  

 foretagende urigtige eller vildledende oplysninger om forhold vedrørende  

 foretagendet til Finanstilsynet, andre offentlige myndigheder eller til noget  

 selskabsorgan, straffes den pågældende med bøde eller hæfte, for så vidt  

 højere straf ikke er forskyldt efter straffeloven.
 Stk. 4. På samme måde straffes personer, som er knyttet til et af  

 loven omfattet foretagende, og som med forsæt eller ved grov uagtsomhed giver  

 urigtige eller vildledende oplysninger til offentligheden eller til kunder  

 eller påfører eller fremkalder nærliggende fare for, at der påføres  

 foretagendet tab ved dets virksomhed.
 Stk. 5. Undlader et medlem af et af loven omfattet foretagendes  

 bestyrelse eller direktion at træffe nødvendige foranstaltninger i tilfælde  

 af tab eller nærliggende fare for tab af en væsentlig størrelse, straffes  

 vedkommende med bøde eller hæfte, for så vidt højere straf ikke er forskyldt  

 efter straffeloven.
 Stk. 6. Den, der ikke efterlever et pålæg fra Finanstilsynet efter  

 § 11, stk. 3, eller afgiver urigtige eller vildledende oplysninger til  

 Finanstilsynet straffes med bøde, for så vidt højere straf ikke er forskyldt  

 efter straffeloven.
 Stk. 7. I forskrifter, der gives af Finanstilsynet i medfør af  

 denne lov, kan der fastsættes straf af bøde for overtrædelse af bestemmelser  

 i forskrifterne.
 Stk. 8. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
 Stk. 9. Forældelsesfristen for strafansvaret er 5 år.
Kapitel 7 Ikrafttræden og overgangsbestemmelser m.v.
 § 15. I lov om banker og sparekasser m.v., jf. lovbekendtgørelse  

 nr. 182 af 20. marts 1995, som ændret ved lov nr. 367 og 368 begge af 14.  

 juni 1995, indsættes i § 1, stk. 7, 1. pkt. , efter »der ikke  

 selv er pengeinstitutter«:
 », udstedere af forudbetalte betalingskort omfattet af § 2 i lov om  

 sparevirksomheder og udstedere af forudbetalte betalingskort«.
 § 16. Loven træder i kraft den 1. juni 1996.
Stk. 2. Samtidig ophæves lov nr. 156 af 2. maj 1934 om visse  

 spare- og udlånsvirksomheder m.v.
De bekendtgørelser, der er udstedt med  

 hjemmel i denne lov, skal fortsat være gældende for sparevirksomheder  

 omfattet af § 1 og for foreninger og virksomheder, der er omfattet af stk. 3.  

 § 14, stk. 6, finder tilsvarende anvendelse på disse bekendtgørelser.
 Stk. 3. Foreninger og virksomheder, der den 1. januar 1996 var  

 under tilsyn i henhold til den i stk. 2, nævnte lov, kan fortsætte deres  

 hidtidige virksomhed.
 § 17. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 landsdelenes særlige forhold tilsiger.
Bemærkninger til lovforslaget Almindelige bemærkninger 1. Baggrund 1.1. Formål Formålet med lovforslaget er dels at revidere lov om visse spare- og udlånsvirksomheder m.v. og dels at indføre tilsyn med udstedere af forudbetalte betalingskort, der  

 kan benyttes som betalingsmiddel hos andre end kortudsteder.
 Den oprindelige lov om visse spare- og udlånsvirksomheder m.v. er fra  

 1934. Den er ændret flere gange siden, uden en egentlig revision af loven.
1.2. Den overordnede systematik Loven er i dag en af de fire love, der regulerer tilsyn med modtagelse af  

 indlån eller andre midler der skal tilbagebetales, fra offentligheden eller  

 en videre kreds.
De fire love har alle indskyderbeskyttelse som det  

 overordnede formål.
Loven gælder for sparevirksomheder.
Herved forstås virksomheder, der  

 modtager indlån eller andre midler, der skal tilbagebetales uden samtidig at  

 have udlån.
Den anden af lovene er lov om visse kreditinstitutter.
Kreditinstitutter  

 kan både modtage indlån og yde udlån, men må ikke henvende sig til  

 offentligheden om modtagelse af indlån.
Den tredje af lovene er bank- og sparekasseloven.
Pengeinstitutter må som  

 kreditinstitutterne modtage indlån og yde udlån.
Pengeinstitutter er - i  

 modsætning til kreditinstitutter - eneberettigede til ved henvendelse til  

 offentligheden at tilbyde sig som modtagere af indlån.
Ligeledes - i  

 modsætning til kreditinstitutter - må pengeinstitutter udøve en række andre  

 aktiviteter, så som garantistillelse og betalingsformidling.
 Endvidere beskytter realkreditloven indehaverne af realkreditobligationer.  

 Realkreditloven berøres ikke af dette forslag.
Ved en samtidig ændring af bank- og sparekasseloven foreslås det at  

 forenkle dette trestrengede system ved at ændre det til et to-strenget  

 system.
Dette opnås ved, at lov om visse kreditinstitutter foreslås ophævet.  

 De, der måtte være interesserede i at stifte et kreditinstitut, må i stedet  

 vælge at stifte et pengeinstitut.
Da kapitalkravene m.v. på nuværende  

 tidspunkt er de samme for pengeinstitutter og kreditinstitutter, har der i de  

 senere år ikke været interesse for at stifte nye virksomheder omfattet af lov  

 om visse kreditinstitutter.
 Der vil efter de to forslag være en lov for institutter, der modtager  

 indlån uden at yde udlån, nemlig lov om visse sparevirksomheder og udstedere  

 af forudbetalte betalingskort og en lov for de institutter, der både modtager  

 indlån og yder udlån, nemlig bank- og sparekasseloven.
Indskud i foretagender, der er omfattet af den eksisterende lov om visse  

 spare- og udlånsvirksomheder m.v. er ikke omfattet af lov om  

 indskydergarantifonden.
Lovforslaget ændrer ikke på dette, idet hverken  

 sparevirksomheder eller udstedere af forudbetalte betalingskort vil blive  

 omfattet af lov om en indskydergarantifond.
1.3. Forudbetalte betalingskort Udstedere af forudbetalte betalingskort må alene modtage midler, der skal  

 betales tilbage.
Disse kortudstedere må ikke yde udlån.
Udstedelse af  

 forudbetalte betalingskort skal derfor reguleres i lov om sparevirksomheder,  

 hvor der indsættes et nyt kapitel om forudbetalte betalingskort.
 De forudbetalte betalingskortsystemer, der vil blive reguleret med  

 forslaget, er de systemer, der forventes at få et omfang, så de får karakter  

 af et betalingssystem, der i et vist omfang vil erstatte småpenge.
 Lovforslagets regler om forudbetalte betalingskort har til formål at  

 beskytte køberen af et forudbetalt kort mod tab som følge af en kortudsteders  

 konkurs, og navnlig at beskytte de betalingsmodtagere, herunder småhandlende,  

 der modtager forudbetalte betalingskort som betaling for varer og  

 tjenesteydelser.
Betalingsmodtagere vil antagelig afregne ugentligt og kan derfor få større  

 tilgodehavender hos kortudstederne.
Dette gælder ikke mindst for f.eks.  

 mindre kiosker, hvor en stor del af omsætningen udgør småbeløb, der må  

 forudses fremover at ville blive betalt med forudbetalte betalingskort.
Lovforslaget skal ses på baggrund af en anbefaling fra European Monetary  

 Institute (EMI) om forudbetalte betalingskort fra maj 1994. Anbefalingen -  

 som afspejler holdningen hos EU-centralbankerne - går ud på, at det som  

 udgangspunkt kun skal være kreditinstitutter, der udsteder »electronic  

 purses«, men at kortudstedere dog ikke behøver at være kreditinstitut,  

 hvis udstederne opfylder en række andre forudsætninger.
Disse forudsætninger  

 vil blive tilgodeset med den foreslåede lovregulering af virksomheder, der  

 udsteder forudbetalte kort.
 Da forudbetalte betalingskort forventes at blive en del af det almindelige  

 betalingssystem, vil de selskaber, der udsteder forudbetalte kort kunne få  

 betydelige indeståender.
DANMØNT-kortet var det første forudbetalte betalingskort i verden, der kan  

 anvendes hos et større antal udbydere af varer og tjenesteydelser.
Et  

 forudbetalt betalingssystem som DANMØNT forventes i fremtiden at få en sådan  

 udbredelse, at DANMØNT A/S kan nå op på ca. 700 mio. kr. i indeståender på  

 forudbetalte kort, der er i cirkulation.
 Som følge heraf er den tilsynsregulering, der følger af den gældende lov  

 om visse spare- og udlånsvirksomheder, som oprindeligt blev vedtaget i 1934,  

 ikke hensigtsmæssig, når det drejer sig om udstedelse af forudbetalte  

 betalingskort.
 DANMØNT A/S falder uden for den gældende lovs regulering, men DANMØNT A/S  

 har erklæret sig enig i behovet for en lovregulering, idet det vil skabe  

 større tryghed om DANMØNT-systemet.
Den tilsynsmæssige regulering skal tilpasses behovet for indskyder- og  

 omsætningsbeskyttelse, så området ikke bliver reguleret unødigt meget.
Dette  

 skal sikres ved, at der kun skal føres tilsyn med kortsystemer af en vis  

 mindstestørrelse.
Finanstilsynet bemyndiges til efter forslaget at udstede en  

 bekendtgørelse, der fastsætter de nærmere regler for tilsynet.
Det  

 forudsættes, at også bekendtgørelsen tilpasses behovet for indskyder- og  

 omsætningsbeskyttelse, således at tilsynsreguleringen bliver lempeligere for  

 de små kortudstedere.
Lovforslagets særlige regler om forudbetalte betalingskort er således  

 begrænset til at omfatte de kortsystemer, hvor der findes at være et reelt  

 behov for yderligere beskyttelse.
Det drejer sig om de kortsystemer, der  

 forventes at få et så betydeligt omfang, at systemet får karakter af et  

 betalingssystem.
Forudbetalte betalingskort må forventes fremover at få stor udbredelse som  

 betalingsmiddel, der erstatter såvel mønter som sedler.
Der foreslås derfor  

 en maksimal beløbsstørrelse på 1.000 kr. på forudbetalte kort svarende til  

 den maksimale størrelse på danske pengesedler.
Systemer med forudbetalte betalingskort vil antagelig udvikle sig meget i  

 de kommende år.
Ud over nye typer systemer med betalingskort, vil der  

 antagelig også blive etableret forudbetalte elektroniske betalingssystemer  

 uden betalingskort, der kan anvendes f.eks. i elektroniske  

 homeshopping-systemer.
Forudbetalte betalingssystemer uden kort vil efter  

 forslaget være omfattet af de regler, der gælder for sparevirksomheder, der  

 ikke udsteder forudbetalte betalingskort.
På baggrund af udviklingen af nye betalingssystemer vil der blive iværksat  

 et udvalgsarbejde med henblik på at analysere og vurdere den forventede  

 udvikling på betalingsområdet og de lovgivningsmæssige konsekvenser heraf.
I  

 lyset af dette udvalgsarbejde kan der blive tale om at ændre den gældende  

 lovgivning og den foreslåede regulering af forudbetalte betalingskort på et  

 senere tidspunkt.
1.4. Betalingskortloven Den gældende lov om betalingskort regulerer allerede i dag forudbetalte  

 betalingskort, men det må understreges, at denne lov væsentligst varetager en  

 række brugerbeskyttelseshensyn.
 I 1992 er der i lov om betalingskort indsat en adgang til helt eller  

 delvist at undtage f.eks. småpengekort fra lovens bestemmelser, idet en række  

 af de beskyttelseshensyn, som loven varetager, er uden betydning for  

 småpengekort, hvor der ikke sker registrering af, hvem der foretager indkøb  

 med kortene, ligesom indehaveren ved kortets bortkomst højst kan miste det  

 forudbetalte beløb.
DANMØNT-kortet er meddelt dispensation fra en række af betalingskortlovens  

 bestemmelser under forudsætning af, at der højst kan indlæses 500 kr. i hvert  

 DANMØNT-kort.
Der er meddelt dispensation til flere andre kortudstedere fra  

 en række af lovens bestemmelser.
Som hovedregel er dette betinget af, at  

 kortet kan indlægges et beløb på 500 kr. - i et af tilfældene dog højst 1.000  

 kr.
Forbrugerombudsmanden har endvidere i enkelte tilfælde anset forudbetalte  

 kort for så atypiske, at de ikke burde anmeldes.
Ved vurdering heraf er  

 navnlig blevet lagt vægt på kortets begrænsede anvendelsesområde samt den  

 begrænsede beløbsstørrelse på de forudbetalte kort.
 Forbrugerombudsmandens tilsyn efter betalingskortloven indebærer blandt  

 andet, at Forbrugerombudsmanden skal føre tilsyn med, at systemerne fungerer  

 betryggende, herunder at der sikres brugerne overskuelighed, frivillighed og  

 beskyttelse imod misbrug.
 Forbrugerombudsmandens tilsyn efter betalingskortloven omfatter derimod  

 ikke tilsyn med, at kortudstederne til enhver tid er i besiddelse af  

 tilstrækkelige midler til at dække deres forpligtelser over for køberne af  

 kortene og de serviceudbydere, der modtager forudbetalte betalingskort som  

 betaling for varer og tjenesteydelser.
 Finanstilsynet vil som led i sin tilsynsvirksomhed føre tilsyn med  

 bogførings- og edbsystemer og vil efter forslaget kunne fastsætte nærmere  

 regler for kortudstedere blandt andet vedrørende systemrevision.
 Efter forslaget vil forudbetalte kortsystemer, således i et vist omfang  

 være undergivet tilsyn af såvel Finanstilsynet, som Forbrugerombudsmanden,  

 ligesom det i dag er tilfældet for Dankort-systemet.
 Det forudsættes, at der mellem Finanstilsynet og Forbrugerombudsmanden  

 træffes aftaler om den løbende fordeling af tilsynsarbejdet, ligesom dette  

 hidtil er sket på f.eks. dankortområdet.
2. Lovforslagets væsentligste bestemmelser For så vidt angår ændringen af lov om visse spare- og udlånsvirksomheder  

 m.v. bliver blandt andet reglerne om tilsyn, tavshedspligt og  

 straffebestemmelser præciseret og bliver identiske med de regler, der gælder  

 for pengeinstitutter.
Samtidig vil en stor del af reglerne være fælles for  

 både kortudstedere og andre sparevirksomheder.
 De grundlæggende krav til sparevirksomheder efter den gældende lov,  

 herunder kapital og begrænsning af udbyttebetaling, ændres ikke ved  

 lovforslaget.
 Reglerne om likvidation af sparevirksomheder afskaffes dog.  

 Sparevirksomheder skal herefter opløses efter samme regler, som gælder for  

 pengeinstitutter.
Hvad angår udstedere af forudbetalte betalingskort, der kan anvendes hos  

 en bredere kreds af udbydere af varer eller tjenesteydelser, vil det  

 grundlæggende krav efter forslaget være en aktiekapital på 20 mio. kr.  

 Kortudstedere med et samlet pålydende på mere end 200 mio. kr. på  

 forudbetalte kort skal dog have en aktiekapital på mindst 40 mio. kr.  

 svarende til kapitalkravet efter bank- og sparekasseloven for  

 pengeinstitutter.
De øvrige regler for udstedere af forudbetalte kort vil  

 blive fastsat ved bekendtgørelse af Finanstilsynet med udgangspunkt i de  

 regler, der gælder for pengeinstitutter.
Der vil dog ske en række  

 forenklinger og tilpasninger, der tager højde for de særlige forhold, der  

 gælder for udstedere af forudbetalte betalingskort.
Det gælder især reglerne  

 om solvens og midlernes anbringelse.
Bekendtgørelsen forudsættes udformet,  

 således at tilsynets omfang afpasses efter kortudstedernes størrelse.
 Forudbetalte betalingskort kan alene udstedes af aktieselskaber, der har  

 tilladelse hertil, eller af pengeinstitutter.
 Det foreslås, at der ikke må udstedes forudbetalte kort med en højere  

 værdi end 1.000 kr svarende til den maksimale størrelse på danske  

 pengesedler.
 Kortudstedere omfattet af lovforslaget må ikke have andre aktiviteter end  

 udstedelse af forudbetalte betalingskort, herunder rådgivning om forudbetalte  

 betalingssystemer.
Der foreslås en bagatelgrænse for forudbetalte kort med et pålydende på  

 500,- kr. eller mindre, såfremt det samlede pålydende beløb på kort, som  

 udstederen har i cirkulation er mindre end 1 mio. kr.
Kort, der er under  

 bagatelgrænsen, vil ikke være under tilsyn.
3. Høring Lovforslaget har været sendt i høring hos Finansrådet, Danmarks  

 Nationalbank, Indskydergarantifonden, Foreningen af Statsautoriserede  

 Revisorer, Dansk Handel & Service, Foreningen af Registrerede Revisorer,  

 Forskningsministeriet, Trafikministeriet, Udenrigsministeriet,  

 Justitsministeriet, Finansministeriet, Advokatrådet, Assurandør-Societetet,  

 Arbejdsmarkedspensionsrådet, Garantifonden for Danske Optioner og Futures,  

 Danske Investeringsforeningers Fællesrepræsentation, Arbejderbevægelsens  

 Erhvervsråd, Det Danske Handelskammer, Håndværksrådet, Forbrugerrådet,  

 Forbrugerstyrelsen, Realkreditrådet, Økonomiministeriet, Sammenslutningen  

 Danske Andelskasser, Andelskasseforeningen, Foreningen af J.A.K.  

 Andelskasser, Børsmæglerforeningen, Finanssektorens Arbejdsgiverforening,  

 Finansforbundet, Skatteministeriet, Københavns Fondsbørs, Grønlands  

 Hjemmestyre, Statsministeriet, Rigsombudsmanden på Færøerne og DANMØNT A/S.
4. Administrative og statsfinansielle konsekvenser Lovforslaget skønnes at medføre behov for yderligere 0,2 årsværk i  

 Finanstilsynet som følge af tilsyn med kortudstedere.
De samlede udgifter  

 hertil skønnes at blive 0,1 mio. kr. om året, heraf det meste lønsum.
Disse  

 udgifter dækkes af de virksomheder, der er under tilsyn.
5. Erhvervsøkonomiske konsekvenser Gennemførelsen af lovforslaget vil sikre tilliden til forudbetalte  

 betalingskort.
Det skønnes, at de erhvervsøkonomiske konsekvenser vil være  

 positive, som følge af den øgede tillid til disse betalingskort, selvom det  

 øgede tilsyn vil indebære en vis belastning af kortudstederne.
 Det skønnes, at den allerede eksisterende udsteder af forudbetalte  

 betalingskort der henvender sig til en bredere kreds af leverandører af varer  

 og tjenesteydelser, DANMØNT A/S, ikke vil få problemer med at opfylde  

 lovforslagets krav.
6. Forholdet til EU-retten 2. bankharmoniseringsdirektiv (89/646/EØF) stiller i artikel 3 krav om  

 tilsyn med ikke-kreditinstitutters modtagelse af indlån eller andre midler,  

 der skal tilbagebetales.
Der er ikke i dette eller senere direktiver stillet  

 nærmere krav til dette tilsyn.
Reglerne om dette tilsyn er fastsat i lov om visse spare- og  

 udlånsvirksomheder.
Disse regler vil med lovforslaget fortsat være gældende  

 for alle andre typer sparevirksomheder end udstedere af forudbetalte  

 betalingskort.
 De skærpede tilsyns- og indskyderbeskyttelseskrav, der følger af  

 lovforslaget for udstedere af forudbetalte betalingskort i åbne systemer, vil  

 også opfylde de direktivkrav, der følger af 2. bankharmoniseringsdirektiv,  

 artikel 3.
Bemærkninger til lovforslagets enkelte bestemmelser Til kapitel 1 Indledende bestemmelser Til § 1 Bestemmelsen definerer en sparevirksomhed.
Stk. 1 svarer med visse  

 sproglige ændringer til § 1, stk. 1, i lov om visse spare- og  

 udlånsvirksomheder m.v.
Der er dog den forskel, at udstedere af forudbetalte  

 betalingskort omfattet af § 2 ikke er omfattet af § 1.
I forhold til § 1, stk. 2, i lov om visse spare- og udlånsvirksomheder  

 m.v. er der den ændring, at personer ikke længere kan etablere  

 sparevirksomhed.
Der er ingen personer, der i dag driver sparevirksomhed, og  

 det findes ikke at stemme med indskyderbeskyttelseshensyn, at personer skal  

 kunne modtage indskud fra offentligheden.
Stk. 2 indeholder en udtømmende  

 opremsning af de selskabsformer, der kan drive sparevirksomhed.
Til § 2 Bestemmelsen definerer i stk. 1 begrebet »udstedelse af forudbetalte  

 betalingskort«.
 Første del af definitionen »at modtage midler, der skal  

 tilbagebetales fra offentligheden eller en videre kreds« svarer til  

 definitionen af »andre midler der skal tilbagebetales« for  

 sparevirksomhed og skal fortolkes i overensstemmelse hermed.
 Hvor der sker periodevise betalinger - herunder forudbetalinger - som led  

 i et løbende kontraktforhold om køb af varer eller tjenesteydelser, er der  

 ikke tale om midler, der skal tilbagebetales i lovens forstand.
Trafikselskabers salg af klippekort og månedskort og telefonselskabernes  

 salg af telefonkort vil som udgangspunkt heller ikke være sådanne midler, der  

 skal tilbagebetales.
Såfremt de nævnte korttyper anvendes til andet end  

 betaling af transport, henholdsvis telefonering, vil disse forudbetalte kort  

 dog kunne blive omfattet af begrebet midler, der skal tilbagebetales.
 Det vil normalt være midler, der skal tilbagebetales, såfremt et  

 stormagasin eller en butikskæde opretter et kortsystem med forudbetaling for  

 ikke konkret individualiserede varer eller tjenesteydelser.
Den anden del af definitionen er måden, hvorpå midlerne skal  

 tilbagebetales, for at der er tale om udstedelse af forudbetalte  

 betalingskort omfattet af loven.
Kortudstedelsen adskiller sig fra anden  

 sparevirksomhed på den måde, hvorpå tilbagebetalingen skal ske.
Det der er  

 omfattet af § 2 er den tilbagebetaling, der foregår ved, at indskyder  

 (kortkøber) køber et betalingskort, der repræsenterer et bestemt beløb.
Når  

 kortkøber anvender kortet som betaling, nedskrives den restværdi, som kortet  

 repræsenterer.
Et forudbetalt betalingskort vil kunne genbruges, ved at der  

 elektronisk indlægges et nyt beløb på kortet, det vil sige, at kortet  

 genoplades.
Betalingskortet vil typisk være elektronisk, og det enkelte korts  

 restværdi registreres på kortet.
Typisk vil kortet kunne anvendes af den, der  

 har det i hænde, og der er ikke noget krav om, at kortet skal være forsynet  

 med en hemmelig kode.
 I det hele svarer et forudbetalt betalingskort til rede penge, hvilket  

 betyder, at kortet også kan benyttes af en person, der uberettiget har det i  

 hænde, f.eks. en person, der har stjålet kortet.
Den omstændighed, at det forudbetalte betalingskort, kan kræves refunderet  

 hos kortudstederen bringer ikke kortudstedelsen uden for lovens  

 anvendelsesområde.
Det afgørende for om et betalingskort er omfattet af § 2  

 er, om kortet kan benyttes som betalingsmiddel hos en bredere kreds af  

 udbydere af varer eller tjenesteydelser.
Ved en bredere kreds af udbydere forstås, at kortet skal kunne anvendes i  

 flere butikker, salgssteder, eller forretningslokaler.
Dette vil blandt andet  

 være tilfældet, hvor de forskellige salgssteder m.v. har forskellige ejere.  

 Det vil f.eks. også være tilfældet, hvis der er tale om flere salgssteder,  

 der ejes af samme person eller selskab, såfremt salgsstederne ikke står i  

 indbyrdes forbindelse.
Efter bank- og sparekasselovens § 1, stk. 5, er pengeinstitutter  

 eneberettigede til ved henvendelse til offentligheden at tilbyde sig som  

 modtagere af indlån.
Denne eneret omfatter alene modtagelse af indlån og ikke  

 modtagelse af andre midler, der skal tilbagebetales.
Andre  

 tilbagebetalingspligtige midler kan f.eks. være udstedelse af obligationer.
Finanstilsynet har afgjort, at det nuværende DANMØNT-kort med forudbetalt  

 kort på op til 500 kr. vil være andre midler, der skal tilbagebetales og  

 altså ikke indlån.
DANMØNT A/S har således haft ret til at henvende sig til  

 offentligheden for at sælge de forudbetalte kort.
 Såfremt en virksomhed opfylder den første del af definitionen om at  

 modtage indlån eller andre tilbagebetalingspligtige midler, men ikke opfylder  

 den anden del af definitionen, f.eks. fordi kortet ikke kan anvendes hos en  

 bredere kreds, vil virksomheden ikke være omfattet af § 2. Sådanne  

 virksomheder vil derimod normalt være omfattet af § 1 om sparevirksomheder og  

 må derfor ikke annoncere efter indlån.
I stk. 2 foreslås, at udstedere af forudbetalte betalingskort skal være  

 aktieselskaber.
Endvidere indebærer bestemmelsen, at pengeinstitutter kan  

 udstede forudbetalte kort.
Udstedelse af forudbetalte kort anses for  

 pengeinstitutvirksomhed, jf. bank- og sparekasselovens § 1, stk. 4.
 Efter stk. 3 må kortudstedere ikke udstede forudbetalte kort over 1.000  

 kr., hvilket svarer til den maksimale beløbsstørrelse på danske pengesedler.
 Ved genopladning af forudbetalte kort må den samlede værdi på et kort  

 inklusive restbeløbet ikke overstige 1.200 kr., dvs., at et kort kan kun  

 genoplades med 1.000 kr., når der er 200 kr. eller mindre tilbage på kortet.  

 Stk. 3 finder ikke anvendelse på udstedelse af erhvervsobligationer.
 Så vidt vides eksisterer der ikke i øjeblikket forudbetalte betalingskort  

 over 1.000 kr.
Forbudet mod at udstede forudbetalte betalingskort større end 1.000 kr.  

 gælder også for pengeinstitutters udstedelse af sådanne kort.
En indlånskonto  

 i et pengeinstitut med et tilknyttet betalingskort (f.eks. et Dankort) vil  

 ikke være omfattet af forbudet.
I stk. 4 foreslås endvidere indført en bagatelgrænse, så små kortsystemer,  

 der er omfattet af definitionen i stk. 1, ikke vil være underlagt det tilsyn,  

 der skal gælde for udstedere af forudbetalte betalingskort.
Det drejer sig om  

 systemer, hvor der kun udstedes kort med et pålydende på 500 kr eller mindre,  

 såfremt det samlede pålydende på de cirkulerende kort er under 1 mio. kr.
Er  

 der tale om genopladelige kort, er det summen af de maxima, som kortene  

 samlet kan oplades med.
Bagatelgrænsen er fastsat således, at de kortudstedere, der vil falde helt  

 uden for lovens regulering, vil være systemer, der er så små, at de ikke vil  

 have karakter af betalingssystemer.
Beskyttelsesbehovet her er ikke så stort  

 som for systemer, der har karakter af betalingssystem.
 De virksomheder, der som følge af bagatelgrænsen, ikke er omfattet af § 2,  

 vil derfor heller ikke være omfattet af § 1.
Til § 3 Det følger af stk. 1, at det kræver Finanstilsynets tilladelse efter denne  

 lov at drive sparevirksomhed eller udstede forudbetalte betalingskort.
Dette  

 krav gælder allerede i dag efter lov om visse spare- og udlånsvirksomheder  

 m.v., såfremt virksomheden ikke placerer de modtagne midler i et  

 pengeinstitut.
Pengeinstitutter, der udsteder forudbetalte betalingskort,  

 skal dog ikke have særskilt tilladelse hertil efter denne lov.
I stk. 2 fastsættes, at omfattede virksomheder skal registreres i  

 Erhvervs- og Selskabsstyrelsen, og at registreringen først kan ske, når  

 Finanstilsynet har meddelt tilladelse.
Det forudsættes, at praksis om  

 tilladelse og registrering vil følge praksis for pengeinstitutter.
I stk. 3 henvises til aktieselskabslovens bestemmelser vedrørende  

 anmeldelse og registrering m.m.
Det vil derfor være muligt at ændre den  

 generel-le bemyndigelsesbestemmelse i aktieselskabsloven uden at skulle ændre  

 i denne lov.
Til kapitel 2 Sparevirksomheder Til § 4 Stk. 1 svarer til § 2 i den nuværende lov om visse spare- og  

 udlånsvirksomheder m.v.
»Garanti- eller egenkapital« er ændret til  

 »egenkapital«.
Der er alene tale om en præcisering af, at kapitalen  

 skal være indbetalt.
Stk. 2 svarer med visse sproglige ændringer til § 3 i den nuværende lov om  

 visse spare- og udlånsvirksomheder m.v.
Det er præciseret, at det er det  

 udbytte, der kan udbetales, der er begrænset.
Til § 5 Bestemmelsen om regnskabsåret er ny, men svarer til, hvad der gælder for  

 pengeinstitutter og virksomheder omfattet af den nuværende lov om visse  

 kreditinstitutter.
Til § 6 Bestemmelsen indeholder en bemyndigelse til Finanstilsynet til at  

 fastsætte regler om tilladelse til at udøve virksomhed, vedtægternes indhold  

 og regnskab og revision.
 Bestemmelsen erstatter § 4, stk. 6, i lov om visse spare- og  

 udlånsvirksomheder om vedtægternes indhold, § 4, stk. 7, vilkår for  

 tilladelsen og § 8 om regnskab og revision.
Til § 7 §§ 6 og 9 i lov om visse spare- og udlånsvirksomheder m.v. indeholdt  

 bestemmelser om likvidation af sparevirksomheder og en hjemmel til  

 Finanstilsynet til at standse sparevirksomheder.
 Bestemmelsen i stk. 1 indeholder de samme betingelser for, at  

 Finanstilsynet kan inddrage tilladelsen som i § 9 i den nuværende lov om  

 visse spare- og udlånsvirksomheder m.v.
 Ved indskyder forstås både indskydere af indlån og andre midler, der skal  

 tilbagebetales.
 I stk. 2 bestemmes, at bank- og sparekasselovens bestemmelser om opløsning  

 af pengeinstitutter finder med de fornødne ændringer anvendelse på  

 virksomheder omfattet af loven.
Til kapitel 3 Udstedere af forudbetalte betalingskort Til § 8 Det grundlæggende krav vil være en aktiekapital på 20 mio. kr.  

 Kortudstedere med et samlet pålydende på mere end 200 mio. kr. på  

 forudbetalte kort, der er i cirkulation pr. seneste 31. december, skal dog  

 have en aktiekapital på mindst 40 mio. kr., hvilket svarer til kravet for at  

 etablere et pengeinstitut.
Til § 9 Bestemmelsen indeholder hjemmel for Finanstilsynet til at fastsætte regler  

 om kortudstederes virksomhed.
Bekendtgørelsen forventes udformet med udgangspunkt i de regler, der  

 gælder for pengeinstitutter.
Der forventes dog at blive stillet skærpede krav  

 om, at de modtagne midler anbringes med en betryggende risikospredning.
Der  

 skal ske betydelige forenklinger og tilpasninger, især for så vidt angår  

 reglerne om solvens og midlernes anbringelse.
Det forudsættes, at den fastsatte regulering skal stå i rimeligt forhold  

 til størrelsen af de enkelte kortudstedere.
Det forventes således, at der  

 udfærdiges lempeligere regler for kortudstedere, hvis det samlede pålydende  

 ikke overstiger 200 mio. kr. på forudbetalte kort, der er i cirkulation pr.  

 seneste 31. december.
Til nr. 2 bemærkes, at kortudstedere ikke kan udøve anden virksomhed end  

 udstedelse af forudbetalte betalingskort og heraf afledt virksomhed.
Det skal  

 i bekendtgørelsen nærmere fastlægges, hvilken afledt virksomhed, der skal  

 kunne udøves.
Til § 10 Bestemmelsen fastsætter, at bank- og sparekasselovens regler om nægtelse  

 og inddragelse af tilladelse samt om opløsning finder tilsvarende anvendelse.
Til kapitel 4 Tilsyn Til § 11 I stk. 1 foreslås, at Finanstilsynet påser overholdelsen af loven og de i  

 medfør af denne udstedte regler.
Reglerne i bank- og sparekasselovens kapitel  

 12 finder anvendelse med de fornødne lempelser.
På samme måde foreslås, at  

 Erhvervs- og Selskabsstyrelsen påser overholdelsen af bestemmelserne i § 3,  

 stk. 2 og 3, om registrering af sparevirksomheder og anmeldelse af disses  

 vedtægtsændringer.
 Om samarbejdet med Forbrugerombudsmanden, der fører tilsyn efter  

 betalingsloven, henvises til de almindelige bemærkninger pkt. 1.4.
 I stk. 2 anføres udtrykkeligt, at Finanstilsynet har hjemmel til at  

 foretage tilsyn ved inspektionsbesøg.
Stk. 3 giver Finanstilsynet adgang til at indhente oplysninger hos alle  

 foretagender til vurdering af, om de er omfattet af loven.
Bestemmelsen  

 svarer til § 10, stk. 2, i betalingskortloven.
Forslagene til lov om  

 værdipapirhandel og lov om fondsmæglerselskaber indeholder lignende  

 bestemmelser.
 I stk. 4 foreslås, at Finanstilsynet fastsætter de regler, efter hvilke  

 udgifterne til tilsynet med de af loven omfattede virksomheder skal afholdes.  

 Minimumsbidraget på 500 kr. svarer til det, der i dag gælder for  

 sparevirksomheder.
Til kapitel 5 Klagebestemmelse Til § 12 Efter stk. 1 kan afgørelser i henhold til loven påklages til  

 Erhvervsministeriets Erhvervsankenævn.
Dette svarer til § 11 c i den  

 nuværende lov om visse spare- og udlånsvirksomheder m.v. og til bank- og  

 sparekasselovens § 52 b.
Efter stk. 2 kan visse frister fastsat af Erhvervs- og Selskabsstyrelsen  

 dog ikke påklages til højere administrativ myndighed.
Dette svarer til  

 Aktieselskabslovens § 159, stk. 2.
Til kapitel 6 Straffebestemmelser m.v.
Til § 13 Bestemmelsen svarer til bank- og sparekasselovens § 53 stk. 1.
Til § 14 Bestemmelsen hjemler i stk. 1 straf for overtrædelse af forslagets forbud  

 i § 2, stk. 3 mod, at der udstedes forudbetalte kort med en højere værdi end  

 1.000 kr.
Forslaget hjemler endvidere straf for kravene i § 3, stk. 1, om  

 tilladelse til at udøve sparevirksomhed eller udstedelse af forudbetalte  

 betalingskort, samt § 4, stk. 2 om sparevirksomheders betaling af udbytte.  

 Bestemmelsen svarer til straffebestemmelsen i bank- og sparekasselovens § 54,  

 stk. 1.
 Bestemmelsens stk. 2-5 og 7-9 svarer til bank- og sparekasselovens § 54,  

 stk. 2-8 med den forskel, at bank- og sparekasselovens bestemmelser om  

 koncernforhold i stk. 2, 2-5 pkt. ikke er medtaget, idet disse ikke er fundet  

 relevante.
 Efter stk. 6 straffes den, der ikke efterlever et pålæg efter § 11, stk.  

 3, eller afgiver urigtige eller vildledende oplysninger til Finanstilsynet.
Til kapitel 7 Ikrafttræden og overgangsbestemmelser m.v.
Til § 15 Bestemmelsen ændrer § 1, stk. 7, i lov om banker og sparekasser m.v.,  

 således, at pengeinstitutter kan oprette datterselskaber, der udsteder  

 forudbetalte betalingskort.
Dette begrundes i, at pengeinstitutter selv vil  

 kunne udstede forudbetalte betalingskort.
De pågældende datterselskaber skal  

 overholde de regler, der gælder for kortudstedere omfattet af § 2.
Til § 16 Lovens ikrafttræden er fastsat til den 1. juni 1996 og lov om visse spare-  

 og udlånsvirksomheder m.v. ophæves pr. samme dato.
De bekendtgørelser, der er  

 udstedt i medfør af loven, vil fortsat være i kraft, og der vil fortsat være  

 hjemmel til straf for overtrædelse af bekendtgørelserne.
 Efter stk.2 kan foreninger og virksomheder, der den 1. januar 1996 var  

 under tilsyn efter lov om visse spare- og udlånsvirksomheder m.v., fortsætte  

 deres virksomhed uændret.
Til § 17 Loven gælder ikke for Grønland og Færøerne.
Efter 2. behandling den 26. marts 1996 Kapitel 1 Indledende bestemmelser § 1. Ved sparevirksomheder forstås i denne lov foretagender, hvis  

 virksomhed består i erhvervsmæssigt eller som et væsentligt led i deres drift  

 at modtage indlån eller andre midler, der skal tilbagebetales, fra  

 offentligheden eller en videre kreds, og som anbringer de således modtagne  

 midler på anden måde end ved indsættelse i et pengeinstitut, og som ikke er 1) banker, sparekasser eller andelskasser, 2) realkreditinstitutter, 3) institutter oprettet, eller hvis oprettelse er godkendt i henhold til  

 særlig lov, med det formål at modtage indlån eller andre midler, der skal  

 tilbagebetales, fra offentligheden eller en videre kreds eller 4) virksomheder omfattet af § 2.
Stk. 2. Sparevirksomheder skal være enten 1) aktieselskaber, 2) anpartsselskaber, 3) erhvervsdrivende fonde, 4) andelsselskaber (andelsforeninger) eller andre selskaber og foreninger  

 med begrænset ansvar eller 5) filialer af udenlandske virksomheder, der svarer til nr. 1-4.
 § 2. Ved udstedere af forudbetalte betalingskort forstås i denne  

 lov foretagender, hvis virksomhed består i at modtage midler, der skal  

 tilbagebetales, fra offentligheden eller en videre kreds, og hvor  

 tilbagebetalingen sker ved, at indehaveren af det forudbetalte betalingskort  

 kan anvende dette som betaling hos en bredere kreds af leverandører af varer  

 eller tjenesteydelser.
 Stk. 2. Udstedere af forudbetalte betalingskort, der ikke er  

 pengeinstitutter, skal være aktieselskaber.
Stk. 3. Der må ikke udstedes forudbetalte betalingskort med en  

 højere værdi end 1.000 kr.
Ved genopladning af et kort må den samlede værdi  

 på et kort inklusive restbeløbet ikke overstige 1.200 kr.
 Stk. 4. Loven finder ikke anvendelse på udstedere, der kun  

 udsteder forudbetalte betalingskort med et pålydende på 500 kr. eller mindre,  

 og såfremt det samlede pålydende beløb på de kort, som udstederen har i  

 cirkulation, er mindre end 1 mio. kr. pr. seneste 31. december.
 § 3. Sparevirksomheder og udstedere af forudbetalte betalingskort,  

 der ikke er pengeinstitutter, skal have tilladelse af Finanstilsynet til at  

 drive virksomhed.
Stk. 2. Når Finanstilsynet har meddelt tilladelse, skal  

 virksomheden registreres i Erhvervs- og Selskabsstyrelsen.
Senere ændringer  

 af vedtægterne skal anmeldes til Erhvervs- og Selskabsstyrelsen.
 Stk. 3. For anmeldelse og registrering m.v. finder  

 aktieselskabslovens bestemmelser tilsvarende anvendelse.
Kapitel 2 Sparevirksomheder § 4. Sparevirksomheder skal have en egenkapital på mindst 5 mio.  

 kr.
Stk. 2. Der kan ikke uden samtykke fra Finanstilsynet udbetales  

 højere udbytte end 1 pct. over Nationalbankens højeste diskonto i løbet af  

 regnskabsåret beregnet af egenkapitalen.
Udbyttet kan dog altid beregnes til  

 4 pct., for så vidt regnskabet tillader dette.
§ 5. Regnskabsåret er kalenderåret.
Den første regnskabsperiode  

 kan omfatte et kortere eller længere tidsrum, dog højst 18 måneder.
§ 6. Finanstilsynet kan fastsætte nærmere regler for  

 sparevirksomheder, herunder om 1) tilladelse til at udøve virksomhed, 2) vedtægternes indhold og 3) regnskab og revision.
 § 7. Finder Finanstilsynet, at fortsættelse af en af denne lov  

 omfattet sparevirksomhed på det foreliggende grundlag vil være utilbørlig af  

 hensyn til indskydernes interesser, kan Finanstilsynet inddrage tilladelsen.
 Stk. 2. De for pengeinstitutter gældende bestemmelser om opløsning  

 finder med de fornødne lempelser anvendelse på sparevirksomheder.
Kapitel 3 Udstedere af forudbetalte betalingskort § 8. Kortudstedere, der ikke er pengeinstitutter, skal have en  

 aktiekapital på mindst 20 mio. kr.
 Stk. 2. Kortudstedere med et samlet pålydende på mere end 200 mio.  

 kr. på forudbetalte kort, der er i cirkulation pr. seneste 31. december, skal  

 have en aktiekapital på mindst 40 mio. kr.
§ 9. For kortudstedere, der ikke er pengeinstitutter, skal  

 Finanstilsynet give tilladelse, jf. § 3, stk. 1, og kan herunder fastsætte  

 nærmere regler om 1) stiftelse, 2) tilladelse til at udøve virksomhed som kortudsteder, herunder hvilken  

 afledt virksomhed kortudsteder kan udøve, 3) minimumsolvens, 4) midlernes anbringelse, 5) indsendelse af oplysninger til Finanstilsynet, 6) revisionserklæringer og 7) systemrevision.
 § 10. Reglerne i lov om banker og sparekasser m.v. om inddragelse  

 og nægtelse af tilladelse samt om opløsning finder med de fornødne  

 tillempelser anvendelse på kortudstedere omfattet af denne lov.
Kapitel 4 Tilsyn § 11. Finanstilsynet påser overholdelsen af denne lov og af de  

 bestemmelser, der er udstedt i medfør af loven.
Kapitel 12 i lov om banker og  

 sparekasser m.v. finder anvendelse med de fornødne lempelser.
Erhvervs- og  

 Selskabsstyrelsen påser overholdelsen af § 3, stk. 2, samt bestemmelser  

 udstedt i medfør af aktieselskabsloven, jf. § 3, stk. 3.
 Stk. 2. Finanstilsynet kan foretage inspektionsbesøg og indhente  

 de nødvendige oplysninger til brug for tilsynet hos de virksomheder, der er  

 omfattet af loven.
 Stk. 3. Finanstilsynet kan kræve alle oplysninger, som skønnes  

 nødvendige til afgørelse af, om et foretagende er omfattet af lovens  

 bestemmelser.
Stk. 4. Udgifterne ved tilsynet afholdes af de foretagender, der  

 er omfattet af loven.
Bidragene fastsættes af Finanstilsynet i forhold til de  

 samlede gælds- og garantiforpligtelser, men kan dog ikke fastsættes lavere  

 end 500 kr. årligt.
Bidragene tillægges udpantningsret.
Kapitel 5 Klagebestemmelse § 12. Afgørelser truffet af Finanstilsynet eller Erhvervs- og  

 Selskabsstyrelsen i henhold til denne lov eller forskrifter udstedt i medfør  

 af loven kan indbringes for Erhvervsministeriets Erhvervsankenævn senest 4  

 uger efter, at afgørelsen er meddelt den pågældende.
 Stk. 2. Erhvervs- og Selskabsstyrelsens afgørelser om fastsættelse  

 af frist til afhjælpning af fejl og mangler ved en anmeldelse kan dog ikke  

 indbringes for højere administrativ myndighed.
Kapitel 6 Straffebestemmelser m.v.
 § 13. Undlader et af loven omfattet foretagendes bestyrelse,  

 direktion eller revisor i rette tid at efterkomme de pligter, som efter loven  

 påhviler dem over for Finanstilsynet eller Erhvervs- og Selskabsstyrelsen,  

 kan Finanstilsynet henholdsvis Erhvervs- og Selskabsstyrelsen som  

 tvangsmiddel pålægge de pågældende daglige eller ugentlige bøder.
 § 14. Overtrædelse af bestemmelserne i § 2, stk. 3, § 3, stk. 1,  

 og § 4, stk. 2, straffes med bøde eller hæfte, for så vidt højere straf ikke  

 er forskyldt efter straffeloven.
 Stk. 2. Bestyrelsesmedlemmer, revisorer, deres suppleanter,  

 direktører og øvrige ansatte, som uberettiget videregiver eller udnytter  

 fortrolige oplysninger, som de under udøvelsen af deres hverv har fået  

 kendskab til, straffes med bøde, for så vidt højere straf ikke er forskyldt  

 efter straffeloven.
 Stk. 3. Giver personer, der er knyttet til et af loven omfattet  

 foretagende, urigtige eller vildledende oplysninger om forhold vedrørende  

 foretagendet til Finanstilsynet, til andre offentlige myndigheder eller til  

 noget selskabsorgan, straffes den pågældende med bøde eller hæfte, for så  

 vidt højere straf ikke er forskyldt efter straffeloven.
 Stk. 4. På samme måde som efter stk. 3 straffes personer, som er  

 knyttet til et af loven omfattet foretagende, og som med forsæt eller ved  

 grov uagtsomhed giver urigtige eller vildledende oplysninger til  

 offentligheden eller til kunder eller påfører eller fremkalder nærliggende  

 fare for, at der påføres foretagendet tab ved dets virksomhed.
 Stk. 5. Undlader et medlem af et af loven omfattet foretagendes  

 bestyrelse eller direktion at træffe nødvendige foranstaltninger i tilfælde  

 af tab eller nærliggende fare for tab af en væsentlig størrelse, straffes  

 vedkommende med bøde eller hæfte, for så vidt højere straf ikke er forskyldt  

 efter straffeloven.
 Stk. 6. Den, der ikke efterlever et pålæg fra Finanstilsynet efter  

 § 11, stk. 3, eller afgiver urigtige eller vildledende oplysninger til  

 Finanstilsynet, straffes med bøde, for så vidt højere straf ikke er forskyldt  

 efter straffeloven.
 Stk. 7. I forskrifter, der gives af Finanstilsynet i medfør af  

 denne lov, kan der fastsættes straf af bøde for overtrædelse af bestemmelser  

 i forskrifterne.
Stk. 8. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 Stk. 9. Forældelsesfristen for strafansvaret er 5 år.
Kapitel 7 Ikrafttræden og overgangsbestemmelser m.v.
 § 15. I lov om banker og sparekasser m.v., jf. lovbekendtgørelse  

 nr. 182 af 20. marts 1995, som ændret ved lov nr. 367 og 368 begge af 14.  

 juni 1995 og § 119 i lov nr. 1072 af 20. december 1995, indsættes i § 1,  

 stk. 7, 1. pkt. , efter »der ikke selv er pengeinstitutter«:  

 », udstedere af forudbetalte betalingskort omfattet af § 2 i lov om  

 sparevirksomheder og udstedere af forudbetalte betalingskort«.
 § 16. Loven træder i kraft den 1. juni 1996.
Stk. 2. Samtidig ophæves lov nr. 156 af 2. maj 1934 om visse  

 spare- og udlånsvirksomheder m.v.
De bekendtgørelser, der er udstedt med  

 hjemmel i denne lov, skal fortsat være gældende for sparevirksomheder  

 omfattet af § 1 og for foreninger og virksomheder, der er omfattet af stk. 3.  

 § 14, stk. 6, finder tilsvarende anvendelse på disse bekendtgørelser.
 Stk. 3. Foreninger og virksomheder, der ved lovens ikrafttræden  

 var under tilsyn i henhold til den i stk. 2 nævnte lov, kan fortsætte deres  

 hidtidige virksomhed.
 § 17. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 landsdelenes særlige forhold tilsiger.
