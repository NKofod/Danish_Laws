1. Indledning 1.1. Oversigt over de nye regler Ved lov nr. 381 af 7. juni 1989 er der gennemført en række ændringer af  

 landbrugsloven, jf. lovbekendtgørelse nr. 504 af 17. juli 1989.
 Der er generelt tale om en lempelse af reglerne i landbrugsloven, herunder  

 navnlig reglerne om landbrugsejendommes drift, samdrift og forpagtning og  

 reglerne om sammenlægning og erhvervelse af landbrugsejendomme.
 Ændringsloven træder i kraft den 1. september 1989. Reglerne i lovens §§  

 30 og 30a om ændring af jordlovsadministrationen træder dog først i kraft ved  

 bekendtgørelse herom fra landbrugsministeren, jf. pkt. 8 og 9 i denne  

 vejledning.
De nye regler har nødvendiggjort udstedelse af en række bekendtgørelser og  

 vejledninger m.v.
En oversigt over disse regler er optaget som bilag til  

 vejledningen.
 Ved administrationen af landbrugsloven anvendes tillige erklæringsskemaer,  

 jf. pkt. 2.3., 5.7., 6.4., 7.1.2. og 7.1.3.
1.2. Vejledningens indhold Formålet med denne vejledning er at beskrive retningslinier for  

 administrationen af de væsentligste ændringer i loven.
 Det er hensigten senere i forbindelse med ændringen af  

 jordlovsadministrationen at samle reglerne vedrørende administrationen af  

 loven, således at alle gældende bestemmelser findes i en vejledning.
2. Ophævelse af landbrugspligt (lovens § 4) 2.1. Fredskovsarealer Ved lovændringen er der indføjet en ny bestemmelse i § 4, stk. 2 ,  

 hvorefter landbrugspligten kan ophæves på fredskovsarealer over 35 ha.
Bestemmelsen forudsætter, at arealerne er skovbevoksede og pålagt  

 fredskovspligt.
Fredskovspligtige arealer, der ikke er bevokset med skov,  

 omfattes således ikke umiddelbart af bestemmelsen.
Det gælder f.eks. større  

 landbrugsarealer, moser, heder, strandenge, søer m.v.
Mindre arealer uden  

 skovbevoksning kan dog indgå som en naturlig bestanddel af skovarealerne.
Der vil både kunne gives tilladelse til ophævelse af landbrugspligten i  

 situationer, hvor skoven ligger som en samlet lod, og hvor der er tale om  

 flere lodder.
Skovarealerne skal udgøre en samlet fredskovsstrækning efter  

 reglerne i skovloven.
Afstanden mellem skovlodderne må derfor normalt ikke  

 overstige 800-1000 m.
 Hvis der er tvivl om, hvorvidt en fredskov indeholder ubevoksede arealer,  

 der ikke kan medregnes ved arealgrænsen på 35 ha, eller hvorvidt adskilte  

 fredskovslodder kan anses som en samlet fredskovsstrækning, må sagen  

 vedlægges en udtalelse fra de lokale skovmyndigheder til brug ved afgørelsen  

 efter landbrugsloven.
 Hvis der ved udstykningen sker deling af fredskov, kræves der tillige  

 tilladelse efter § 13 i skovloven.
Fraskillelse af fredskovsarealer under 35 ha kan endvidere tillades efter  

§ 4, stk. 1, nr. 3., når forholdene taler for det.
Det gælder f.eks.  

 situationer, hvor en skov ligger hensigtsmæssigt for sammenlægning med andre  

 skovarealer, og hvor skovejendommen efter suppleringen overstiger 35 ha.
 Der kan også gives tilladelse til ophævelse af landbrugspligt på jorder,  

 der agtes tilplantet , hvis arealet er større end 35 ha eller det  

 sammenlægges med fredskovsarealer, der efter suppleringen overstiger 35 ha,  

 og arealet pålægges fredskovspligt, jf. § 4, stk. 4. Se også reglerne om  

 skovplantning i pkt. 3.1.
2.2. Restejendomme under 2 ha Efter § 4, stk. 6 , ophæves landbrugspligten, når en  

 landbrugsejendom ved udstykning eller på anden måde nedbringes under 2 ha,  

 medmindre ejeren ønsker den opretholdt.
Opretholdelse af landbrugspligten kan  

 således have betydning for ejendommens status efter anden lovgivning, f.eks.  

 lov om by- og landzoner og støttelovgivningen.
 Samtidig er den hidtil gældende bestemmelse om, at restparcellen ved  

 ophævelse af landbrugspligt kun må omfatte bygninger, gårdsplads, have m.v.,  

 ophævet.
Arealgrænsen på 2 ha er herefter afgørende for, om landbrugspligten kan  

 ophæves.
Der er ikke længere tale om en vurdering af jordernes bonitet, og  

 det er uden betydning, om restejendommen består af flere lodder.
Bestemmelsen  

 giver ikke adgang til fradrag af arealer, således som det f.eks. er tilfældet  

 ved bestemmelserne i lovens §§ 13 og 16. Ved udstykning og ophævelse af  

 landbrugspligt lægges der fortsat vægt på at modvirke dannelsen af nye frie  

 jorder uden landbrugspligt.
Det gælder navnlig i tilfælde, hvor jorderne  

 ønskes anvendt til private rekreative formål, jagt, fiskeri m.v., hvor den  

 hidtil gældende praksis opretholdes uændret.
 Når en landbrugsejendom ved udstykning m.v. nedbringes under 2 ha, må det  

 oplyses, om ejeren ønsker landbrugspligten opretholdt eller ophævet.  

 Ejendommen vil normalt ikke igen kunne noteres som en landbrugsejendom, jf.  

 pkt. 5.8. i denne vejledning.
2.3. Landinspektørerklæring I § 4, stk. 7 , er præciseret, at landbrugsministeren kan fastsætte  

 regler, hvorefter landbrugspligten kan bortfalde uden tilladelse i  

 forbindelse med udstykning m.v.
Reglerne er fastsat ved Landbrugsministeriets  

 bekendtgørelse nr. 551 af 15. august 1989 om udstykningssager m.v. vedrørende  

 landbrugsejendomme.
Efter bekendtgørelsens § 2 bortfalder landbrugspligten uden tilladelse  

 efter lovens § 4, når det ved erklæring fra en praktiserende landinspektør  

 godtgøres over for Kort- og Matrikelstyrelsen, at de i bekendtgørelsen  

 fastsatte betingelser er opfyldt.
Erklæringen skal afgives på et særligt  

 skema.
 Skemaets pkt. 2.1. tager sigte på udstykning inden for områder, der i  

 lokalplan eller lignende er udlagt til bymæssige formål, jf. lovens § 4, stk.  

 1, nr. 1. Erklæringen kan også anvendes ved skelforandring eller omdeling  

 inden for disse områder.
 Det er en forudsætning, at alle parceller, der søges fraskilt uden  

 landbrugspligt, i deres helhed ligger inden for de nævnte områder.
Bestemmelsen gælder jorder, der skal anvendes til bebyggelse m.v., der  

 udelukker en senere jordbrugsmæssig anvendelse.
Den kan også anvendes ved  

 parceller med eksisterende bygninger, forudsat at betingelserne i  

 erklæringens pkt. 2.4. er opfyldt.
 Den gælder derimod ikke tilfælde, hvor arealet i lokalplan er udlagt til  

 ikke-jordbrugsmæssige formål af midlertidig karakter, f.eks. losseplads,  

 eller til formål hvor anvendelsen ikke udelukker, at arealet senere igen kan  

 inddrages til jordbrugsmæssig anvendelse, f.eks. golfbane, campingplads m.v.  

 I disse tilfælde skal der indhentes tilladelse efter landbrugsloven.
Skemaets pkt. 2.2. tager sigte på udstykning af byggegrunde uden for  

 områder med lokalplan eller lignende.
Det kan også anvendes ved bebyggede  

 parceller, forudsat at betingelserne i erklæringens pkt. 2.4. er opfyldt.
Ved  

 parceller til boligformål m.v. gælder en arealgrænse på 2000 m2. Parceller  

 til erhvervs- eller industriformål kan overstige denne grænse, forudsat at  

 arealet i sin helhed skal anvendes til bebyggelse, parkering, lagerplads,  

 afskærmende beplantning m.v.
Arealer, der søges udstykket til etablering af  

 vandboringer og lignende eller af hensyn til sikring af servitutrettigheder,  

 omfattes derimod ikke af bestemmelsen.
 Erklæringen kan også anvendes ved skelforandring eller omdeling, hvorved  

 en ejendom suppleres inden for ovennævnte grænser.
Skemaets pkt. 2.3. omhandler afståelse af arealer, der i matriklen  

 registreres som offentlige vejarealer og vandløb.
Ud over disse arealer kan  

 bl.a. nævnes arealer til jernbane, parkeringspladser, stianlæg m.v.
Ved ekspropriation til vejanlæg m.v. påhviler det principielt den  

 eksproprierende myndighed at indhente den nødvendige tilladelse efter  

 landbrugsloven til inddragelse af arealer til vejanlæg, overførsel af  

 afskårne arealer til anden ejendom eller fraskillelse af arealer med henblik  

 på afhændelse som en selvstændig ejendom.
Den eksproprierende myndighed har  

 ansvar for, at bestemmelserne i landbrugsloven iagttages.
Landinspektøren har  

 alene ansvar for, at ændringerne i matriklen sker på grundlag af  

 ekspropriationen.
 Skemaets pkt. 2.4. tager sigte på at sikre, at hovedreglen i  

 landbrugslovens § 7, stk. 1, om at en landbrugsejendom skal være forsynet med  

 en beboelsesbygning, er opfyldt.
 Fraskillelse af en parcel med en eksisterende bolig , f.eks. en  

 medhjælperbolig, kan kun ske, hvis restejendommen er forsynet med en  

 beboelsesbygning, der opfylder kravene i § 7, stk. 1, jf. også § 4, stk. 4.
 Bygningskravet i § 7, stk. 1, kan dog fraviges, hvis ejendommen lovligt er  

 uden bygninger på grundlag af tilladelse efter landbrugsloven, jf. § 8, stk.  

 4, og stk. 7.
 Hvis restejendommen med ejendommens bygninger nedbringes under 2 ha,  

 bortfalder landbrugspligten i medfør af § 4, stk. 6, medmindre ejeren ønsker  

 pligten opretholdt.
 I disse situationer skal det i skemaets pkt. 5 oplyses, om ejeren ønsker  

 landbrugspligten ophævet eller opretholdt, jf. pkt. 2.2. i denne vejledning.
Landinspektøren har ved anvendelse af erklæringsskemaet ansvar for, at  

 betingelserne i bekendtgørelsen om udstykningssager m.v. vedrørende  

 landbrugsejendomme er opfyldt.
Hvis der er tvivl om, hvorvidt betingelserne  

 er opfyldt, skal landinspektøren forelægge sagen for jordbrugskommissionen.
3. Landbrugsejendommes drift (lovens §§ 7-8) 3.1. Skovplantning Ved lovændringen er reglerne i § 7a, stk. 1 og 2 , ændret, således  

 at skovbrug anses som en jordbrugsmæssig udnyttelse.
De hidtil gældende  

 begrænsninger (indtil 25%, dog højst 25 ha) er ophævet, således at der er fri  

 adgang efter landbrugsloven til skovplantning, jf. dog nedenfor.
 I forbindelse med de nævnte ændringer er indføjet en ny bestemmelse i §  

 7a, stk. 3 , hvorefter landbrugsministeren kan fastsætte særlige regler  

 om skovplantning.
Ved Landbrugsministeriets bekendtgørelse nr. 552 af 15. august 1989 om  

 skovplantning på landbrugsejendomme er der bl.a. fastsat midlertidige regler  

 for tiden, indtil der er tilvejebragt endeligt godkendte regionplaner, hvor  

 der er foretaget en udpegning af skovrejsningsområder og områder, hvor  

 skovtilplantning er uønsket.
Det fremgår heraf, at ejeren skal anmelde  

 skovplantning til amtsrådet, hvis der på en landbrugsejendom ønskes påbegyndt  

 en skovplantning, der vil omfatte mere end 25 ha eller mere end 25% af den  

 del af ejendommen, der ikke var tilplantet inden 1. august 1973.
Amtsrådet kan inden 2 måneder fra anmeldelsen nedlægge et foreløbigt  

 forbud mod skovplantning, der ønskes foretaget inden for områder, der i  

 regionplanlægningen påtænkes udlagt som områder, hvor skovtilplantning er  

 uønsket.
Forbudet kan højst nedlægges for et tidsrum indtil 1. september  

 1991, idet der inden denne frist forudsættes tilvejebragt en endeligt  

 godkendt regionplan, hvor der er foretaget en udpegning af  

 skovrejsningsområder og områder, hvor skovtilplantning er uønsket.
 Amtsrådets afgørelse kan efter bekendtgørelsens § 2, stk. 3, og § 3, stk.  

 3, påklages til Jordbrugsdirektoratet.
 Jordbrugsdirektoratets afgørelse vil ske på baggrund af  

 regionplanlægningen, og der vil således indgå såvel landbrugs- og  

 skovbrugsinteresser som natur- og miljøinteresser.
 Reglerne om skovplantning omfatter ikke dyrkning af juletræer og  

 pyntegrønt i kort omdrift, jf. bekendtgørelsens § 1, stk. 2.
3.2. Bygningskrav ved samdrift I § 8, stk. 4 , er indføjet en ny bestemmelse, hvorefter  

 bygningerne på en landbrugsejendom, der ejes og drives lovligt sammen med en  

 anden landbrugsejendom, hvorpå der findes en beboelsesbygning, kan  

 fraskilles.
 Der åbnes herved mulighed for, at bygningerne kan fraskilles uden  

 landbrugspligt efter reglerne i § 4, eller at bygningerne kan fraskilles med  

 et mindre jordtilliggende med henblik på afhændelse som et fritidslandbrug  

 (med landbrugspligt og bopælspligt) efter reglerne i § 14. Bestemmelsen kan  

 anvendes ved landbrugsejendomme inden for alle størrelseskategorier, idet  

 begrænsningerne ved nedlægning af landbrugsejendomme samtidig er ophævet, jf.  

 pkt. 5.1.
 Der kan også gives tilladelse til at fraskille en parcel med ejendommens  

 bygninger, hvis der er indgået aftale om overdragelse af jorderne som ejendom  

 nr. 2 til en køber, der opfylder betingelserne for at erhverve ejendommen,  

 jf. § 16, stk. 3. og § 18, stk. 6.
Efter fraskillelsen må der ikke uden landbrugsministerens tilladelse  

 opføres nye bygninger på den ejendom, der fortsat skal ejes og drives lovligt  

 sammen med en landbrugsejendom med beboelsesbygning.
Bestemmelsen tager sigte  

 på, at der ikke efter fraskillelse af ejendommens bygninger opføres ny  

 bebyggelse på jorderne, der ville kunne være i strid med de hensyn, der søges  

 varetaget ved administrationen af lov om by- og landzoner, jf. også reglerne  

 i § 8, stk. 7, i landbrugsloven.
Det vil normalt blive stillet som en betingelse for udstykningen, at der  

 tinglyses deklaration om, at ejendommen ikke må bebygges uden tilladelse  

 efter fornævnte bestemmelser i landbrugsloven og lov om by- og landzoner.
Ved  

 ejerskifte skal ejendommen afhændes til sammenlægning eller til samdrift med  

 en landbrugsejendom med en beboelsesbygning efter reglerne i landbrugsloven.  

 Det samme gælder, hvis ejeren afhænder den landbrugsejendom med bygninger,  

 hvorfra ejendom nr. 2 drives, medmindre han samtidig erhverver en anden  

 landbrugsejendom med beboelsesbygning, hvormed ejendommen uden bygninger kan  

 sammenlægges eller drives i lovlig samdrift.
Deklarationen forudsættes  

 tinglyst på begge samdrevne ejendomme.
Der vil dog i medfør af dispensationsbestemmelsen i § 8, stk. 6 ,  

 kunne gives tilladelse til opførelse af nye bygninger, og til at ejendommen  

 afhændes og opretholdes som et selvstændigt brug, hvis jordernes størrelse og  

 bonitet taler for opførelse af bygninger til driften af ejendommen som en  

 selvstændig landbrugsejendom.
En sådan bebyggelse vil tillige forudsætte  

 tilladelse efter lov om by- og landzoner.
 4. Samdrift og forpagtning m.v.
(lovens §§ 9-12) 4.1. Samdrift Reglerne om samdrift i § 9 er lempet, idet afstandsgrænsen på 5 km  

 er hævet til 10 km, og arealgrænsen ved samdrift af flere end 2  

 landbrugsejendomme eller dele heraf er ophævet.
Antallet af  

 landbrugsejendomme, der indgår i samdriften må - som hidtil - ikke overstige  

 5. Denne begrænsning gælder dog ikke i det omfang, der er behov for jorden  

 for at skabe harmoni i bedriften mellem besætning og jordtilliggende i  

 overensstemmelse med de krav, der følger af miljølovgivningen om udspredning  

 af husdyrgødning m.m.
Efter § 9, stk. 3, nr. 1 , kan afstandsgrænsen på 10 km fraviges  

 indtil 25 km.
Det fremgår af bemærkningerne til lovforslaget, at der i  

 almindelighed vil kunne forventes meddelt tilladelse til forpagtning og  

 samdrift inden for en afstandsgrænse på 25 km, medmindre særlige forhold  

 taler imod det.
Ved vurderingen vil der bl.a. kunne tages hensyn til, om der i området er  

 en stærk efterspørgsel efter landbrugsjord til forpagtning og samdrift.
Der  

 vil også kunne tages hensyn til regionale forskelle i ejendoms- og  

 bedriftsstrukturen og i jordernes bonitet.
 Efter § 9, stk. 3, nr. 2 , kan der endvidere gives tilladelse til  

 samdrift af flere end 5 landbrugsejendomme, når forholdene taler for det.
 Vedrørende dispensation kan i øvrigt henvises til pkt. 11.4 i  

 Landbrugsministeriets cirkulære nr. 54 af 19. marts 1987 om lov om  

 landbrugsejendomme.
4.2. Driftsfællesskaber Ved lovændringen er reglerne i § 10 om fælles drift lempet med  

 henblik på at fremme etablering af driftsfællesskaber mellem  

 landbrugsejendomme.
De nærmere regler om adgangen til etablering af  

 driftsfællesskaber, herunder gruppelandbrug, forudsættes fastsat ved  

 bekendtgørelse i medfør af § 10, stk. 2.
4.3. Forpagtning af hele landbrugsejendomme Ved forpagtning af en hel landbrugsejendom er uddannelseskravet i § 11,  

 stk. 1 , ændret i overensstemmelse med de nye regler ved erhvervelse af  

 landbrugsejendomme.
Forpagteren skal opfylde uddannelseskravene, hvis der er  

 tale om samdrift af mere end 30 ha.
 Endvidere er der i § 11, stk. 2 , åbnet adgang til, at andelsbrug  

 m.v. og selskaber, der opfylder betingelserne for erhvervelse af en  

 landbrugsejendom efter § 18a, stk. 2, eller § 20, stk. 1, uden tilladelse kan  

 forpagte landbrugsejendomme.
 Endelig er tidsbegrænsningen ved forpagtningsaftaler i § 11, stk. 4  

 , lempet til 30 år.
4.4. Forpagtning og leje af dele af landbrugsejendomme Ved forpagtning af dele af landbrugsejendomme er den hidtil gældende  

 tidsbegrænsning i § 12, stk. 1 , på 10 år hævet til 30 år.
Der er  

 samtidig sket en ændring af reglerne i § 1, stk. 4, og § 11C, stk. 4, i  

 udstykningsloven, således at en del af en landbrugsejendom kan forpagtes  

 eller lejes for et tidsrum af indtil 30 år uden udstykning, når  

 brugsforholdet er i overensstemmelse med reglerne i landbrugsloven, jf. § 3 i  

 ændringsloven.
 Endvidere er uddannelseskravet ophævet ved delforpagtning til samdrift med  

 anden landbrugsejendom, jf. de ændrede regler i § 12, stk. 1, nr. 1.
Ved lovændringen er tillige indføjet en ny bestemmelse i § 12, stk. 1, nr.  

 5 , der giver fri adgang til leje af et areal af en landbrugsejendom, hvis  

 arealet skal anvendes til opførelse af bygninger til jordbrugsproduktion.
Der  

 vil herefter frit kunne ske bortleje af et areal for et tidsrum på indtil 30  

 år med henblik på, at lejeren opfører bygninger til jordbrugsproduktion,  

 f.eks. svine-, kyllinge- eller pelsdyrproduktion samt væksthusgartnerier m.v.  

 Det samme gælder ved opførelse af bygninger til planteavl, f.eks.  

 maskinhaller, lader og anlæg til oplagring og behandling af korn m.v. samt  

 halmfyr og lignende.
Endelig er der sket en ændring af reglerne i § 12, stk. 3 , om  

 opsigelse af lejemål, idet det er præciseret, at opsigelse nu også kan ske af  

 hensyn til opfyldelse af bopælskravet i forbindelse med ejerskifte af  

 ejendommen.
Bestemmelsen skal medvirke til at sikre, at bopælspligten  

 opfyldes, f.eks. i situationer, hvor ejendommens beboelsesbygning er udlejet,  

 og hvor erhververen ønsker at bortforpagte ejendommens jorder i stedet for  

 selv at drive ejendommen.
5. Sammenlægning af landbrugsejendomme m.v. (lovens §§  

 13 og 14) 5.1. Reglerne i hovedtræk Ved lovændringen er der sket en lempelse af reglerne om sammenlægning og  

 nedlægning af landbrugsejendomme.
Arealgrænserne og beliggenhedskravene er  

 lempet, jf. nedenfor pkt. 5.2. - 5.4. Samtidig er begrænsningerne ved  

 nedlægning ophævet, således at alle landbrugsejendomme, uanset areal og  

 ejendoms- eller grundværdi, kan nedbringes eller nedlægges, hvis jorderne  

 frastykkes og sammenlægges med anden landbrugsejendom.
Begrebet »en  

 bevaringsværdig driftsenhed« er dermed bortfaldet ved administrationen  

 af landbrugsloven.
Endvidere er kravet om jordbrug som væsentligste erhverv  

 ophævet ved erhvervelse af suppleringsjord.
Det samme gælder kravet om et  

 areal på mindst 15 ha efter supplering.
 Ændringerne skal give mulighed for en friere strukturtilpasning og lette  

 adgangen til at etablere lønsomme bedrifter. Ændringerne tilgodeser samtidig  

 miljøhensyn ved at lette supplering af bedrifter, der har behov for mere jord  

 for at tilvejebringe harmoni mellem besætning og jordtilliggende, jf. pkt.  

 5.2. og 5.4.
5.2. Arealgrænse Den nugældende arealgrænse på 100 ha er forhøjet til 125 ha, jf. de  

 ændrede regler i § 13, stk. 1 . Arealgrænsen gælder dog ikke i det  

 omfang, ansøgeren har behov for jorden for at skabe harmoni i sin bedrift  

 mellem besætning og jordtilliggende i overensstemmelse med de krav, der  

 følger af miljølovgivningen om udspredning af husdyrgødning m.v.
Se tillige  

 om fradragsarealer under pkt. 5.5.
Ved vurderingen af behovet for suppleringsjord medregnes samtlige jorder,  

 som ansøgeren ejer inden for sin bedrift.
Der bortses dog fra fradragsarealer  

 som nævnt under pkt. 5.5. Normalt vil bestående husdyrhold og driftsbygninger  

 blive lagt til grund ved vurderingen.
Der vil dog også kunne tages hensyn til  

 nært forestående besætningsudvidelser, f.eks. hvis der er påbegyndt udvidelse  

 af driftsbygninger, eller hvis der er tale om en nyetablering.
 Hvis ansøgningen begrundes i, at suppleringsjorden er nødvendig for at  

 opfylde kravene efter miljølovgivningen, bør den vedlægges opgørelse af  

 dyreenheder og arealbehov til udbringning af husdyrgødning.
5.3. Betingelser for sammenlægning Reglerne i § 13, stk. 2 , er en videreførelse af regler, der  

 tidligere var indeholdt i stk. 3.
 Beliggenhedskravene i stk. 2, nr. 1 , er lempet, idet den  

 nugældende afstandsgrænse på 1 km for dyrkningsjorder hæves til 2 km.
Der lægges som hidtil vægt på, at jorderne ligger hensigtsmæssigt for  

 samlet drift fra bygningerne på den ejendom, der suppleres.
Hvis færdslen til  

 dyrkningsjorder vil komme til at foregå på stærkere trafikerede veje eller  

 gennem landsbybebyggelse eller andet tæt bebygget område, vil der normalt  

 ikke kunne forventes tilladelse til sammenlægning.
I forbindelse med lovændringen er der sket en begrænset lempelse af den  

 administrative praksis ved sammenlægning med færdsel ad stærkere trafikeret  

 vej eller gennem bebyggelse.
Der vil således kunne forventes tilladelse til  

 sammenlægning, hvis der er tale om færdsel ad veje eller tværs over veje med  

 en årsdøgntrafik på under 1500 biler, jf. pkt. 5.7. om  

 landinspektørerklæring.
Hvis der er tale om mere befærdede veje, vil der ved  

 jordlovsmyndighedernes behandling af sagen navnlig blive lagt vægt på, at der  

 er gode oversigtsforhold ved markoverkørsler, og at sammenlægningen fører til  

 en i øvrigt velarronderet ejendom.
Afstanden regnes som hidtil ad den benyttede vej fra bygningerne til de  

 enkelte jordlodder, der tillægges ejendommen.
Hvis der er tale om supplering  

 af en landbrugsejendom, hvor bygningerne er fraskilt, regnes afstanden til  

 suppleringsjorden dog normalt ad bestående vej til ejendommens hovedlod (uden  

 bygninger).
Fraskillelse af bygninger på ejendom nr. 2 efter den nye bestemmelse i §  

 8, stk. 4, ændrer således ikke mulighederne for senere supplering af denne  

 ejendom.
Dette gælder også situationer, hvor en nabo gør krav på  

 fortrinsstilling til suppleringsjord med henblik på sammenlægning med en  

 landbrugsejendom, hvor bygningerne er tilladt fraskilt, jf. pkt. 5.4.
Fraskillelse af vedvarende græsningsarealer og arealer helt uden  

 dyrkningsmæssig værdi til sammenlægning med anden landbrugsejendom kan som  

 hidtil forventes godkendt, hvis vejafstanden til bygningerne ikke overstiger  

 5 km.
Fraskillelse af fredskovsarealer til sammenlægning med anden  

 landbrugsejendom kan ske, hvis vejafstanden ikke overstiger 10 km.
Bestemmelsen i stk. 2, nr. 2 , om en uheldig opdeling af  

 restejendommen er opretholdt uændret.
Udstykning kan forventes godkendt, hvis  

 restejendommens driftsarealer ikke vil blive opdelt eller adskilt fra  

 bygningerne på en sådan måde, at muligheden for en hensigtsmæssig drift af  

 ejendommen forringes væsentligt.
Bestemmelsen i stk. 2, nr. 3 , om en uhensigtsmæssig  

 ejendomsfordeling er en videreførelse af de hidtil gældende regler, der tager  

 sigte på, at der ved supplering af landbrugsejendomme principielt skal indgå  

 de samme hensyn som gælder ved erhvervelse af hele landbrugsejendomme.  

 Sammenlægning kan forventes godkendt, hvis ansøgeren opfylder betingelserne  

 for erhvervelse af den supplerede ejendom, og hvis ansøgeren, dennes  

 ægtefælle og børn under 18 år ikke vil blive ejer af mere end 250 ha.  

 Arealgrænsen gælder dog ikke i det omfang, ansøgeren har behov for arealet  

 for at skabe harmoni i bedriften mellem besætning og jordtilliggende.
Se også  

 om fradragsarealer under pkt. 5.5.
 Ved supplering af ejendom nr. 2 er det normalt en forudsætning, at  

 ejendommen ligger inden for en vejafstand på 10 km fra den ejendom, hvor  

 ejeren bor, jf. reglerne i § 16, stk. 3, ved køb af ejendom nr. 2.
 Bopælskravet ved køb af suppleringsjord er i øvrigt ikke til hinder for,  

 at en landbrugsejendom uden bygninger suppleres, når ejeren har fast bopæl på  

 en anden landbrugsejendom, som han ejer og driver ejendommen sammen med, jf.  

 ovenfor.
5.4. Fortrinsstilling til suppleringsjord Reglerne om fortrinsstilling i § 13, stk. 3 , er en videreførelse  

 af regler, der hidtil var indeholdt i stk. 1.
Der er dog sket en ændring, idet Fortrinsstillingen kan som hidtil kun gøres gældende, hvis jorderne ligger  

 inden for en vejafstand på 1 km.
Reglerne svarer iøvrigt til de hidtil gældende regler, og  

 fortrinsstillingen for bedrifter med en væsentlig animalsk produktion eller  

 specialproduktion opretholdes i princippet uændret.
Hvis suppleringsjorden er  

 nødvendig for at opfylde kravene efter miljølovgivningen, bør sagen vedlægges  

 en opgørelse af dyreenheder og arealbehov til udbringning af husdyrgødning,  

 jf. pkt. 5.2.
 I forbindelse med ændringerne af jordlovsadministrationen, jf. pkt. 8, vil  

 der blive fastsat regler, hvorefter ansøgeren skal foretage annoncering til  

 undersøgelse af nærliggende ejendommes suppleringsjordsbehov i stedet for som  

 hidtil at indhente naboerklæringer.
5.5. Fradragsarealer Efter bestemmelsen i § 13, stk. 4 , skal der ved arealgrænserne i  

 stk. 1-3 ikke medregnes skovarealer, der er pålagt fredskovspligt, og  

 arealer, der er helt uden dyrkningsmæssig værdi, herunder søarealer,  

 strandbredder, moser, heder, klitter, klippearealer og lignende.
Vedrørende  

 skovarealer henvises til pkt. 2.1.
 Arealer, der udgør en naturlig bestanddel af en landbrugsejendom, f.eks.  

 arealer, der anvendes som læbælter, hegn, diger, markveje, grøfter,  

 vandhuller, bebyggede arealer, gårdsplads, have og lignende, kan derimod ikke  

 fradrages.
 Fradrag af arealerne kan kun ske ved attestation fra jordbrugskommissionen  

 eller en praktiserende landinspektør.
5.6. Dispensation Efter § 13, stk. 5, nr. 1 , kan afstandsgrænsen på 2 km fraviges  

 indtil 3 km.
Det fremgår af bemærkningerne til lovforslaget, at der i  

 almindelighed vil kunne forventes meddelt tilladelse til sammenlægning inden  

 for en afstandsgrænse på 3 km, medmindre særlige forhold taler imod det.
Ved vurderingen vil der bl.a. kunne tages hensyn til, om der i området er  

 en stærk efterspørgsel efter suppleringsjord til sammenlægning med bestående  

 landbrug.
Der kan også tages hensyn til, om der er en stærk efterspørgsel  

 efter landbrugsejendomme til selvstændig drift, herunder unge landmænds  

 etableringsmuligheder.
Regionale forskelle i ejendoms- og bedriftsstrukturen  

 og i jordernes bonitet kan ligeledes indgå i vurderingen.
Efter § 13, stk. 5, nr. 2 , kan der også tillades sammenlægning i  

 videre omfang end efter reglerne i stk. 1-3, herunder bl.a. overskridelse af  

 arealgrænserne, når forholdene taler for det.
Der kan henvises til reglerne i  

 pkt. 14 i Landbrugsministeriets cirkulære nr. 54 af 19. marts 1987 om lov om  

 landbrugsejendomme.
5.7. Landinspektørerklæring I medfør af § 13, stk. 6 , er der fastsat regler, hvorefter  

 udstykning og sammenlægning af landbrugsejendomme kan ske uden tilladelse  

 efter landbrugsloven, jf.
Landbrugsministeriets bekendtgørelse nr. 551 af 15.  

 august 1989 om udstykningssager m.v. vedrørende landbrugsejendomme.
 Efter bekendtgørelsens § 3 kan omlægning af jorder mellem  

 landbrugsejendomme ske uden tilladelse efter lovens § 13, når det ved en  

 erklæring fra en praktiserende landinspektør godtgøres over for Kort- og  

 Matrikelstyrelsen, at de i bekendtgørelsen fastsatte betingelser er opfyldt.  

 Erklæringen skal afgives på et særligt skema.
 Efter skemaets pkt. 4.1. kan jordomlægninger kun gennemføres på  

 grundlag af en landinspektørerklæring, hvis ejendommens samlede areal efter  

 suppleringen ikke vil overstige 70 ha, jf. lovens § 13, stk. 3. En  

 jordomlægning kan således kun gennemføres uden forelæggelse for  

 jordbrugskommissionen, hvis det er klart, at reglerne om fortrinsstilling til  

 suppleringsjord ikke kommer til anvendelse.
Skemaets pkt. 4.2. forudsætter, at der findes beboelsesbygning på den  

 ejendom, der ønskes suppleret.
Hvis der er tale om supplering af en ejendom  

 uden beboelsesbygning, skal sagen forelægges jordbrugskommissionen.
Landinspektørens oplysninger om færdsel på offentlig vej (årsdøgntrafik  

 under 1500 biler) må gives på grundlag af de seneste trafiktællinger.
Der kan  

 henvises til Vejdirektoratets publikationer »Trafikrapport 1988.  

 Trafikstrømme på hovedlandeveje og landeveje« og »Teknisk  

 trafikrapport 1987«.
For kommuneveje findes kun i begrænset omfang  

 oplysninger om årsdøgntrafik.
Skemaets pkt. 4.3. forudsætter, at der ikke vil ske en uheldig opdeling af  

 restejendommen.
Hvis der f.eks. opstår nye, uhensigtsmæssigt arronderede  

 lodder, må sagen forelægges jordbrugskommissionen.
Det samme gælder, hvis  

 ejendommens bygninger adskilles fra tilgrænsende jorder, og der derved opstår  

 en uhensigtsmæssig færdsel ad stærkere befærdet vej eller gennem  

 landsbybebyggelse eller andet tæt bebygget område.
 Skemaets pkt. 4.4. forudsætter, at ansøgeren kan afgive erklæring om  

 opfyldelse af reglerne i lovens § 13, stk. 2, nr. 3 (»§  

 13-erklæring«). I sådanne situationer skal landinspektøren samtidig med  

 fremsendelsen af udstykningssagen til Kort- og Matrikelstyrelsen indsende  

 følgende bilag til Jordbrugsdirektoratet: Ansøgerens »§  

 13-erklæring« og oversigtskort, der viser jordomlægningerne.
Landinspektøren har ved denne fremgangsmåde ansvar for, at betingelserne  

 for sammenlægning er opfyldt.
Ansøgeren, der skal afgive »§  

 13-erklæring«, har dog ansvar for, at landbrugslovens  

 erhvervelsesbetingelser m.v. er eller vil blive opfyldt.
 Hvis der er tvivl om, hvorvidt betingelserne for sammenlægning er opfyldt,  

 herunder om veje har en årsdøgntrafik under 1500 biler, skal landinspektøren  

 forelægge sagen for jordbrugskommissionen.
5.8. Oprettelse af landbrugsejendomme Ved lovændringen er det præciseret, at reglerne i § 14 ikke er til  

 hinder for, at en landbrugsejendom ved frasalg af bygninger efter § 8, stk.  

 4, deles i to ejendomme med landbrugspligt.
Samtidig er det i bemærkningerne til lovforslaget tilkendegivet, at der  

 efter ikrafttrædelsen af den nye bestemmelse om restejendomme under 2 ha i §  

 4, stk. 6, vil ske en ændring af praksis ved genoprettelse af tidligere  

 nedlagte landbrug.
Der vil således ikke længere kunne forventes tilladelse  

 til genoprettelse af landbrugsejendomme, der efter supplering er under  

 arealgrænsen på 2 ha i § 3, stk. 1.
6. Personers erhvervelse af landbrugsejendomme (lovens  

 §§ 16-18b) 6.1. Erhvervelse i fri handel Ved lovændringen er der sket en lempelse af erhvervelsesreglerne i § 16.
 Efter § 16, stk. 1 , stilles der fortsat krav om en landbrugsmæssig  

 uddannelse og egen drift ved erhvervelse af »ejendom nr. 1«, hvis  

 arealet overstiger 30 ha.
 Ejendomme på 30 ha og derunder kan efter § 16, stk. 2 - udover de  

 almindelige krav til alder og statsborgerskab - erhverves alene med  

 opfyldelse af bopælskravet, idet krav om uddannelse og egen drift er ophævet  

 for ejendomme mellem 15 ha og 30 ha.
Ved erhvervelse af »ejendom nr. 2« er reglerne i § 16, stk.  

 3 , lempet, idet afstandsgrænsen på 5 km er hævet til 10 km, og  

 arealgrænsen på 50 ha er hævet til 70 ha.
Samtidig er uddannelseskravet og  

 kravet om egen drift ophævet i situationer, hvor de to ejendommes samlede  

 areal ikke overstiger 30 ha.
Efter reglerne i § 16, stk. 4 , kan der ved arealgrænserne i § 16,  

 stk. 1-3, fradrages fredskovsarealer og arealer helt uden dyrkningsmæssig  

 værdi.
Reglerne er analoge med reglerne i § 13, stk. 4, der er omtalt i pkt.  

 5.5. Fradrag af arealer kan dog kun ske på grundlag af attestation fra en  

 praktiserende landinspektør eller jordbrugskommissionen.
Attestationen skal  

 ske på et særligt erklæringsskema, jf. pkt. 6.4.
Uddannelseskravene er en videreførelse af de hidtil gældende regler for  

 erhvervelse af landbrugsejendomme på over 30 ha.
Der er dog sket en mindre  

 ændring i kravene for personer, der selvstændigt som ejer eller forpagter har  

 drevet en landbrugsejendom, idet det er præciseret, at de skal have drevet en  

 jordbrugsbedrift med et dyrket areal på mindst 15 ha eller med et  

 arbejdsbehov på mindst 900 timer vurderet på grundlag af produktionens  

 sammensætning og metode.
Vurderingen af arbejdsbehovet må ske på baggrund af  

 de konkrete produktionsformer og metoder, idet timebehovet kan veksle mellem  

 konventionelt og økologisk brug, ligesom der vil være stor forskel mellem  

 korndyrkning m.v. og dyrkning af frilandsgrøntsager og lignende.
6.2. Arv og familiehandel Reglerne i § 17 om arv og i § 17a om familiehandel er i det  

 væsentlige uændrede.
Der er dog bl.a. sket en mindre ændring i § 17, stk.  

 2, nr. 1 , og § 17a, stk. 1, nr. 1 , idet der er åbnet mulighed  

 for overdragelse i situationer, hvor overdrageren eller dennes ægtefælle har  

 ejet ejendommen i mindst 3 år inden det nye ejerskifte.
6.3. Anpartserhvervelse Anpartsreglerne i § 18a, stk. 1 , er uændrede, og  

 anpartserhvervelse er således kun tilladt inden for en nærmere bestemt  

 familiekreds, jf. dog stk. 2. Reglerne omhandler bl.a. situationer, hvor to  

 ægtefæller erhverver en landbrugsejendom i fællesskab.
Reglerne i § 18a, stk. 2 , er udvidet, således at de omfatter både  

 andelsbrug og bofællesskaber.
De kan også anvendes i situationer, hvor  

 samlevende erhverver en landbrugsejendom i fællesskab.
 Anvendelse af § 18a, stk. 2, forudsætter, at anpartshaverne ikke i  

 forvejen er ejere eller medejere af anden landbrugsejendom, d.v.s. at der er  

 tale om »ejendom nr. 1« for alle anpartshaverne.
Det er en betingelse, at mindst en af anpartshaverne (den såkaldte  

 »ankermand«) har fast bopæl og lovlig adkomst på ejendommen eller  

 opfylder betingelserne for personlig erhvervelse af ejendommen.
Hvis  

 ejendommen er over 30 ha, skal den pågældende således opfylde krav om en  

 landbrugsmæssig uddannelse og egen drift.
Det er endvidere en betingelse, at hver af de øvrige anpartshavere enten  

 opfylder bopælskravet eller deltager i den daglige drift.
Kravet om, at en  

 anpartshaver skal deltage aktivt i den daglige drift, indebærer, at den  

 pågældende skal deltage aktivt i ejendommens drift i et ikke uvæsentligt  

 omfang i forhold til ejendommens størrelse og til antallet af anpartshavere.  

 Kravet indebærer, at ejendommens jorder ikke må bortforpagtes.
Det gælder  

 også for ejendomme under 30 ha, medmindre samtlige anpartshavere opfylder  

 bopælskravet.
Reglerne i § 18a, stk. 3 , åbner adgang til, at et andelsbrug eller  

 bofællesskab kan erhverve en »ejendom nr. 2«.
De svarer i  

 princippet til reglerne i § 16, stk. 3 , for en persons erhvervelse af  

 en hel ejendom som »ejendom nr. 2«.
 Begrebet »medejer« er i § 18a, stk. 5 , udvidet som en  

 følge af de ændrede regler for selskabers erhvervelse af landbrugsejendomme i  

 § 20. Det fremgår heraf, at den deltager, der skal opfylde kravet om  

 stemmeflertal i selskabet og kravene for personlig erhvervelse af ejendommen,  

 anses som medejer af landbrugsejendommen, medens øvrige investorer i  

 selskabet ikke anses som medejere, uanset om deres aktier eller anparter  

 repræsenterer 1/5 eller derover af kapitalen i selskabet.
6.4. Fremgangsmåden ved tinglysning af adkomst Reglerne om dokumentation ved tinglysning af adkomst på en  

 landbrugsejendom er i princippet uændrede.
Der henvises til  

 Landbrugsministeriets bekendtgørelse nr. 553 af 15. august 1989 om  

 dokumentation ved tinglysning af dokumenter vedrørende landbrugsejendomme.
 Der er dog sket en vis forenkling, idet der i alle situationer ved  

 personers erhvervelse af en landbrugsejendom (fri handel, arv, familiehandel  

 og anpartserhvervelser) anvendes samme erklæringsskema.
 Skema og vejledning vedrørende personers erhvervelse af en  

 landbrugsejendom kan fås ved henvendelse til kommunen  

 (ejendomsskattekontoret), jordbrugskommissionen eller Jordbrugsdirektoratet.  

 Skemaet kan også anvendes ved ansøgning om dispensation.
6.5. Dispensation 6.5.1. Erhvervelse af en hel landbrugsejendom Reglerne i § 18 om dispensation ved en persons erhvervelse af en  

 landbrugsejendom er lempet, idet der - uanset lempelserne i § 16 - fortsat  

 vil være behov for, at erhvervelsesreglerne kan fraviges.
Efter § 18, stk. 2, nr. 1 , kan arealgrænsen på 30 ha fraviges,  

 således at ejendomme op til 50 ha kan erhverves uden uddannelseskrav.
Det  

 fremgår af bemærkningerne til lovforslaget, at bestemmelsen har karakter af  

 en rammebestemmelse, hvorefter der i almindelighed vil kunne forventes  

 meddelt tilladelse til erhvervelse af en landbrugsejendom på indtil 50 ha  

 uden krav om landbrugsmæssig uddannelse, medmindre særlige forhold taler imod  

 det.
Ved vurderingen vil der bl.a. kunne tages hensyn til, om der i området er  

 en stærk efterspørgsel efter landbrugsejendomme i denne gruppe fra personer,  

 der opfylder uddannelseskravene, eller efter suppleringsjord til  

 sammenlægning med bestående landbrug.
Regionale forskelle i ejendoms- og  

 bedriftsstrukturen og i jordernes bonitet kan ligeledes indgå i vurderingen.
Efter § 18, stk. 2, nr. 2 , kan der også gives tilladelse i særlige  

 tilfælde, hvor erhververen på grundlag af tidligere beskæftigelse eller anden  

 uddannelse, der ikke er indeholdt i de generelle uddannelseskrav, må anses  

 for at være kvalificeret til at forestå driften af den pågældende ejendom.  

 Bestemmelsen er udtryk for, at de i medfør af loven fastsatte uddannelseskrav  

 ikke er udtømmende.
Den kan også anvendes ved erhvervelse af ejendomme, der  

 overstiger arealgrænsen på 50 ha.
 Ved en konkret vurdering af erhververens baggrund kan der gives tilladelse  

 til erhvervelse, når erhververen ved tidligere beskæftigelse eller anden  

 uddannelse har landbrugsmæssige kvalifikationer, der svarer til de generelle  

 uddannelseskrav.
Der kan også tages hensyn til karakteren af den pågældende ejendom,  

 herunder om den er egnet til specialproduktion, eller om den har en særlig  

 karakter, hvor uddannelseskravet kan fraviges, f.eks. ved bestyrerreglen, jf.  

 nedenfor.
Der kan således ske en samlet vurdering af forholdene i den  

 konkrete situation.
Bestemmelsen forudsættes som hidtil anvendt på personer, der har været  

 beskæftiget ved praktisk landbrug, pelsdyravl, hjorteavl eller andre  

 specielle produktionsformer.
Den kan også anvendes på personer, der i form af  

 uddannelse eller erhvervsmæssig beskæftigelse i udlandet, har  

 kvalifikationer, der svarer til de generelle uddannelseskrav.
Den nugældende dispensationspraksis vedrørende fravigelse af  

 uddannelseskravet ved anvendelse af den såkaldte bestyrerregel forudsættes  

 endvidere opretholdt uændret.
Der er tale om en restriktiv praksis, hvor der  

 bl.a. lægges vægt på, at driften kan give beskæftigelse til mindst 2  

 personer, og at der findes bolig på ejendommen til såvel erhververen som  

 bestyreren.
Bestemmelsen kan endvidere anvendes ved ejendomme af en ganske særlig  

 karakter, hvor driften af ejendommen kan begrunde en anden uddannelse end en  

 traditionel landbrugsmæssig uddannelse, jf. også § 18, stk. 4, nr. 4. Der kan  

 f.eks. være tale om ejendomme med særlig store arealer af marginal  

 jordbrugsmæssig værdi eller med bygninger af særlig kulturel værdi m.v., der  

 stiller store krav til vedligeholdelse.
Erhvervelse af sådanne ejendomme  

 kræver ofte en særlig økonomisk baggrund, og det kan være vanskeligt at finde  

 kvalificerede købere med en landbrugsmæssig baggrund.
 Bestemmelserne i § 18, stk. 3 og 5 , er ændret, så de mere  

 fyldestgørende udtrykker den hidtil gældende dispensationspraksis.
Afstandsgrænsen på 10 km forudsættes - ligesom den nugældende 5 km-grænse  

 - kun fraveget i ganske særlige tilfælde.
Det kan f.eks. komme på tale ved  

 ejendomme i nærheden af kyster, større skove, byer m.v., hvor mulighederne  

 for at erhverve en ejendom inden for 10 km er begrænsede.
Der åbnes ikke  

 adgang til en lempelig praksis ved 10 km-grænsen, således som det er  

 tilfældet ved forpagtning og samdrift, jf. pkt. 4.1.
 Bestemmelserne i § 18, stk. 6 , omhandler naboers fortrinsstilling  

 til suppleringsjord ved køb af ejendom nr. 2. De svarer til reglerne om  

 supplering i lovens § 13. Der er dog fortsat den forskel, at  

 fortrinsstillingen ved køb af ejendom nr. 2 indtræder, når arealet af ejerens  

 samlede fremtidige jordtilliggende overstiger 70 ha, medens  

 fortrinsstillingen ved sammenlægning indtræder, når den enkelte ejendom  

 suppleres op over 70 ha.
Ved erhvervelse af midlertidig adkomst på ejendom nr. 3 efter reglerne i §  

 18, stk. 3, med henblik på sammenlægning med en af ejerens andre  

 landbrugsejendomme indtræder fortrinsstillingen til suppleringsjord, når en  

 ejendom suppleres op over 70 ha.
Ved erhvervelse af ejendom nr. 3 med henblik  

 på afhændelse af en af ejerens andre landbrugsejendomme indtræder  

 fortrinsstillingen, når arealet af de to ejendomme, som ejeren ønsker at  

 beholde, tilsammen overstiger 70 ha.
6.5.2. Anpartserhvervelser Dispensationsbestemmelsen i § 18a, stk. 6 , er uændret, og der  

 tilsigtes ikke nogen væsentlig ændring af hidtil gældende praksis.
 Bestemmelsen vil dog også kunne benyttes i situationer, hvor en kreds af  

 landmænd ønsker at etablere et samarbejde i form af fælleseje af flere  

 ejendomme (op til 5-7), jf. § 18a, stk. 4.
7. Selskabers erhvervelse af landbrugsejendomme  

 (lovens §§ 20-21) 7.1. Fri erhvervelse 7.1.1. Reglerne i § 20 Ved lovændringen er indføjet en ny bestemmelse, jf. § 20, stk. 1 ,  

 hvorefter et aktieselskab eller et anpartsselskab frit kan erhverve en  

 landbrugsejendom, hvis de aktier eller anparter, der repræsenterer flertallet  

 af stemmerne i selskabet, ejes af en deltager (»landmanden i  

 selskabet«), der Bestemmelsen åbner alene adgang for aktie- og anpartsselskaber, medens  

 andre selskaber kun i meget begrænset omfang vil kunne opnå dispensation  

 efter § 21, jf. pkt. 7.2. Der stilles endvidere krav om, at en enkelt  

 deltager skal have stemmeflertal i selskabet.
Stemmeflertallet kan således  

 ikke deles mellem flere personer, f.eks. fader og søn.
Efter bestemmelsen i § 20 kan et selskab erhverve en eller flere  

 landbrugsejendomme i det omfang, som bestemmelserne i §§ 16, 17, 17a og 18  

 giver en person adgang til at eje flere landbrugsejendomme.
Reglerne om  

 erhvervelse af ejendom nr. 2 gælder således også for selskaber, medmindre der  

 er tale om en situation, hvor en person, der er lovlig ejer af flere  

 landbrugsejendomme, overdrager ejendommene til et selskab, hvor den  

 pågældende har stemmeflertal.
 Et selskab kan ikke erhverve en anpart i en landbrugsejendom, idet § 20  

 alene omhandler erhvervelse af en hel landbrugsejendom.
 Betingelserne i § 20, stk. 1, vedrørende besiddelsen af stemmeflertal i  

 selskabet skal opfyldes i hele selskabets ejertid . Der er dog ikke  

 noget til hinder for, at »landmanden i selskabet« udskiftes med en  

 anden person, der opfylder betingelserne i stk. 1, nr. 2. Ved overdragelse af  

 aktier eller anparter inden for familiekredsen eller ved arv kan der indtræde  

 en ny »landmand i selskabet«, der skal opfylde betingelserne i  

 lovens § 17a, henholdsvis § 17. Se pkt. 7.1.3.
Bopælskravet for »landmanden i selskabet« gælder i mindst 8  

 år efter selskabets erhvervelse af ejendommen i lighed med kravet ved  

 personlig erhvervelse af ejendommen.
Hvis en person, der har haft lovlig  

 adkomst på en landbrugsejendom, overdrager ejendommen til et selskab, hvor  

 den pågældende har stemmeflertal, indtræder der dog ikke krav om bopælspligt  

 ved overdragelsen til selskabet.
Hvis den pågældende kun har opfyldt  

 bopælskravet i et kort tidsrum, skal vedkommende efter selskabets erhvervelse  

 af ejendommen have fast bopæl på ejendommen i den resterende del af 8-års  

 perioden.
Når en deltager, der besidder stemmeflertallet, udskiftes, skal den  

 nye deltager opfylde bopælskravet i mindst 8 år.
Ved kravet om egen drift gælder tilsvarende retningslinier som nævnt oven  

 for vedrørende bopælskravet.
Kravet om egen drift påhviler dog selskabet, jf.  

 § 20, stk. 1, nr. 2.
 Aktieselskaber, der har haft lovlig adkomst på en landbrugsejendom efter  

 de hidtil gældende regler, berøres ikke af de nye regler.
Efter § 20, stk. 2 , skal alle aktier noteres på navn.
Anparter  

 skal ifølge § 15 i anpartsselskabsloven altid noteres på navn.
Selskabernes  

 aktiebøger og anpartshaverfortegnelser er i øvrigt tilgængelige for  

 offentlige myndigheder, jf. § 26, stk. 2, i aktieselskabsloven og § 15, stk.  

 3, i anpartsselskabsloven.
Der er ikke i landbrugsloven fastsat begrænsninger vedrørende  

 selskabsdeltagernes adgang til at indgå aktionæroverenskomster.
Disse må dog  

 ikke stride imod lovens bestemmelser eller selskabets vedtægter.
I medfør af § 20, stk. 3 , er der fastsat bestemmelser vedrørende  

 kontrol, registrering m.v.
Se pkt. 7.1.3.
 Hvis et selskab ikke opfylder betingelserne i § 20, f.eks. ved at  

 stemmeflertallet ikke besiddes af en person, der opfylder betingelserne for  

 personligt at være ejer af ejendommen, kan selskabet få påbud om at  

 lovliggøre forholdet, eventuelt ved påbud om genafhændelse, jf. § 27, stk. 1.
7.1.2. Fremgangsmåden ved tinglysning af adkomst Selskaber, der opfylder betingelserne i § 20, kan få tinglyst adkomst på  

 en landbrugsejendom ved afgivelse af erklæring i lighed med reglerne ved  

 personers erhvervelse af landbrugsejendomme.
 Skema og vejledning vedrørende selskabers erhvervelse af en  

 landbrugsejendom kan fås ved henvendelse til kommunen  

 (ejendomsskattekontoret), jordbrugskommissionen eller Jordbrugsdirektoratet.
 Selskaber, der ikke er registreret i Erhvervs- og Selskabsstyrelsen, kan  

 ikke afgive erklæring, der kan danne grundlag for skødepåtegning fra kommunen  

 og endelig tinglysning af skøde, jf. fornævnte erklæringsskema og vejledning.  

 Skødet kan dog indføres foreløbigt i tingbogen med frist til at indhente  

 skødepåtegning hos kommunen.
Hvis en deltager, der skal besidde stemmeflertallet i et selskab, ikke  

 umiddelbart opfylder erhvervelsesbetingelserne i §§ 16, 17 eller 17a eller  

 ikke hidtil har haft lovlig adkomst på den landbrugsejendom, der ønskes  

 erhvervet af selskabet, kan denne deltager søge jordlovsmyndighederne om at  

 blive godkendt som en person, der ville kunne erhverve den pågældende  

 landbrugsejendom.
Efter en sådan godkendelse fra Jordbrugsdirektoratet kan  

 selskabet få tinglyst adkomst ved afgivelse af erklæringsskema.
7.1.3. Selskabers indberetningspligt Ved Landbrugsministeriets bekendtgørelse nr. 550 af 15. august 1989 om  

 selskabers indberetningspligt efter landbrugsloven er fastsat nærmere regler,  

 der tager sigte på kontrol, registrering m.v.
Indberetningen skal gives i forbindelse med selskabets erhvervelse af  

 ejendommen og ved ændringer i selskabet, der medfører, at »landmanden i  

 selskabet« udskiftes med en ny person.
Endvidere har selskabet pligt til  

 efter anmodning fra Jordbrugsdirektoratet at indsende nærmere oplysninger om  

 investorer m.v. til Jordbrugsdirektoratet.
 Der kan henvises til skema og vejledning vedrørende selskabers erhvervelse  

 af en landbrugsejendom, der er omtalt ovenfor under pkt. 7.1.2.
7.2. Dispensation 7.2.1. Reglerne i § 21 Reglerne i § 21 er en videreførelse af reglerne i den hidtidige § 20.
Selskaber, der ikke er omfattet af reglerne i § 20, kan kun forvente  

 dispensation i ganske særlige tilfælde.
Det kan navnlig komme på tale ved  

 erhvervelse med henblik på anvendelse til forsøgsformål, fællesdrift,  

 andelsbrug samt ved erhvervelse af større gartneri- og  

 planteskolevirksomheder m.v.
Den hidtil gældende praksis forudsættes opretholdt uændret.
Der kan dog  

 blive tale om en lempelse ved fællesskaber og gruppelandbrug, f.eks. i  

 forbindelse med, at et driftsfællesskab efter lovens § 10 ønsker at erhverve  

 adkomst på en eller flere landbrugsejendomme, der skal indgå i  

 driftsfællesskab med ejendomme, der ejes af de enkelte deltagere i  

 fællesskabet.
7.2.2. Fremgangsmåden ved tinglysning af adkomst Selskaber, der ønsker at opnå dispensation til erhvervelse af en  

 landbrugsejendom i medfør af § 21, må fremsende ansøgning til  

 jordbrugskommissionen efter de hidtil gældende regler, jf.  

 Landbrugsministeriets bekendtgørelse nr. 666 af 14. oktober 1988 om  

 ansøgninger i henhold til landbrugsloven.
8. Jordlovsadministrationen (lovens §§ 30 og 30 a) Ved lovændringen er der sket en væsentlig ændring af  

 jordlovsadministrationen, der dog først træder i kraft ved nærmere  

 bekendtgørelse fra landbrugsministeren.
Efter § 30 nedsættes der en jordbrugskommission for hver  

 amtskommune.
Medlemmerne udpeges af amtskommunen.
Kommissionen skal bestå af  

 en formand, der skal have juridisk kandidateksamen, samt to medlemmer, der  

 udpeges efter indstilling fra de stedlige foreninger under henholdsvis De  

 Danske Landboforeninger og Danske Husmandsforeninger.
 Samtidig ophæves Jordlovsudvalget, jf. § 5, stk. 2, i ændringsloven.
 Efter § 30a, stk. 3 , kan landbrugsministeren fastsætte regler,  

 hvorefter der alene kan klages over afgørelser af retlige spørgsmål.  

 Skønsmæssige afgørelser vil i så fald ikke kunne påklages.
 9. Ikrafttræden, overgangsregler m.v.
 De ændrede bestemmelser træder i kraft den 1. september 1989, bortset fra  

 reglerne i §§ 30 og 30a, jf. § 5, stk. 1 , i ændringsloven.
 Loven har virkning for retshandler, der indgås efter dens ikrafttræden den  

 1. september 1989, jf. § 5, stk. 4 , i ændringsloven.
 Lovens bestemmelser kan dog efter ansøgning anvendes på retshandler, der  

 er indgået før dens ikrafttræden, hvis forholdene taler for det.
 Hvis ansøgning om supplering eller erhvervelse af »ejendom nr.  

 2« hviler på en retshandel, der er indgået før lovforslagets  

 fremsættelse den 22. februar 1989, vurderes spørgsmålet om fortrinsstilling  

 normalt efter reglerne i 1986-loven.
 Hvis retshandelen er indgået i tiden mellem 22. februar 1989 og 1.  

 september 1989 følger det af bemærkningerne til lovforslagets  

 ikrafttrædelsesbestemmelser, at en ansøgning fra erhververen om anvendelse af  

 de nye regler normalt vil kunne imødekommes.
 Tilladelser, der er meddelt efter den hidtidige lovgivning , bevarer deres  

 gyldighed, jf. § 5, stk. 6 , i ændringsloven.
 I det omfang kravene om jordbrug som væsentligste erhverv og om egen drift  

 (selv drive ejendommen) er ophævet, er kravene også bortfaldet for personer,  

 der i henhold til den hidtidige landbrugslov var forpligtet til at opfylde  

 dem.
 Betingelser, der er stillet som vilkår i dispensationssager og  

 tilladelser, som ikke vil kunne stilles efter lovændringen, vil ikke blive  

 krævet opfyldt, uanset at eventuelle frister for vilkårets opfyldelse er  

 overskredet.
Landbrugsministeriet, den 15. august  

 1989 Laurits Tørnæs / Sten Strømgren Bilag 1 Oversigt over bekendtgørelser m.v.
 Bekendtgørelse nr. 549 af 15. august 1989 om uddannelseskrav og bopælskrav  

 m.v. i henhold til landbrugsloven.
 Bekendtgørelse nr. 550 af 15. august 1989 om selskabers indberetningspligt  

 efter landbrugsloven.
 Bekendtgørelse nr. 551 af 15. august 1989 om udstykningssager m.v.  

 vedrørende landbrugsejendomme.
 Bekendtgørelse nr. 552 af 15. august 1989 om skovplantning på  

 landbrugsejendomme.
 Bekendtgørelse nr. 553 af 15. august 1989 om dokumentation ved tinglysning  

 af dokumenter vedrørende landbrugsejendomme.
 Cirkulære nr. 112 af 15. august 1989 om kommunalbestyrelsernes medvirken  

 ved administrationen af landbrugsloven.
 Skema og vejledning vedrørende personers af en landbrugsejendom.
 Skema og vejledning vedrørende selskabers erhvervelse af en  

 landbrugsejendom.
 Skema til landinspektørerklæring om forholdet til landbrugsloven.
 Skema til erklæring i forbindelse med sammenlægning (»§  

 13-erklæring«).
 Skema til naboerklæring om suppleringsjord.
 Skema til uddannelsesattest ved erhvervelse af en landbrugsejendom.
