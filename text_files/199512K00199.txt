Nr LSF 199 Forslag til Lov om anpartsselskaber Fremsat af erhvervsministeren (Mimi Jakobsen) den 1. februar 1996 Vedtaget ved tredjebehandling den 14. maj 1996 Lov nr. 378 af 22/05/1996 Kapitel 1 Indledende bestemmelser § 1. Denne lov finder anvendelse på alle erhvervsdrivende  

 anpartsselskaber.
 Stk. 2. Anpartshaverne i et anpartsselskab hæfter ikke personligt  

 for selskabets forpligtelser.
 Stk. 3. Et anpartsselskab skal have en anpartskapital  

 (indskudskapital) på mindst 125.000 kr.
 Stk. 4. Loven finder ikke anvendelse på selskaber med  

 andelskarakter, jf. aktieselskabslovens § 1, stk. 4.
Anpartsselskabers navn § 2. Anpartsselskaber er pligtige og eneberettigede til i deres  

 navn at benytte ordet »anpartsselskab« eller forkortelsen  

 »ApS«.
Stk. 2. Et anpartsselskabs navn skal tydeligt adskille sig fra  

 navnet på andre virksomheder, der er registrerede i Erhvervs- og  

 Selskabsstyrelsen.
I navnet må ikke optages slægtsnavn, firma, særegent navn  

 på fast ejendom, varemærke, forretningskendetegn og lignende, der ikke  

 tilkommer selskabet, eller noget, som kan forveksles hermed.
Stk. 3. Et anpartsselskabs navn må ikke være egnet til at  

 vildlede.
Det må ikke indeholde angivelse af foretagender, der ikke står i  

 forbindelse med selskabets formål.
Angiver navnet en bestemt virksomhed, må  

 det ikke opretholdes uforandret, når virksomhedens art væsentligt forandres.
Stk. 4. Bestemmelserne i stk. 1-3 finder tilsvarende anvendelse på  

 anpartsselskabers binavne.
Ved benyttelse af binavnet skal selskabets  

 hovednavn tilføjes binavnet i parentes.
For anmeldelse af mere end i alt 5  

 binavne pr. selskab betales 1.000 kr. pr. binavn.
Dette gælder dog ikke navne  

 eller binavne, som videreføres i forbindelse med omdannelse eller fusion.
 Stk. 5. Anpartsselskaber skal på breve og andre forretningspapirer  

 angive navn, hjemsted (hovedkontor) og registreringsnummer.
Koncern § 3. Et moderselskab udgør sammen med datterselskaberne en  

 koncern.
Stk. 2. Et anpartsselskab er et moderselskab, hvis det 1) besidder flertallet af stemmerettighederne i et anparts- eller  

 aktieselskab, 2) er anpartshaver eller aktionær i et selskab og har ret til at udnævne  

 eller afsætte et flertal af medlemmerne i selskabets bestyrelse eller, hvor  

 et anpartsselskab ikke har nogen bestyrelse, direktion, 3) er anpartshaver eller aktionær i et selskab og har ret til at udøve en  

 bestemmende indflydelse over selskabet på grundlag af vedtægterne eller  

 aftale med dette i øvrigt, 4) er anpartshaver eller aktionær i et selskab og på grundlag af aftale  

 med andre anpartshavere eller aktionærer råder over flertallet af  

 stemmerettighederne i selskabet eller 5) besidder anparter eller aktier i et selskab og udøver en bestemmende  

 indflydelse over dette.
 Stk. 3. Et anpartsselskab eller et aktieselskab, med hvilket et  

 moderselskab har en af de i stk. 2 nævnte forbindelser, er et datterselskab.
 Stk. 4. Ved opgørelsen af stemmerettigheder og rettigheder til at  

 udnævne eller afsætte medlemmer af ledelsesorganer medregnes rettigheder, der  

 besiddes af moderselskabet og dets datterselskaber.
 Stk. 5. Ved opgørelsen af stemmerettigheder i et datterselskab ses  

 der bort fra stemmerettigheder, som knytter sig til anparter eller aktier,  

 der besiddes af datterselskabet selv eller dets datterselskaber.
Kapitel 2 Anpartsselskabers stiftelse Stiftere § 4. Et anpartsselskab kan oprettes af en eller flere stiftere, og  

 anpartskapitalen skal tegnes af en eller flere af stifterne.
Kapitalen skal  

 indbetales fuldt ud.
Selskabet kan kun afholde omkostninger ved stiftelsen, i  

 det omfang omkostningerne kan dækkes af det beløb, som selskabet ved  

 anpartstegningen har modtaget ud over anparternes pålydende.
Stifterne skal  

 underskrive et stiftelsesdokument, der skal indeholde selskabets vedtægter og  

 bestemmelser om de forhold, der er nævnt i § 6.
 Stk. 2. En stifter må ikke have anmeldt betalingsstandsning eller  

 være under konkurs, og en fysisk person skal være myndig og må ikke være  

 under værgemål efter værgemålslovens § 5 eller under samværgemål efter  

 værgemålslovens § 7.
Vedtægter § 5. Vedtægterne skal mindst indeholde bestemmelser om 1) selskabets navn og eventuelle binavne, 2) den kommune her i landet, hvor selskabet skal have hjemsted  

 (hovedkontor), 3) selskabets formål, 4) anpartskapitalens størrelse, 5) anpartshavernes stemmeret, 6) selskabets ledelse, jf. § 19, 7) selskabets regnskabsår og 8) valg af revisor.
Stiftelsesdokument § 6. Stiftelsesdokumentet skal indeholde bestemmelser om 1) navn og bopæl for selskabets stiftere, ledelse og revisor, 2) anparternes fordeling på stifterne, 3) tegningskursen for anparterne og 4) de omkostninger ved stiftelsen, som selskabet skal betale.
§ 7. Stiftelsesdokumentet skal indeholde oplysning om de  

 bestemmelser, der måtte være truffet om, at anparter kan tegnes mod indskud  

 af andre formueværdier end kontanter (apportindskud), eller at selskabet på  

 anden måde skal overtage sådanne værdier.
Apportindskud skal kunne vurderes  

 økonomisk.
Apportindskud kan ikke bestå i pligt til at udføre et arbejde  

 eller levere en tjenesteydelse.
Fordringer på stiftere kan ikke indskydes,  

 uanset om fordringerne er sikret ved pant.
Stk. 2. En statsautoriseret eller registreret revisor skal efter  

 reglerne i aktieselskabslovens §§ 6 a og 6 b udarbejde en vurderingsberetning  

 om overtagelse af værdier efter stk. 1, der vedhæftes stiftelsesdokumentet.  

 Beretningen kan dog også udarbejdes af en anden vurderingsmand efter  

 aktieselskabslovens § 6 b.
Vurderingen skal være foretaget umiddelbart inden  

 underskrivelsen af stiftelsesdokumentet.
§ 8. Stiftelsesdokumentet skal indeholde oplysning om de  

 bestemmelser, der måtte være truffet om, at stiftere eller andre skal have  

 særlige rettigheder eller fordele, samt at der med stiftere eller andre skal  

 indgås aftale af væsentlig økonomisk betydning for selskabet.
Til brug for  

 vurderingen af sådanne forhold skal der gives oplysning om de nærmere  

 omstændigheder, herunder om de pågældendes navn og bopæl.
 Stk. 2. Dokumenter, hvis hovedindhold ikke er gengivet i  

 stiftelsesdokumentet, men hvortil der henvises i stiftelsesdokumentet, skal  

 vedhæftes dette.
 Stk. 3. Aftaler vedrørende stiftelsen forpligter ikke selskabet,  

 medmindre de fremgår af stiftelsesdokumentet.
Senere erhvervelse fra en stifter eller anpartshaver § 9. Hvis selskabet efter oprettelsen af stiftelsesdokumentet og  

 indtil 24 måneder efter registreringen indgår aftale om erhvervelser fra en  

 stifter eller en anpartshaver, der er selskabet bekendt, skal erhvervelsen  

 godkendes af anpartshaverne, hvis 1) vederlaget svarer til mindst 10 pct. af anpartskapitalen og mindst  

 udgør 50.000 kr. og 2) der ikke er tale om en sædvanlig forretningsmæssig disposition.
Stk. 2. Ledelsen skal udarbejde en redegørelse om de nærmere  

 omstændigheder ved erhvervelsen.
Endvidere skal en statsautoriseret eller  

 registreret revisor efter reglerne i aktieselskabslovens §§ 6 a, 6 b og 6 c  

 udarbejde en vurderingsberetning.
Beretningen kan dog også udarbejdes af en  

 anden vurderingsmand efter aktieselskabslovens § 6 b.
Anpartshaverne skal  

 gøres bekendt med redegørelsen og vurderingsberetningen, inden de godkender  

 erhvervelsen.
 Stk. 3. Senest 4 uger efter, at anpartshaverne har godkendt  

 erhvervelsen, skal vurderingsberetningen med oplysninger om, hvornår  

 godkendelsen er sket, være modtaget i Erhvervs- og Selskabsstyrelsen.
Ugyldighed § 10. Tegning af anparter under forbehold er ugyldig.
Tegningen er  

 dog bindende og forbeholdet bortfaldet, hvis der ikke inden selskabets  

 registrering er gjort indsigelse over for Erhvervs- og Selskabsstyrelsen.
Registrering § 11. Det øverste ledelsesorgan skal anmelde selskabet til  

 registrering senest 8 uger efter, at stiftelsesdokumentet er underskrevet.
Er  

 anmeldelse ikke modtaget i Erhvervs- og Selskabsstyrelsen inden for denne  

 frist, kan registrering ikke finde sted.
 Stk. 2. Selskabet kan ikke registreres, medmindre anmeldelsen  

 ledsages af dokumentation for den fulde indbetaling af anpartskapitalen med  

 tillæg af en eventuel overkurs.
§ 12. Et selskab, der ikke er registreret, kan ikke som sådant  

 erhverve rettigheder eller indgå forpligtelser.
Det kan heller ikke være part  

 i retssager bortset fra søgsmål til indkrævning af tegnet anpartsbeløb og  

 andre søgsmål vedrørende anpartstegningen.
Stk. 2. For en forpligtelse, der før registreringen indgås på  

 selskabets vegne, hæfter de, som har indgået forpligtelsen eller har  

 medansvar herfor, solidarisk.
Ved registreringen overtager selskabet de  

 forpligtelser, som følger af stiftelsesdokumentet eller er pådraget selskabet  

 efter underskrivelsen af stiftelsesdokumentet.
Stk. 3. Er der før selskabets registrering truffet en aftale, og  

 vidste den anden aftalepart, at selskabet ikke var registreret, kan denne  

 hæve aftalen, hvis anmeldelse ikke er modtaget i Erhvervs- og  

 Selskabsstyrelsen senest ved udløbet af fristen i § 11 eller registrering  

 nægtes.
Dette gælder dog ikke, hvis andet er aftalt.
Var aftaleparten  

 uvidende om, at selskabet ikke var registreret, kan denne hæve aftalen, så  

 længe selskabet ikke er registreret.
 Stk. 4. Et selskab, der ikke er registreret, skal til sit navn  

 føje ordene »under stiftelse«.
Kapitel 3 Indbetaling af anpartskapital § 13. Det beløb, som skal betales for en anpart, må ikke være  

 lavere end anpartens pålydende.
 Stk. 2. Fordringer på selskabet kan ikke modregnes i forpligtelsen  

 ifølge anpartstegningen.
 Stk. 3. Selskabets fordringer på indbetaling af anparter kan ikke  

 afhændes eller pantsættes.
 Stk. 4. Overdrages en ikke fuldt indbetalt anpart, hæfter  

 erhververen, når denne har anmeldt sin erhvervelse til selskabet, for  

 restindbetalingen sammen med overdrageren.
Kapitel 4 Anparter og fortegnelsen over anpartshaverne § 14. Alle anparter giver lige ret i selskabet i forhold til deres  

 størrelse, medmindre andet er bestemt i vedtægterne.
 § 15. Anparterne er frit omsættelige og ikke indløselige,  

 medmindre andet følger af lov eller vedtægter.
 § 16. Det øverste ledelsesorgan skal straks efter selskabets  

 stiftelse oprette en fortegnelse over anpartshaverne.
Stk. 2. Fortegnelsen skal indeholde oplysning om navn og bopæl for  

 alle anpartshavere samt om størrelsen af deres anparter.
Underretning om  

 ejerskifte eller pantsætning indføres i fortegnelsen med oplysning om den nye  

 anpartshavers eller panthaverens navn og bopæl samt størrelsen af anparten,  

 hvis der ikke efter vedtægterne er noget til hinder for erhvervelsen.  

 Underretning skal være modtaget i selskabet senest 4 uger efter, at  

 ejerskifte eller pantsætning er sket.
Indførelsen i fortegnelsen skal  

 dateres.
 Stk. 3. Selskabet udsteder bekræftelse på indførelsen i  

 fortegnelsen over anpartshaverne.
 § 17. Fortegnelsen over anpartshaverne er ikke offentligt  

 tilgængelig, medmindre vedtægterne bestemmer andet eller anpartskapitalen er  

 500.000 kr. eller mere.
Stk. 2. Fortegnelsen over anpartshaverne skal under alle  

 omstændigheder være tilgængelig for enhver anpartshaver og for offentlige  

 myndigheder.
I selskaber, hvor medarbejderne ikke har valgt  

 bestyrelsesmedlemmer efter § 22, stk. 1, skal fortegnelsen tillige være  

 tilgængelig for en repræsentant for medarbejderne.
I en koncern, hvor  

 koncernens medarbejdere ikke har valgt bestyrelsesmedlemmer efter § 22, stk.  

 2, skal moderselskabets fortegnelse over anpartshavere eller aktiebog  

 ligeledes være tilgængelig for en repræsentant for medarbejderne i de øvrige  

 koncernselskaber.
Stk. 3. Hvis alle anparter forenes på en hånd eller ikke længere  

 er forenet på en hånd, skal der senest 4 uger efter være givet meddelelse  

 herom til selskabet samt om eneanpartshaverens fulde navn og bopæl eller for  

 virksomheders vedkommende hjemsted.
Oplysningerne skal være offentligt  

 tilgængelige.
 § 18. Overdragelse af en anpart til eje eller pant har ikke  

 gyldighed mod overdragerens kreditorer, medmindre selskabet fra overdrageren  

 eller erhververen har modtaget underretning om overdragelsen.
 Stk. 2. Har en anpartshaver overdraget samme anpart til flere  

 erhververe, går en senere erhverver forud, når selskabet først har modtaget  

 underretning om overdragelsen til denne og den senere erhverver var i god  

 tro, da underretningen kom frem til selskabet.
Kapitel 5 Selskabets ledelse § 19. Et anpartsselskab ledes af en direktion eller af en  

 bestyrelse eller af såvel en direktion som en bestyrelse.
Har selskabet kun  

 et ledelsesorgan (direktion eller bestyrelse), udøver dette de samlede  

 ledelsesopgaver, der tilkommer bestyrelse og direktion.
Har selskabet begge  

 organer, er bestyrelsen det øverste ledelsesorgan, der træffer beslutninger  

 om dispositioner af usædvanlig art eller stor betydning, mens direktionen  

 udøver den daglige ledelse.
De personer, der udgør selskabets ledelse, skal  

 være myndige og må ikke være under værgemål efter værgemålslovens § 5 eller  

 under samværgemål efter værgemålslovens § 7.
 Stk. 2. Anpartsselskaber skal have en bestyrelse, når de er  

 omfattet af § 22, stk. 1 eller 2, om medarbejdervalgte bestyrelsesmedlemmer.
 Stk. 3. Lovens bestemmelser om bestyrelsesmedlemmer finder  

 tilsvarende anvendelse på suppleanter for disse.
Ledelsens opgaver § 20. Direktionen skal sørge for, at selskabets bogføring sker  

 under iagttagelse af lovgivningens regler herom, og at formueforvaltningen  

 foregår på betryggende måde.
Bestyrelsen skal påse, at bogføringen og  

 formueforvaltningen kontrolleres på en efter selskabets forhold  

 tilfredsstillende måde.
 Stk. 2. Bestyrelsesmedlemmer og direktører må ikke udføre eller  

 deltage i spekulationsforretninger vedrørende anparter i selskabet eller  

 vedrørende anparter og aktier i selskaber inden for samme koncern.
§ 21. Hvis det øverste ledelsesorgan består af flere medlemmer,  

 føres der en protokol over forhandlingerne, der underskrives af samtlige  

 tilstedeværende medlemmer.
Et ledelsesmedlem, der ikke er enig i  

 beslutningen, har ret til at få sin mening indført i protokollen.
Medarbejdervalgte bestyrelsesmedlemmer § 22. I selskaber, der i de sidste tre år har beskæftiget  

 gennemsnitligt mindst 35 medarbejdere, har selskabets medarbejdere ret til  

 blandt disse at vælge et antal medlemmer af bestyrelsen og suppleanter for  

 disse svarende til halvdelen af de øvrige bestyrelsesmedlemmer, dog mindst 2  

 medlemmer.
Såfremt det antal bestyrelsesmedlemmer, der skal vælges, ikke  

 udgør et helt tal, skal der afrundes opad.
Stk. 2. Medarbejderne i et moderselskab og dets her i landet  

 registrerede datterselskaber har ret til blandt medarbejderne at vælge et  

 antal medlemmer af bestyrelsen i moderselskabet og suppleanter herfor, hvis  

 de nævnte datterselskaber er anparts- eller aktieselskaber, hvori  

 moderselskabet besidder flertallet af stemmerettighederne, jf. § 3, stk. 4 og  

 5, og moderselskabet og de nævnte datterselskaber i de tre sidste år  

 tilsammen gennemsnitligt har beskæftiget i alt mindst 35 medarbejdere.  

 Omfattes moderselskabet af stk. 1, har medarbejderne i moderselskabet efter  

 denne bestemmelse ret til at vælge 2 medlemmer og suppleanter for disse.
Det  

 samlede antal medarbejdervalgte bestyrelsesmedlemmer i moderselskabets  

 bestyrelse skal svare til halvdelen af de øvrige bestyrelsesmedlemmer, dog  

 mindst 3 medlemmer.
Bestemmelsen i stk. 1, 2. pkt., finder tilsvarende  

 anvendelse.
 Stk. 3. I koncerner, hvor der i moderselskabet er  

 medarbejdervalgte bestyrelsesmedlemmer, afholdes valg i henhold til stk. 2  

 første gang i forbindelse med udløbet af de af moderselskabets medarbejdere  

 valgte bestyrelsesmedlemmers og suppleanters valgperiode.
 Stk. 4. I selskaber, der ikke omfattes af stk. 1 og 2, kan  

 vedtægterne tillægge selskabets henholdsvis koncernens medarbejdere ret til  

 at vælge 2 eller flere bestyrelsesmedlemmer.
Stk. 5. De bestyrelsesmedlemmer, der vælges af medarbejderne i  

 medfør af stk. 1 og 2, udpeges for 4 år ad gangen blandt de medarbejdere, der  

 i hele sidste år før valget har været ansat i selskabet eller, for koncerners  

 vedkommende, inden for samme koncern.
Valgperioden skal ophøre ved  

 afslutningen af en ordinær generalforsamling, jf. § 29, senest 4 år efter  

 valget.
 Stk. 6. Aktieselskabslovens §§ 177 og 178 finder med de nødvendige  

 tilpasninger anvendelse på anpartsselskaber.
Bestyrelsesmedlemmers udtræden § 23. Et bestyrelsesmedlem kan til enhver tid udtræde af  

 bestyrelsen.
Meddelelse herom skal gives selskabets bestyrelse og den eller  

 de, som har udpeget eller valgt den pågældende.
Et bestyrelsesmedlem kan til  

 enhver tid afsættes af den eller de, som har udpeget eller valgt den  

 pågældende.
Stk. 2. Er der ingen suppleant til at indtræde i  

 bestyrelsesmedlemmets sted, påhviler det de øvrige bestyrelsesmedlemmer at  

 foranledige valg af nyt medlem for det afgående medlems resterende  

 valgperiode.
Det samme gælder, dersom et bestyrelsesmedlem, der er valgt af  

 medarbejderne efter § 22, stk. 1 eller 2, ikke længere er ansat i selskabet  

 eller koncernen.
 Tegningsret m.v.
 § 24. Medlemmer af bestyrelsen og af direktionen repræsenterer  

 selskabet udadtil.
Stk. 2. Selskabet forpligtes ved aftaler, som på selskabets vegne  

 indgås af den samlede bestyrelse eller af et medlem af bestyrelsen eller af  

 en direktør.
Tilsvarende gælder for afgivelse af tilsagn.
Stk. 3. Den tegningsret, som efter stk. 2 tilkommer det enkelte  

 medlem af bestyrelsen og af direktionen, kan i vedtægterne begrænses således,  

 at tegningsretten kun kan udøves af flere medlemmer i forening eller af et  

 eller flere bestemte medlemmer hver for sig eller i forening.
Anden  

 begrænsning i tegningsretten kan ikke registreres.
§ 25. Hvis nogen, der efter § 24 har tegningsret, har indgået  

 aftale eller afgivet tilsagn på selskabets vegne, forpligter dette selskabet,  

 medmindre 1) de tegningsberettigede har handlet i strid med de begrænsninger i deres  

 beføjelser, som er fastsat i denne lov, eller 2) dette falder uden for selskabets formål og selskabet godtgør, at  

 tredjemand vidste det, eller at det ikke kunne være den pågældende ubekendt.
 Stk. 2. Bekendtgørelsen af formålsbestemmelsen i selskabets  

 vedtægter i overensstemmelse med § 75 er ikke i sig selv tilstrækkeligt bevis  

 efter stk. 1, nr. 2.
 § 26. Er valg eller udnævnelse af medlemmer af bestyrelse eller  

 direktion bekendtgjort i Erhvervs- og Selskabsstyrelsens  

 edb-informationssystem i overensstemmelse med § 75, kan mangler ved valget  

 eller udnævnelsen ikke påberåbes over for tredjemand, medmindre selskabet  

 godtgør, at denne kendte mangelen.
§ 27. De, der efter reglerne i §§ 24-26 er bemyndiget til at  

 repræsentere selskabet, må ikke disponere således, at dispositionen er  

 åbenbart egnet til at skaffe visse anpartshavere eller andre en utilbørlig  

 fordel på andre anpartshaveres eller selskabets bekostning.
De må ikke  

 efterkomme generalforsamlingsbeslutninger eller beslutninger af andre  

 selskabsorganer, hvis beslutningen måtte være ugyldig som stridende mod denne  

 lov eller selskabets vedtægter.
 Stk. 2. Aftaler, som indgås mellem en eneanpartshaver og  

 selskabet, er kun gyldige, hvis de affattes skriftligt, medmindre der er tale  

 om aftaler på sædvanlige vilkår som led i et løbende mellemværende.
Kapitel 6 Anpartshavernes beslutningsret § 28. Anpartshavernes ret til at træffe beslutninger i selskabet  

 udøves på generalforsamlingen, medmindre anpartshaverne er enige om at træffe  

 beslutninger på anden måde.
Regler herom kan optages i vedtægterne, der  

 ligeledes kan indeholde regler om fravigelser i overensstemmelse med § 31,  

 stk. 1, 1. pkt, § 32 og § 33, stk. 1.
Stk. 2. Alle beslutninger indføres i selskabets  

 forhandlingsprotokol.
Protokollen eller en bekræftet udskrift af denne skal  

 være tilgængelig for anpartshaverne på selskabets kontor.
§ 29. Senest 5 måneder efter udløbet af hvert regnskabsår skal der  

 afholdes ordinær generalforsamling, jf. dog § 28, stk. 1. På denne skal  

 fremlægges revideret årsregnskab.
I et moderselskab fremlægges desuden et  

 koncernregnskab.
Stk. 2. Anpartshaverne skal træffe afgørelse om 1) godkendelse af årsregnskabet, 2) anvendelse af overskud eller dækning af tab i henhold til det godkendte  

 regnskab og 3) andre spørgsmål, som efter selskabets vedtægter er henlagt til  

 generalforsamlingen.
 § 30. Ekstraordinær generalforsamling skal afholdes senest 2 uger  

 efter, at det øverste ledelsesorgan, revisor eller en anpartshaver har  

 forlangt det.
 § 31. Selskabets øverste ledelsesorgan indkalder til  

 generalforsamling med angivelse af endelig dagsorden senest 8 dage før  

 generalforsamlingen, medmindre vedtægterne tillader en kortere frist.  

 Meddelelse om indkaldelse skal gives medarbejderne, hvis disse har meddelt  

 bestyrelsen, at de har besluttet at vælge medarbejdervalgte  

 bestyrelsesmedlemmer, jf. § 22, stk. 1 og 6. Tilsvarende skal meddelelse  

 gives koncernmedarbejderne, hvis datterselskabernes medarbejdere har givet  

 meddelelse til bestyrelsen efter § 22, stk. 2 og 6.
Stk. 2. Enhver anpartshaver har ret til at få et bestemt emne  

 optaget på dagsordenen.
Anpartshaverne kan ikke træffe beslutning i sager,  

 der ikke er sat på dagsordenen.
§ 32. Alle anliggender afgøres ved simpelt stemmeflertal, hvis  

 ikke denne lov eller vedtægterne stiller større krav.
Står stemmerne lige,  

 skal valg afgøres ved lodtrækning, medmindre vedtægterne bestemmer andet.
 § 33. Beslutning om ændring af vedtægterne er kun gyldig, såfremt  

 den tiltrædes af mindst to tredjedele af de afgivne stemmer, medmindre andet  

 er bestemt i vedtægterne.
 Stk. 2. Dersom et anpartsselskab ikke har en bestyrelse, men efter  

 § 19, stk. 2, skal have en sådan, skal forslag om at ændre vedtægterne  

 således, at selskabet skal have en bestyrelse, anses som gyldigt vedtaget,  

 når blot en anpartshaver har stemt for forslaget.
§ 34. Beslutning om vedtægtsændringer, hvorved 1) anpartshavernes ret til udbytte eller til udlodning af selskabets  

 midler formindskes til fordel for andre end anpartshaverne i selskabet eller  

 medarbejderne i selskabet eller dettes datterselskab, 2) anpartshavernes forpligtelser over for selskabet forøges, 3) anparternes omsættelighed begrænses, 4) anpartshaverne forpligtes til at lade deres anparter indløse uden for  

 tilfælde af selskabets opløsning eller 5) der fastsættes bestemmelser om anpartshavernes ret til at træffe  

 beslutning uden afholdelse af generalforsamling, er kun gyldig, såfremt den tiltrædes af samtlige anpartshavere.
 Stk. 2. Beslutning om vedtægtsændringer, hvorved retsforholdet  

 mellem anpartshavere forrykkes, er kun gyldig, såfremt beslutningen tiltrædes  

 af de anpartshavere, hvis retsstilling forringes.
 § 35. Der må ikke træffes beslutning, som åbenbart er egnet til at  

 skaffe visse anpartshavere eller andre en utilbørlig fordel på andre  

 anpartshaveres eller selskabets bekostning.
 § 36. En anpartshaver eller et medlem af ledelsen kan anlægge sag  

 vedrørende en beslutning, som ikke er blevet til på lovlig måde, eller som er  

 i strid med denne lov eller selskabets vedtægter.
 Stk. 2. Sag skal være anlagt senest 3 måneder efter beslutningen.  

 Ellers anses beslutningen for gyldig.
Stk. 3. Bestemmelserne i stk. 2 finder ikke anvendelse, 1) når beslutningen ikke lovligt kunne tages selv med samtlige  

 anpartshaveres samtykke, 2) når der ifølge denne lov eller selskabets vedtægter kræves samtykke til  

 beslutningen af alle eller visse anpartshavere og sådant samtykke ikke er  

 givet, 3) når de for selskabet gældende regler for indkaldelse væsentligt er  

 tilsidesat, eller 4) når den anpartshaver, der har rejst sagen efter udløbet af den i stk. 2  

 angivne tid, men dog senest 24 måneder efter beslutningen, har haft rimelig  

 grund til forsinkelsen og retten på grund heraf og under hensyntagen til  

 omstændighederne i øvrigt finder, at det ville være åbenbart urimeligt at  

 anvende bestemmelserne i stk. 2.
Stk. 4. Finder retten, at beslutningen omfattes af bestemmelsen i  

 stk. 1, skal den ved dom kendes ugyldig eller ændres.
En ændring af  

 beslutningen kan dog kun ske, såfremt der nedlægges påstand derom og retten  

 er i stand til at fastslå, hvilket indhold beslutningen rettelig skulle have  

 haft.
Rettens afgørelse har også gyldighed for de anpartshavere, der ikke har  

 anlagt sagen.
Kapitel 7 Kapitaltilførsel § 37. Beslutning om forhøjelse af anpartskapitalen ved tegning af  

 nye anparter eller ved overførsel af selskabets reserver til anpartskapital  

 (fondsanparter) træffes af anpartshaverne med den stemmeflerhed, der kræves  

 til vedtægtsændring.
Tegning af nye anparter § 38. Beslutning om forhøjelse af anpartskapitalen ved tegning af  

 nye anparter skal angive 1) det beløb, hvormed anpartskapitalen forhøjes, 2) hvem der tegner de nye anparter, 3) anparternes pålydende beløb og tegningskursen, 4) hvornår de nye anparter giver ret til udbytte og andre rettigheder i  

 selskabet, og 5) de omkostninger ved forhøjelsen, som selskabet skal betale.
§ 39. Kan nye anparter indbetales i andre værdier end kontanter,  

 eller skal selskabet i forbindelse med kapitalforhøjelsen uden vederlag i  

 anparter overtage sådanne værdier, skal bestemmelserne herom angives i  

 forhøjelsesbeslutningen.
Reglerne i aktieselskabslovens §§ 6, 6 a og 6 b  

 finder tilsvarende anvendelse, dog skal redegørelsen efter  

 aktieselskabslovens § 6 afgives af det øverste ledelsesorgan og balancen  

 efter § 6 a udarbejdes som en overtagelsesbalance for den overtagne  

 virksomhed.
 Stk. 2. Bestemmelsen i stk. 1 finder ikke anvendelse på  

 kapitalforhøjelser i forbindelse med fusion.
§ 40. Kan nye anparter indbetales ved konvertering af gæld, skal  

 bestemmelserne herom angives i forhøjelsesbeslutningen.
Det øverste  

 ledelsesorgan skal redegøre for årsagen til og tidspunktet for  

 gældsstiftelsen og for grundene til forslaget om konvertering.
 § 41. Tegning af nye anparter sker ved tilførsler i selskabets  

 forhandlingsprotokol.
 Stk. 2. Er tegning sket under forbehold, finder bestemmelserne i §  

 10 tilsvarende anvendelse.
§ 42. Anmeldelse om kapitalforhøjelse kan ikke registreres, før  

 den nytegnede anpartskapitals pålydende og en eventuel overkurs er fuldt  

 indbetalt.
Er anmeldelse ikke modtaget i Erhvervs- og Selskabsstyrelsen  

 senest 12 måneder efter beslutningen, eller nægtes registrering, er  

 beslutningen om kapitalforhøjelsen bortfaldet.
Allerede indbetalte beløb  

 tilbagebetales straks til tegnerne.
Udstedelse af fondsanparter § 43. Forhøjelse af anpartskapitalen ved fondsanparter kan ske ved  

 beslutning om overførsel til anpartskapitalen af beløb, som 1) kan uddeles som udbytte, 2) er henlagt til opskrivningshenlæggelser efter årsregnskabslovens § 30,  

 stk. 4, eller 3) er henlagt til reserverne i forbindelse med anvendelse af den indre  

 værdis metode, jf. årsregnskabslovens § 40.
 Stk. 2. Beslutningen skal angive det beløb, anpartskapitalen skal  

 forhøjes med.
 Stk. 3. Beslutningen skal anmeldes efter reglerne i kapitel 12.  

 Beslutningen mister sin gyldighed, hvis anmeldelsen ikke er modtaget i  

 Erhvervs- og Selskabsstyrelsen senest 4 uger efter, at beslutningen er  

 truffet.
Kapitel 8 Kapitalafgang m.v.
 § 44. Uddeling af selskabets midler til anpartshaverne må kun  

 finde sted som udbytte på grundlag af det senest godkendte årsregnskab eller  

 som udlodning i forbindelse med nedsættelse af anpartskapitalen eller i  

 forbindelse med selskabets opløsning.
Udbytte § 45. Anpartshaverne træffer beslutning om fordeling af det  

 overskudsbeløb, der er til rådighed efter årsregnskabet (udbytte).
Stk. 2. Som udbytte kan alene uddeles overskuddet efter seneste  

 godkendte årsregnskab, overført overskud fra tidligere år og reserver, der  

 ikke er bundet efter lov eller selskabets vedtægter.
Herfra skal fradrages  

 overført underskud fra tidligere år og beløb, der efter årsregnskabet skal  

 fratrækkes egenkapitalen, samt beløb, der skal henlægges efter lov eller  

 selskabets vedtægter.
Kapitalnedsættelse § 46. Beslutning om nedsættelse af anpartskapitalen træffes af  

 anpartshaverne med den stemmeflerhed, der kræves til vedtægtsændring.
 Stk. 2. Beslutningen om kapitalnedsættelse skal angive det beløb,  

 hvormed anpartskapitalen nedsættes (nedsættelsesbeløbet), samt til hvilket af  

 følgende formål beløbet skal anvendes:
1) Dækning af underskud, 2) udbetaling til anpartshaverne eller 3) henlæggelse til en særlig fond, der kun kan anvendes efter beslutning  

 af anpartshaverne.
 Stk. 3. Anpartshaverne kan kun træffe beslutning om anvendelse af  

 nedsættelsesbeløbet til de i stk. 2, nr. 2 og 3, angivne formål, hvis der  

 efter nedsættelsen er fuld dækning for anpartskapitalen samt de henlæggelser  

 og reserver, der er bundne i henhold til lov og selskabets vedtægter.
 Stk. 4. Skal udbetaling af selskabets midler ske med et højere  

 beløb end nedsættelsesbeløbet, skal dette oplyses i beslutningen såvel som i  

 bekendtgørelsen (proklamaet) efter § 47 med angivelse af det overskydende  

 beløb.
 Stk. 5. Beslutningen om kapitalnedsættelsen skal anmeldes efter  

 reglerne i kapitel 12. Beslutningen mister sin gyldighed, hvis anmeldelsen  

 ikke er modtaget i Erhvervs- og Selskabsstyrelsen senest 4 uger efter, at  

 beslutningen er truffet.
§ 47. Skal nedsættelsesbeløbet helt eller delvis anvendes til de  

 formål, der er nævnt i § 46, stk. 2, nr. 2 og 3, skal selskabets kreditorer,  

 ved en bekendtgørelse (proklama) i Statstidende med et varsel af mindst tre  

 måneder opfordres til at anmelde deres krav.
Dette gælder ikke, hvis  

 anpartskapitalen samtidig forhøjes ved tegning af et tilsvarende beløb.  

 Kapitalnedsættelsen må ikke gennemføres, så længe anmeldte, forfaldne krav  

 ikke er fyldestgjort og der ikke på forlangende er stillet betryggende  

 sikkerhed for uforfaldne eller omtvistede krav.
Hvis en af parterne forlanger  

 det, afgør Erhvervs- og Selskabsstyrelsen, om en tilbudt sikkerhed må anses  

 for betryggende.
 Stk. 2. Er anmeldelse om gennemførelse af anpartskapitalens  

 nedsættelse ikke modtaget i Erhvervs- og Selskabsstyrelsen senest 12 måneder  

 efter beslutningens registrering, mister beslutningen sin gyldighed, og den i  

 henhold til § 46, stk. 5, skete anmeldelse slettes af registeret for  

 anpartsselskaber.
Tilbagebetaling § 48. Er der sket udbetaling til anpartshaverne i strid med  

 bestemmelserne i denne lov, skal anpartshaverne tilbagebetale beløbet tillige  

 med en årlig rente af beløbet svarende til den rente, der er fastsat efter §  

 5, stk. 1 og 2, i lov om renter ved forsinket betaling m.v., med et tillæg af  

 2 pct.
For tilbagebetaling af udbytte gælder dette dog kun, hvis  

 anpartshaveren indså eller burde have indset, at udbetalingen var ulovlig.
 Stk. 2. Kan beløbet ikke inddrives, eller har anpartshaveren ikke  

 tilbagebetalingspligt, er de, som har medvirket til beslutningen om  

 udbetalingen eller gennemførelsen af denne eller til opstillingen eller  

 godkendelsen af den urigtige regnskabsopgørelse, ansvarlige efter de  

 almindelige erstatningsregler.
 Lån, egne anparter m.v.
§ 49. Et selskab må ikke yde lån til eller stille sikkerhed for  

 anpartshavere, aktionærer, bestyrelsesmedlemmer eller direktører i selskabet  

 eller et moderselskab til dette.
Et selskab må heller ikke yde lån til eller  

 stille sikkerhed for den, der er knyttet til en person, som er omfattet af 1.  

 pkt., ved ægteskab eller ved slægtskab i ret op- eller nedstigende linje,  

 eller som på anden måde står den pågældende særlig nær.
Stk. 2. Et selskab må ikke yde lån til finansiering af erhvervelse  

 af anparter i selskabet eller anparter eller aktier i dets moderselskab.
Et  

 selskab må heller ikke stille midler til rådighed eller sikkerhed i  

 forbindelse med sådan erhvervelse.
 Stk. 3. Sikkerhedsstillelse i strid med stk. 1 og 2 er dog  

 bindende, hvis medkontrahenten ikke havde kendskab til, at sikkerheden var  

 stillet i strid med disse bestemmelser.
 Stk. 4. Udbetalinger fra selskabet, der er foretaget i forbindelse  

 med dispositioner i strid med stk. 1 og 2, skal tilbageføres tillige med en  

 årlig rente af beløbet svarende til den rente, der er fastsat efter § 5, stk.  

 1 og 2, i lov om renter ved forsinket betaling m.v., med et tillæg af 2 pct.,  

 medmindre højere rente er aftalt.
 Stk. 5. Kan tilbagebetaling og ophør af sikkerhedsstillelse ikke  

 finde sted, indestår de, der har truffet eller opretholdt dispositionerne  

 efter stk. 1 og 2, for selskabets tab.
 § 50. § 49, stk. 1, 1. pkt., finder ikke anvendelse på lån til et  

 moderselskab og sikkerhedsstillelse for et moderselskabs forpligtelser.
Stk. 2. § 49, stk. 1 og 2, finder ikke anvendelse på dispositioner  

 foretaget med henblik på erhvervelse af anparter af eller til medarbejderne i  

 selskabet eller i et datterselskab.
Selskabet må kun anvende beløb hertil i  

 det omfang, hvori selskabets egenkapital overstiger det beløb, der ikke kan  

 anvendes til uddeling af udbytte.
 Stk. 3. I ledelsesprotokollen, jf. § 21, skal der gøres bemærkning  

 om enhver disposition efter stk. 2. På dispositioner foretaget i strid med  

 stk. 2 finder § 49, stk. 3-5, tilsvarende anvendelse.
 Stk. 4. § 49, stk. 1 og 2, finder ikke anvendelse på de selskaber,  

 der er omfattet af lov om visse kreditinstitutter.
 § 51. Et anpartsselskab må ikke tegne, erhverve eller besidde  

 anparter i selskabet selv (egne anparter) eller anparter eller aktier i et  

 moderselskab til dette.
Stk. 2. Bestemmelsen i stk. 1 er ikke til hinder for, at anparter  

 erhverves til opfyldelse af en lovbestemt indløsningspligt, som påhviler  

 selskabet.
Anparter, som er erhvervet på denne måde, skal afhændes, så snart  

 det kan ske uden tab for selskabet og senest 3 år efter erhvervelsen.
 Stk. 3. Hvis anparter ikke er afhændet rettidigt efter stk. 2,  

 skal det øverste ledelsesorgan annullere disse i forbindelse med en  

 tilsvarende nedsættelse af anpartskapitalen, jf. §§ 46 og 47.
Kapitaltab § 52. Efter reglerne i § 28 skal selskabets øverste ledelsesorgan  

 senest 6 måneder efter, at selskabet har tabt 40 pct. af sin anpartskapital,  

 redegøre for selskabets økonomiske stilling over for anpartshaverne.  

 Ledelsesorganet skal endvidere stille forslag til beslutning, der fører til  

 fuld dækning af anpartskapitalen, eller stille forslag til beslutning om  

 opløsning af selskabet.
Vil anpartskapitalen efter en nedsættelse være mindre  

 end 125.000 kr., skal ledelsesorganet stille forslag til beslutning om, at  

 anpartskapitalen forhøjes til mindst dette beløb, eller om, at selskabet  

 opløses.
Senest 7 dage efter, at anpartshaverne har behandlet  

 ledelsesorganets forslag, skal udskrift af forhandlingsprotokollen være  

 modtaget i Erhvervs- og Selskabsstyrelsen.
Stk. 2. Erhvervs- og Selskabsstyrelsen kan give selskabet en frist  

 til retablering af anpartskapitalen ved selskabets egen indtjening.
Dette  

 forudsætter, at selskabet indsender dokumentation i form af  

 konsolideringsplaner m.v. til brug for vurderingen af  

 retableringsmulighederne.
 Stk. 3. Træffes der ikke beslutning efter stk. 1 eller 2 om at  

 berigtige selskabets kapitalforhold, og sker dette ikke inden for en frist  

 fastsat af Erhvervs- og Selskabsstyrelsen, kan styrelsen foranledige  

 selskabet opløst, om nødvendigt efter reglerne i § 60 om tvangsopløsning.
Kapitel 9 Anpartsselskabers opløsning Likvidation § 53. Såfremt ikke andet er fastsat i lovgivningen, træffes  

 beslutning om opløsning af et anpartsselskab af anpartshaverne og gennemføres  

 ved likvidation.
Opløsning kan endvidere ske efter § 59.
 Stk. 2. Anpartshavernes beslutning træffes i tilfælde, hvor  

 opløsning er påbudt i lovgivningen eller selskabets vedtægter eller af  

 Erhvervs- og Selskabsstyrelsen efter denne lov, med simpelt flertal, jf. §  

 32. I andre tilfælde træffes beslutning med den stemmeflerhed, der kræves til  

 vedtægtsændringer, jf. § 33.
 Stk. 3. Anmeldelse af beslutningen skal være modtaget i Erhvervs-  

 og Selskabsstyrelsen senest 2 uger efter, at beslutningen er truffet.
 Stk. 4. Et anpartsselskab, der er under likvidation, skal beholde  

 sit navn med tilføjelsen »i likvidation«.
§ 54. Til at foretage likvidationen af et anpartsselskab vælger  

 anpartshaverne en eller flere likvidatorer.
Anpartshavere, der ejer en  

 fjerdedel af anpartskapitalen, har ret til at vælge yderligere en likvidator.  

 Likvidatorerne udgør herefter ledelsen.
§ 55. Likvidatorerne skal udarbejde en resultatopgørelse for tiden  

 fra udløbet af det sidste år, for hvilket regnskab er aflagt, til  

 likvidationens indtræden og en balance på sidstnævnte tidspunkt i  

 overensstemmelse med årsregnskabsloven.
Regnskabet skal i revideret stand  

 snarest muligt fremlægges til eftersyn for anpartshaverne og kreditorerne på  

 selskabets kontor og indsendes til Erhvervs- og Selskabsstyrelsen.
§ 56. Meddelelse om likvidationen skal sendes til alle kendte  

 kreditorer.
Likvidatorerne skal endvidere snarest ved en bekendtgørelse  

 (proklama) i Statstidende med et varsel af tre måneder opfordre selskabets  

 kreditorer til at anmelde deres krav.
Fordringer, der anmeldes efter udløbet  

 af dette varsel, dækkes ved midler, der endnu ikke er udloddet til  

 anpartshaverne.
 Stk. 2. Kan en fordring ikke anerkendes som anmeldt, skal der  

 gives kreditor underretning herom ved anbefalet brev med tilkendegivelse af,  

 at kreditor, såfremt denne ønsker at anfægte afgørelsen, må indbringe  

 spørgsmålet for skifteretten senest 3 måneder fra brevets afsendelse at  

 regne.
Udlodning § 57. Udlodning til anpartshaverne kan først foretages, når den  

 frist, der er fastsat i den i § 56, stk. 1, nævnte bekendtgørelse, er udløbet  

 og kendte kreditorer betalt.
Bobehandlingen må ikke afsluttes, før mulige  

 tvister i henhold til § 56, stk. 2, er afgjort.
Stk. 2. Senest 2 uger efter, at det endelige, reviderede  

 likvidationsregnskab er godkendt af anpartshaverne, skal likvidatorernes  

 anmeldelse om selskabets udslettelse af registeret for anpartsselskaber være  

 modtaget i Erhvervs- og Selskabsstyrelsen.
Som bilag til denne anmeldelse  

 skal følge likvidationsregnskabet.
§ 58. Såfremt der efter selskabets udslettelse af registeret for  

 anpartsselskaber fremkommer yderligere midler eller der i øvrigt måtte være  

 anledning dertil, kan bobehandlingen efter skifterettens bestemmelse  

 genoptages.
Dette sker ved de tidligere likvidatorer eller, hvis disse ikke  

 kan genoptage bobehandlingen, ved skifteretten.
Anmeldelse om genoptagelse af  

 bobehandlingen og dens afslutning skal være modtaget i Erhvervs- og  

 Selskabsstyrelsen senest 2 uger efter skifterettens bestemmelse herom eller  

 efter afslutningen.
Opløsning på grundlag af betalingserklæring § 59. I selskaber, der har betalt alle kreditorer, kan  

 anpartshaverne over for Erhvervs- og Selskabsstyrelsen afgive en erklæring  

 om, at al gæld, forfalden som uforfalden, er betalt, og at selskabet er  

 opløst.
Anpartshavernes navne og adresser skal være angivet i erklæringen.
Stk. 2. Erhvervs- og Selskabsstyrelsen kan kun registrere  

 opløsningen, hvis erklæringen er modtaget i styrelsen senest 2 uger efter  

 underskrivelsen.
Erklæringen skal vedlægges en erklæring fra told- og  

 skattemyndighederne om, at der ikke foreligger skatte- og afgiftskrav  

 vedrørende selskabet.
Stk. 3. Anpartshaverne hæfter personligt, solidarisk og ubegrænset  

 for gæld, forfalden som uforfalden eller omtvistet, som bestod på tidspunktet  

 for erklæringens afgivelse.
I det omfang der er overskydende midler, fordeles  

 disse til anpartshaverne.
Tvangsopløsning § 60. Bliver opløsning ikke vedtaget i tilfælde, som er omfattet  

 af § 53, stk. 2, 1. pkt., eller bliver likvidator ikke valgt, tvangsopløses  

 selskabet på Erhvervs- og Selskabsstyrelsens anmodning af skifteretten på  

 selskabets hjemsted.
 Stk. 2. Erhvervs- og Selskabsstyrelsens beslutning om at kræve  

 selskabet opløst offentliggøres i Erhvervs- og Selskabsstyrelsens  

 edb-informationssystem.
 Stk. 3. Selskabet skal beholde sit navn med tilføjelsen  

 »under tvangsopløsning«.
Stk. 4. Skifteretten kan udnævne en eller flere likvidatorer.
For  

 opløsningen gælder i øvrigt bestemmelserne om likvidation i dette kapitel med  

 de fornødne lempelser.
Omkostningerne ved opløsningen betales om fornødent af  

 statskassen.
 Stk. 5. Når bobehandlingen er afsluttet, meddeler skifteretten  

 dette til Erhvervs- og Selskabsstyrelsen, som sletter selskabet i registeret.
 § 61. Erhvervs- og Selskabsstyrelsen kan beslutte, at et selskab  

 skal opløses, om fornødent efter § 60, hvis styrelsen ikke rettidigt har  

 modtaget årsregnskab m.v. i behørig stand efter årsregnskabsloven, eller hvis  

 selskabet ikke har den i loven eller vedtægterne foreskrevne ledelse eller  

 revisor og mangelen ikke afhjælpes senest ved udløbet af en frist, der  

 fastsættes af Erhvervs- og Selskabsstyrelsen.
Genoptagelse af virksomheden § 62. Hvis udlodning ikke er påbegyndt, kan anpartshaverne under  

 iagttagelse af § 33, stk. 1, beslutte at genoptage selskabets virksomhed.  

 Dette kræver, at der vælges ledelse, jf. § 19, og revisor.
Anpartskapitalen  

 skal nedskrives til det beløb, der er i behold.
Er den beholdne  

 anpartskapital mindre end 125.000 kr., skal den bringes op til mindst dette  

 beløb.
Stk. 2. Anmeldelse om likvidationens ophævelse og om selskabets  

 genoptagelse af virksomheden skal være modtaget i Erhvervs- og  

 Selskabsstyrelsen senest 2 uger efter beslutningen.
Anmeldelsen skal være  

 ledsaget af dokumentation for, at betingelserne i stk. 1 er opfyldt.
Stk. 3. Stk. 1 og 2 finder tilsvarende anvendelse, når et selskab,  

 der er under tvangsopløsning ved skifteretten, indgiver anmeldelse om, at  

 skifteretsbehandlingen skal afbrydes, og at selskabets virksomhed skal  

 genoptages.
Er anmeldelse ikke modtaget senest 3 måneder efter, at Erhvervs-  

 og Selskabsstyrelsen har anmodet skifteretten om at tvangsopløse selskabet,  

 eller har selskabet inden for de sidste 5 år tidligere været under  

 tvangsopløsning, kan registrering ikke finde sted.
Udpegning af selskabs- eller regnskabskyndige § 63. Erhvervs- og Selskabsstyrelsen kan for et selskab, som  

 opfylder betingelserne for tvangsopløsning efter §§ 60 eller 61, udpege en  

 selskabs- eller regnskabskyndig, der har til opgave at udarbejde et regnskab  

 for selskabet og herunder foretage en kritisk gennemgang af selskabets  

 regnskabsmateriale, bøger, fortegnelser og protokoller og dets forhold i  

 øvrigt.
Erhvervs- og Selskabsstyrelsen fastsætter arten og omfanget af den  

 selskabs- eller regnskabskyndiges hverv, der kan omfatte de i stk. 2 og 3  

 nævnte opgaver.
 Stk. 2. Regnskabet omfatter, i det omfang det er muligt,  

 resultatopgørelse og balance og udarbejdes for tiden fra udløbet af det  

 sidste år, for hvilket regnskab er aflagt efter lovgivningens regler, til  

 udgangen af den måned, der ligger umiddelbart før udpegelsestidspunktet.  

 Regnskabet udarbejdes i henhold til årsregnskabsloven med de fornødne  

 afvigelser.
Stk. 3. Den selskabs- eller regnskabskyndige udarbejder en  

 redegørelse, der omfatter de vigtigste årsager, der har ført til, at  

 betingelserne for tvangsopløsning er opfyldt.
Redegørelsen skal ledsages af  

 en erklæring om det udførte arbejde, herunder at regnskabet er opstillet på  

 baggrund af bogføringen, og hvorvidt den selskabs- eller regnskabskyndige har  

 modtaget de oplysninger, der er anmodet om, samt hvorvidt der efter den  

 selskabs- eller regnskabskyndiges skøn foreligger omstændigheder, der giver  

 anledning til at foretage nærmere undersøgelse af, om der er sket  

 overtrædelse af straffe-, selskabs-, regnskabs-, bogførings-, skatte- og  

 afgiftslovgivningen.
 Stk. 4. Omkostninger m.v. i forbindelse med den selskabs- eller  

 regnskabskyndiges hverv afholdes af statskassen, men dækkes, i det omfang der  

 er midler hertil, endeligt af selskabet.
Stk. 5. Den selskabs- eller regnskabskyndige kan i selskabet  

 foretage de undersøgelser og anmode bestyrelse, direktion samt medarbejdere i  

 selskabet om de oplysninger, der er nødvendige til varetagelsen af sine  

 opgaver.
Endvidere kan den selskabs- eller regnskabskyndige anmode selskabets  

 medkontrahenter, pengeinstitutforbindelser, revisorer og lignende om de  

 oplysninger, som selskabets ledelse kunne forlange.
Stk. 6. Den personkreds, der er nævnt i stk. 5, har efter  

 anmodning fra Erhvervs- og Selskabsstyrelsen pligt til at udlevere selskabets  

 regnskabsmateriale m.v., i det omfang det er påkrævet for den selskabs- eller  

 regnskabskyndiges varetagelse af sine opgaver.
Selv om vedkommende har  

 tilbageholdelsesret, skal vedkommende udlevere materialet, som efter  

 benyttelsen tilbageleveres til den pågældende.
Erhvervs- og Selskabsstyrelsen  

 har uden retskendelse mod behørig legitimation til enhver tid adgang til at  

 skaffe sig regnskabsmaterialet m.v. hos den i stk. 5 angivne personkreds.  

 Politiet yder om fornødent bistand hertil.
Nærmere regler om bistanden kan  

 fastsættes af Erhvervs- og Selskabsstyrelsen efter forhandling med  

 justitsministeren.
Overgang til konkurs § 64. På selskabets vegne kan konkursbegæring kun indgives af det  

 øverste ledelsesorgan.
 Stk. 2. Såfremt likvidatorerne finder, at likvidationen ikke vil  

 give fuld dækning til kreditorerne, skal de indgive konkursbegæring.
Stk. 3. Opløses et selskab i medfør af § 60, indgives  

 konkursbegæringen af likvidator.
Er ingen likvidator udnævnt, kan  

 skifteretten af egen drift træffe afgørelse om konkurs.
 Stk. 4. Et anpartsselskab, der er under konkurs, skal beholde sit  

 navn med tilføjelsen »under konkurs«.
 Stk. 5. I forbindelse med registrering af konkursens slutning  

 slettes selskabet af registeret for anpartsselskaber, medmindre andet fremgår  

 af skifterettens meddelelse.
Kapitel 10 Fusion og omdannelse til aktieselskab Fusion § 65. Et anpartsselskab kan opløses uden likvidation ved  

 overdragelse af selskabets aktiver og gæld som helhed til et andet  

 anpartsselskab eller et aktieselskab.
Det samme gælder, når to eller flere  

 anparts- eller aktieselskaber sammensmeltes til et nyt anparts- eller  

 aktieselskab.
Bestemmelserne om fusion i aktieselskabslovens kapitel 15  

 finder anvendelse.
Beslutning om fusion træffes i et anpartsselskab med den  

 stemmeflerhed, der kræves til vedtægtsændring, jf. § 33.
Omdannelse til aktieselskab § 66. Anpartshaverne kan med det flertal, der kræves til  

 vedtægtsændring, vedtage at omdanne selskabet til et aktieselskab.  

 Anpartshaverne skal, forinden beslutning træffes, gøres bekendt med en  

 vurderingsberetning, der udarbejdes efter aktieselskabslovens §§ 6 a og 6 b.  

 Endvidere finder aktieselskabslovens § 6 c tilsvarende anvendelse på  

 erhvervelser efter beslutningen om omdannelsen.
 Stk. 2. Meddelelse om vedtagelsen sendes senest 2 uger efter  

 vedtagelsen til alle anpartshavere, som ikke har deltaget i beslutningen.
 § 67. Omdannelsen til aktieselskab anses som sket, når vedtægterne  

 er ændret således, at de opfylder kravene i lov om aktieselskaber, og  

 vedtægterne er registreret samt bekendtgjort i Erhvervs- og  

 Selskabsstyrelsens edb-informationssystem.
 Stk. 2. Aktiebreve må ikke udleveres, før omdannelsen er  

 registreret, jf. herved aktieselskabslovens § 21.
Stk. 3. Er der forløbet 5 år efter omdannelsen, uden at alle  

 dertil berettigede har fremsat anmodning om udlevering af deres aktiebreve,  

 kan bestyrelsen ved en bekendtgørelse i Statstidende opfordre den eller de  

 pågældende til inden for 6 måneder at afhente aktiebrevene.
Når fristen er  

 udløbet, uden at henvendelse er sket, kan bestyrelsen for aktionærens regning  

 afhænde aktierne.
I salgsprovenuet kan selskabet fradrage omkostningerne ved  

 bekendtgørelsen og afhændelsen.
Er salgsprovenuet ikke afhentet senest 5 år  

 efter afhændelsen, tilfalder beløbet selskabet.
Kapitel 11 Filialer af udenlandske anpartsselskaber § 68. Aktieselskabslovens kapitel 17 om filialer af udenlandske  

 aktieselskaber finder tilsvarende anvendelse på udenlandske anpartsselskaber  

 og udenlandske selskaber med en tilsvarende retsform.
Dog skal filialen  

 anmeldes efter kapitel 12 i nærværende lov.
Stk. 2. En filial skal i sit navn optage selskabets navn med  

 tilføjelse af ordet »filial« og med tydelig angivelse af selskabets  

 nationalitet.
Filialer skal på breve og andre forretningspapirer angive navn,  

 hjemsted (hovedkontor) og registreringsnummer samt et eventuelt register og  

 registreringsnummer for selskabet i hjemlandet.
Anføres anpartskapitalens  

 størrelse på disse dokumenter, skal såvel den tegnede som den indbetalte  

 anpartskapital anføres.
Kapitel 12 Anmeldelse og registrering m.m.
§ 69. Erhvervs- og Selskabsstyrelsen fastsætter regler om  

 anmeldelse og registrering.
Styrelsen kan fastsætte regler om, at anmeldelse  

 samt dokumenter i forbindelse hermed kan udveksles elektronisk, herunder  

 indsendes til styrelsen, i en af styrelsen foreskrevet standardiseret form.  

 Sådanne elektroniske dokumenter sidestilles med papirbaserede dokumenter i  

 retlig henseende.
Styrelsen kan fastsætte regler om, hvilke forhold anmeldere  

 eller andre selv kan registrere i styrelsens edb-system, og for brugen af  

 dette system.
 Stk. 2. Registreringer foretaget i henhold til regler udstedt i  

 medfør af stk. 1, 4. pkt., træder i stedet for indsendelse af anmeldelse. §  

 71 gælder også for sådanne registreringer.
Stk. 3. Styrelsen kan fastsætte regler om gebyrer for anmeldelse.  

 Endvidere kan styrelsen fastsætte regler om gebyrer for udskrifter m.v., for  

 bekendtgørelse og for brugen af styrelsens edb-system.
Styrelsen kan  

 fastsætte gebyr for rykkerskrivelser m.v. ved for sen betaling.
 Stk. 4. Erhvervs- og Selskabsstyrelsen fastsætter regler om  

 betaling af et årligt gebyr for administration af de selskabsretlige regler  

 vedrørende kapitaltab, anpartshaverlån m.v. samt for ikke særligt prissatte  

 ydelser.
§ 70. De frister, der er fastsat i eller i henhold til denne lov,  

 begynder at løbe fra og med dagen efter den dag, hvor den begivenhed, som  

 udløser fristen, finder sted.
Dette gælder ved beregning af såvel dage- som  

 uge-, måneds- og årsfrister.
 Stk. 2. Er fristen angivet i uger, udløber fristen, jf. stk. 1, på  

 ugedagen for den dag, hvor den begivenhed, som udløste fristen, fandt sted.
Stk. 3. Er fristen angivet i måneder, udløber fristen, jf. stk. 1,  

 på månedsdagen for den dag, hvor den begivenhed, som udløste fristen, fandt  

 sted.
Hvis den dag, hvor den begivenhed, som udløste fristen, fandt sted, er  

 den sidste dag i en måned, eller hvis fristen udløber på en månedsdato, som  

 ikke findes, udløber fristen altid på den sidste dag i måneden uanset dens  

 længde.
 Stk. 4. Er fristen angivet i år, udløber fristen, jf. stk. 1, på  

 årsdagen for den dag, hvor den begivenhed, som udløste fristen, fandt sted.
 Stk. 5. Udløber en frist i en weekend, på en helligdag,  

 grundlovsdag, juleaftensdag eller nytårsaftensdag, udstrækkes fristen til den  

 førstkommende hverdag.
 § 71. Sker der ændring i selskabets vedtægter eller noget andet  

 forhold, hvorom anmeldelse er sket, skal anmeldelse herom, for så vidt ikke  

 andet er bestemt i denne lov, være modtaget i Erhvervs- og Selskabsstyrelsen  

 senest 4 uger efter ændringens vedtagelse.
 Stk. 2. Sker der ændringer i selskabets vedtægter, for så vidt  

 angår hjemsted, eller sker der ændringer i selskabets bestyrelse eller  

 direktion, eller vælges ny revisor, skal anmeldelse være modtaget i Erhvervs-  

 og Selskabsstyrelsen senest 2 uger efter, at der er truffet beslutning herom.
 § 72. Erhvervs- og Selskabsstyrelsen kan forlange de oplysninger,  

 som er nødvendige for, at der kan tages stilling til, om loven og selskabets  

 vedtægter er overholdt.
 § 73. Dersom anmeldelsen eller den anmeldte ordning ikke  

 fyldestgør lovens forskrifter eller bestemmelser fastsat i henhold til loven  

 eller ikke stemmer med selskabets vedtægter, eller dersom den beslutning, i  

 henhold til hvilken den anmeldte ordning er truffet, ikke er blevet til på  

 den måde, som loven eller vedtægterne foreskriver, skal registrering nægtes.
 Stk. 2. Finder Erhvervs- og Selskabsstyrelsen, at en fejl eller  

 mangel kan afhjælpes ved beslutning truffet af anpartshaverne eller af det  

 øverste ledelsesorgan, fastsættes der en frist til forholdets berigtigelse.  

 Sker berigtigelse ikke senest ved udløbet af den fastsatte frist, nægtes  

 registrering.
 Stk. 3. Anmelderen skal have skriftlig meddelelse om nægtelsen og  

 om grundene til denne.
§ 74. Ved registrering efter regler fastsat i medfør af § 69, stk.  

 1, 2. og 4. pkt., kan Erhvervs- og Selskabsstyrelsen i indtil 5 år fra  

 registreringstidspunktet stille krav om indsendelse af bevis for, at  

 anmeldelsen eller registreringen er lovligt foretaget, jf. § 73, stk. 1.  

 Godtgøres dette ikke, fastsætter styrelsen en frist til forholdets  

 berigtigelse.
Sker berigtigelse ikke senest ved udløbet af den fastsatte  

 frist, kan styrelsen om fornødent foranledige selskabet opløst efter reglerne  

 i § 60.
§ 75. Registreringer, modtagelse af vurderingsberetninger i  

 henhold til § 9, fusionsplaner og vurderingsmændenes erklæring efter § 65,  

 jf. aktieselskabslovens § 134 c, stk. 4, skal straks bekendtgøres i Erhvervs-  

 og Selskabsstyrelsens edb-informationssystem.
Registreringer samt modtagne  

 anmeldelser med bilag, fusionsplaner, vurderingsberetninger og erklæringer  

 efter § 65, jf. aktieselskabslovens § 134 c, stk. 4, er offentligt  

 tilgængelige.
De oplysninger m.v., der meddeles til Erhvervs- og  

 Selskabsstyrelsen efter § 63, er undtaget fra lov om offentlighed i  

 forvaltningen.
Stk. 2. Det, som er blevet bekendtgjort i Erhvervs- og  

 Selskabsstyrelsens edb-informationssystem, anses for at være kommet til  

 tredjemands kundskab.
Bestemmelsen i 1. pkt. finder dog ikke anvendelse på  

 dispositioner, der er foretaget senest den 16. dag efter bekendtgørelsen,  

 dersom det bevises, at tredjemand ikke har haft mulighed for at få kendskab  

 til det bekendtgjorte forhold.
Stk. 3. Så længe bekendtgørelse i Erhvervs- og Selskabsstyrelsens  

 edb-informationssystem ikke har fundet sted, kan forhold, der skal anmeldes  

 og bekendtgøres, ikke gøres gældende imod tredjemand, medmindre det bevises,  

 at denne har haft kundskab herom.
Den omstændighed, at et sådant forhold  

 endnu ikke er bekendtgjort, hindrer ikke tredjemand i at gøre forholdet  

 gældende.
§ 76. Skifteretten på selskabets hjemsted udøver de beføjelser,  

 der efter denne lov er henlagt til skifteretten.
I de områder, der nævnes i  

 konkurslovens § 4, udøves beføjelserne af Sø- og Handelsrettens  

 skifteretsafdeling.
Klageadgang § 77. Erhvervsministeren kan fastsætte regler om klageadgang,  

 herunder at klager ikke kan indbringes for højere administrativ myndighed.
 § 78. Afgørelser truffet af Erhvervs- og Selskabsstyrelsen i  

 henhold til loven eller forskrifter udstedt i medfør af loven kan indbringes  

 for Erhvervsministeriets Erhvervsankenævn senest 4 uger efter, at afgørelsen  

 er meddelt den pågældende.
 Stk. 2. Erhvervs- og Selskabsstyrelsens afgørelser som følge af  

 overskridelse af de frister, der er fastsat i § 11, stk. 1, § 42, 2. pkt., §  

 46, stk. 5, og § 47, stk. 2, om fastsættelse af frist efter § 73, stk. 2, og  

 § 74, samt afgørelser efter § 52, stk. 3, § 60, stk. 1, § 61, § 62, § 63, §  

 68, jf. aktieselskabslovens § 152, og § 75, stk. 1, 3. pkt., kan dog ikke  

 indbringes for højere administrativ myndighed.
Stk. 3. Mener nogen, at en stedfunden registrering er den  

 pågældende til skade, hører spørgsmålet om registreringens udslettelse under  

 domstolenes afgørelse.
Dette gælder dog ikke tilfælde, der omfattes af § 36.  

 Sag om registreringens udslettelse skal anlægges mod selskabet senest 6  

 måneder efter registreringens bekendtgørelse i Erhvervs- og  

 Selskabsstyrelsens edb-informationssystem.
Retten sender Erhvervs- og  

 Selskabsstyrelsen udskrift af dommen.
Om sagens udfald skal der uden betaling  

 optages bemærkning i Erhvervs- og Selskabsstyrelsens register og ske  

 bekendtgørelse i styrelsens edb-informationssystem.
Kapitel 13 Straffebestemmelser m.m.
§ 79. Er strengere straf ikke forskyldt efter straffeloven,  

 straffes overtrædelse af lovens forskrifter om indsendelse af anmeldelser og  

 meddelelser til Erhvervs- og Selskabsstyrelsen med bøde.
På samme måde  

 straffes bestyrelsesmedlemmer, direktører, vurderingsmænd, revisorer og  

 granskningsmænd eller suppleanter for disse, dersom de ubeføjet røber, hvad  

 de under udøvelsen af deres hverv har fået kundskab om.
 Stk. 2. I forskrifter, der udstedes i medfør af § 22, stk. 6, jf.  

 aktieselskabslovens § 178, eller § 69, stk. 1, kan der fastsættes straf af  

 bøde for overtrædelse af bestemmelser i forskrifterne.
 Stk. 3. Undlader et anpartsselskabs bestyrelse, direktion eller  

 likvidator eller bestyreren af et udenlandsk anpartsselskabs filial i rette  

 tid at efterkomme de pligter, der ifølge loven eller bestemmelser fastsat i  

 henhold til loven påhviler dem i forhold til Erhvervs- og Selskabsstyrelsen,  

 kan styrelsen som tvangsmiddel pålægge de pågældende daglige eller ugentlige  

 bøder.
 § 80. Overtrædelse af § 2, § 9, § 12, stk. 4, § 13, stk. 1, § 16,  

 § 17, stk. 3, § 20, § 28, stk. 2, § 44, § 49, stk. 1 og 2, § 50, stk. 2, 2.  

 pkt., § 51, § 52, § 53, stk. 4, § 60, stk. 3, § 63, stk. 6, 1. pkt., § 64,  

 stk. 4, og § 68, stk. 2, straffes med bøde.
 Stk. 2. Et selskabs opretholdelse af dispositioner, der er truffet  

 i strid med § 49, stk. 1 og 2, straffes med bøde.
 Stk. 3. Hvor et anpartsselskab eller anden juridisk person  

 optræder som stifter eller revisor, kan der pålægges det pågældende selskab  

 som sådant bødeansvar for overtrædelse af lovens bestemmelser.
Kapitel 14 Ikrafttrædelsesbestemmelser m.m.
 § 81. Loven træder i kraft den 1. juni 1996, dog træder § 59 først  

 i kraft den 1. januar 1997.
 Stk. 2. Lov om anpartsselskaber, jf. lovbekendtgørelse nr. 573 af  

 24. juni 1994, ophæves den 1. juni 1996.
 Stk. 3. De selskaber, der senest den 6. december 1991 er anmeldt  

 eller registreret, og som ikke er under likvidation, konkurs og lign., skal  

 inden den 1. januar 1997 bringe deres anpartskapital op på det mindstebeløb,  

 der er fastsat i § 1, stk. 3. Berigtiges kapitalforholdene ikke inden for en  

 frist, der fastsættes af Erhvervs- og Selskabsstyrelsen, foranlediger  

 styrelsen selskabet opløst om fornødent efter reglerne i § 60. Styrelsens  

 afgørelse kan ikke indbringes for højere administrativ myndighed.
 Stk. 4. Indtil 1. januar 1997 affattes § 4, stk. 2 ,  

 således:
»Stk. 2. En stifter må ikke have anmeldt betalingsstandsning  

 eller være under konkurs, og en fysisk person skal være myndig.« Stk. 5. Indtil 1. januar 1997 affattes § 19, stk. 1, 4.  

 pkt. , således:
»De personer, der udgør selskabets ledelse, skal være myndige.« § 82. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 landsdelenes særlige forhold tilsiger.
 § 83. I love, der er vedtaget før 1. januar 1974, anses  

 »aktieselskaber« tillige at omfatte anpartsselskaber efter denne  

 lov.
Oprindeligt fremsat forslag Kapitel 1 Indledende bestemmelser § 1. Denne lov finder anvendelse på alle erhvervsdrivende  

 anpartsselskaber.
 Stk. 2. Anpartshaverne i et anpartsselskab hæfter ikke personligt  

 for selskabets forpligtelser.
 Stk. 3. Et anpartsselskab skal have en anpartskapital  

 (indskudskapital) på mindst 125.000 kr.
 Stk. 4. Loven finder ikke anvendelse på selskaber med  

 andelskarakter, jf. aktieselskabslovens § 1, stk. 4.
Anpartsselskabers navn § 2. Anpartsselskaber er pligtige og eneberettigede til i deres  

 navn at benytte ordet »anpartsselskab« eller forkortelsen  

 »ApS«.
Stk. 2. Et anpartsselskabs navn skal tydeligt adskille sig fra  

 navnet på andre virksomheder, der er registrerede i Erhvervs- og  

 Selskabsstyrelsen.
I navnet må ikke optages slægtsnavn, firma, særegent navn  

 på fast ejendom, varemærke, forretningskendetegn og lignende, der ikke  

 tilkommer selskabet, eller noget, som kan forveksles hermed.
Stk. 3. Et anpartsselskabs navn må ikke være egnet til at  

 vildlede.
Det må ikke indeholde angivelse af foretagender, der ikke står i  

 forbindelse med selskabets formål.
Angiver navnet en bestemt virksomhed, må  

 det ikke opretholdes uforandret, når virksomhedens art væsentligt forandres.
Stk. 4. Bestemmelserne i stk. 1 - 3 finder tilsvarende anvendelse  

 på anpartsselskabers binavne.
Ved benyttelse af binavnet skal selskabets  

 hovednavn tilføjes binavnet i parentes.
For anmeldelse af mere end i alt 5  

 binavne pr. selskab betales 1.000 kr. pr. binavn.
Dette gælder dog ikke navne  

 eller binavne, som videreføres i forbindelse med omdannelse eller fusion.
 Stk. 5. Anpartsselskaber skal på breve og andre forretningspapirer  

 angive navn, hjemsted (hovedkontor) og registreringsnummer.
Koncern § 3. Et moderselskab udgør sammen med datterselskaberne en  

 koncern.
 Stk. 2. Et anpartsselskab er et moderselskab, hvis det:
1) besidder flertallet af stemmerettighederne i et anparts- eller  

 aktieselskab, 2) er anpartshaver eller aktionær i et selskab og har ret til at udnævne  

 eller afsætte et flertal af medlemmerne i selskabets bestyrelse eller, hvor  

 et anpartsselskab ikke har nogen bestyrelse, direktion, 3) er anpartshaver eller aktionær i et selskab og har ret til at udøve en  

 bestemmende indflydelse over selskabet på grundlag af vedtægterne eller  

 aftale med dette i øvrigt, 4) er anpartshaver eller aktionær i et selskab og på grundlag af aftale  

 med andre anpartshavere eller aktionærer råder over flertallet af  

 stemmerettighederne i selskabet, eller 5) besidder anparter eller aktier i et selskab og udøver en bestemmende  

 indflydelse over dette.
 Stk. 3. Et anpartsselskab eller et aktieselskab, med hvilket et  

 moderselskab har en af de i stk. 2 nævnte forbindelser, er et datterselskab.
 Stk. 4. Ved opgørelsen af stemmerettigheder og rettigheder til at  

 udnævne eller afsætte medlemmer af ledelsesorganer medregnes rettigheder, der  

 besiddes af moderselskabet og dets datterselskaber.
 Stk. 5. Ved opgørelsen af stemmerettigheder i et datterselskab ses  

 der bort fra stemmerettigheder, som knytter sig til anparter eller aktier,  

 der besiddes af datterselskabet selv eller dets datterselskaber.
Kapitel 2 Anpartsselskabers stiftelse Stiftere § 4. Et anpartsselskab kan oprettes af en eller flere stiftere, og  

 anpartskapitalen skal tegnes af en eller flere af stifterne.
Kapitalen skal  

 indbetales fuldt ud.
Selskabet kan ikke afholde omkostninger ved stiftelsen.  

 Stifterne skal underskrive et stiftelsesdokument, der skal indeholde  

 selskabets vedtægter og bestemmelser om de forhold, der er nævnt i § 6.
 Stk. 2. En stifter må ikke have anmeldt betalingsstandsning eller  

 være under konkurs, og en fysisk person skal være myndig og må ikke være  

 under værgemål efter værgemålslovens § 5 eller under samværgemål efter  

 værgemålslovens § 7.
Vedtægter § 5. Vedtægterne skal mindst indeholde bestemmelser om:
1) selskabets navn og eventuelle binavne, 2) den kommune her i landet, hvor selskabet skal have hjemsted  

 (hovedkontor), 3) selskabets formål, 4) anpartskapitalens størrelse, 5) anpartshavernes stemmeret, 6) selskabets ledelse, jf. § 19, 7) selskabets regnskabsår, og 8) valg af revisor.
Stiftelsesdokument § 6. Stiftelsesdokumentet skal indeholde bestemmelser om:
1) navn og bopæl for selskabets stiftere, ledelse og revisor, 2) anparternes fordeling på stifterne, og 3) tegningskursen for anparterne.
§ 7. Stiftelsesdokumentet skal indeholde oplysning om de  

 bestemmelser, der måtte være truffet om, at anparter kan tegnes mod indskud  

 af andre formueværdier end kontanter (apportindskud), eller at selskabet på  

 anden måde skal overtage sådanne værdier.
Apportindskud skal kunne vurderes  

 økonomisk.
Apportindskud kan ikke bestå i pligt til at udføre et arbejde  

 eller levere en tjenesteydelse.
Fordringer på stiftere kan ikke indskydes,  

 uanset om fordringerne er sikret ved pant.
Stk. 2. En statsautoriseret eller registreret revisor skal efter  

 reglerne i aktieselskabslovens §§ 6 a og 6 b udarbejde en vurderingsberetning  

 om overtagelse af værdier efter stk. 1, der vedhæftes stiftelsesdokumentet.  

 Beretningen kan dog også udarbejdes af en anden vurderingsmand efter  

 aktieselskabslovens § 6 b.
Vurderingen skal være foretaget umiddelbart inden  

 underskrivelsen af stiftelsesdokumentet.
§ 8. Stiftelsesdokumentet skal indeholde oplysning om de  

 bestemmelser, der måtte være truffet om, at stiftere eller andre skal have  

 særlige rettigheder eller fordele, samt at der med stiftere eller andre skal  

 indgås aftale af væsentlig økonomisk betydning for selskabet.
Til brug for  

 vurderingen af sådanne forhold skal der gives oplysning om de nærmere  

 omstændigheder, herunder om de pågældendes navn og bopæl.
 Stk. 2. Dokumenter, hvis hovedindhold ikke er gengivet i  

 stiftelsesdokumentet, men hvortil der henvises i stiftelsesdokumentet, skal  

 vedhæftes dette.
 Stk. 3. Aftaler vedrørende stiftelsen forpligter ikke selskabet,  

 medmindre de fremgår af stiftelsesdokumentet.
Senere erhvervelse fra en stifter eller anpartshaver § 9. Hvis selskabet efter oprettelsen af stiftelsesdokumentet og  

 indtil 24 måneder efter registreringen indgår aftale om erhvervelser fra en  

 stifter eller en anpartshaver, der er selskabet bekendt, skal erhvervelsen  

 godkendes af anpartshaverne, hvis:
1) vederlaget svarer til mindst 10 pct. af anpartskapitalen og mindst  

 udgør 50.000 kr., og 2) der ikke er tale om en sædvanlig forretningsmæssig disposition.
Stk. 2. Ledelsen skal udarbejde en redegørelse om de nærmere  

 omstændigheder ved erhvervelsen.
Endvidere skal en statsautoriseret eller  

 registreret revisor efter reglerne i aktieselskabslovens §§ 6 a, 6 b og 6 c  

 udarbejde en vurderingsberetning.
Beretningen kan dog også udarbejdes af en  

 anden vurderingsmand efter aktieselskabslovens § 6 b.
Anpartshaverne skal  

 gøres bekendt med redegørelsen og vurderingsberetningen, inden de godkender  

 erhvervelsen.
 Stk. 3. Senest 4 uger efter, at anpartshaverne har godkendt  

 erhvervelsen, skal vurderingsberetningen med oplysninger om, hvornår  

 godkendelsen er sket, være modtaget i Erhvervs- og Selskabsstyrelsen.
Ugyldighed § 10. Tegning af anparter under forbehold er ugyldig.
Tegningen er  

 dog bindende, og forbeholdet bortfaldet, hvis der ikke inden selskabets  

 registrering er gjort indsigelse over for Erhvervs- og Selskabsstyrelsen.
Registrering § 11. Det øverste ledelsesorgan skal anmelde selskabet til  

 registrering senest 8 uger efter, at stiftelsesdokumentet er underskrevet.
Er  

 anmeldelse ikke modtaget i Erhvervs- og Selskabsstyrelsen inden for denne  

 frist, kan registrering ikke finde sted.
 Stk. 2. Selskabet kan ikke registreres, medmindre anmeldelsen  

 ledsages af dokumentation for den fulde indbetaling af anpartskapitalen med  

 tillæg af en eventuel overkurs.
§ 12. Et selskab, der ikke er registreret, kan ikke som sådant  

 erhverve rettigheder eller indgå forpligtelser.
Det kan heller ikke være part  

 i retssager, bortset fra søgsmål til indkrævning af tegnet anpartsbeløb og  

 andre søgsmål vedrørende anpartstegningen.
Stk. 2. For en forpligtelse, der før registreringen indgås på  

 selskabets vegne, hæfter de, som har indgået forpligtelsen eller har  

 medansvar herfor, solidarisk.
Ved registreringen overtager selskabet de  

 forpligtelser, som følger af stiftelsesdokumentet eller er pådraget selskabet  

 efter underskrivelsen af stiftelsesdokumentet.
Stk. 3. Er der før selskabets registrering truffet en aftale, og  

 vidste den anden aftalepart, at selskabet ikke var registreret, kan denne  

 hæve aftalen, hvis anmeldelse ikke er modtaget i Erhvervs- og  

 Selskabsstyrelsen senest ved udløbet af fristen i § 11 eller registrering  

 nægtes.
Dette gælder dog ikke, hvis andet er aftalt.
Var aftaleparten  

 uvidende om, at selskabet ikke var registreret, kan denne hæve aftalen, så  

 længe selskabet ikke er registreret.
 Stk. 4. Et selskab, der ikke er registreret, skal til sit navn  

 føje ordene »under stiftelse«.
Kapitel 3 Indbetaling af anpartskapital § 13. Det beløb, som skal betales for en anpart, må ikke være  

 lavere end anpartens pålydende.
 Stk. 2. Fordringer på selskabet kan ikke modregnes i forpligtelsen  

 ifølge anpartstegningen.
 Stk. 3. Selskabets fordringer på indbetaling af anparter kan ikke  

 afhændes eller pantsættes.
 Stk. 4. Overdrages en ikke fuldt indbetalt anpart, hæfter  

 erhververen, når denne har anmeldt sin erhvervelse til selskabet, for  

 restindbetalingen sammen med overdrageren.
Kapitel 4 Anparter og fortegnelsen over anpartshaverne § 14. Alle anparter giver lige ret i selskabet i forhold til deres  

 størrelse, medmindre andet er bestemt i vedtægterne.
 § 15. Anparterne er frit omsættelige og ikke indløselige,  

 medmindre andet følger af lov eller vedtægter.
 § 16. Det øverste ledelsesorgan skal straks efter selskabets  

 stiftelse oprette en fortegnelse over anpartshaverne.
Stk. 2. Fortegnelsen skal indeholde oplysning om navn og bopæl for  

 alle anpartshavere samt om størrelsen af deres anparter.
Underretning om  

 ejerskifte eller pantsætning indføres i fortegnelsen med oplysning om den nye  

 anpartshavers eller panthaverens navn og bopæl samt størrelsen af anparten,  

 hvis der ikke efter vedtægterne er noget til hinder for erhvervelsen.  

 Underretning skal være modtaget i selskabet senest 4 uger efter, at  

 ejerskifte eller pantsætning er sket.
Indførelsen i fortegnelsen skal  

 dateres.
 Stk. 3. Selskabet udsteder bekræftelse på indførelsen i  

 fortegnelsen over anpartshaverne.
 § 17. Fortegnelsen over anpartshaverne er ikke offentlig  

 tilgængelig, medmindre vedtægterne bestemmer andet, eller anpartskapitalen er  

 500.000 kr. eller mere.
Stk. 2. Fortegnelsen over anpartshaverne skal under alle  

 omstændigheder være tilgængelig for enhver anpartshaver og for offentlige  

 myndigheder.
I selskaber, hvor medarbejderne ikke har valgt  

 bestyrelsesmedlemmer efter § 22, stk. 1, skal fortegnelsen tillige være  

 tilgængelig for en repræsentant for medarbejderne.
I en koncern, hvor  

 koncernens medarbejdere ikke har valgt bestyrelsesmedlemmer efter § 22, stk.  

 2, skal moderselskabets fortegnelse over anpartshavere eller aktiebog  

 ligeledes være tilgængelig for en repræsentant for medarbejderne i de øvrige  

 koncernselskaber.
Stk. 3. Hvis alle anparter forenes på en hånd eller ikke længere  

 er forenet på en hånd, skal der senest 4 uger efter være givet meddelelse  

 herom til selskabet samt om eneanpartshaverens fulde navn og bopæl eller for  

 virksomheders vedkommende hjemsted.
Oplysningerne skal være offentligt  

 tilgængelige.
 § 18. Overdragelse af en anpart til eje eller pant har ikke  

 gyldighed mod overdragerens kreditorer, medmindre selskabet fra overdrageren  

 eller erhververen har modtaget underretning om overdragelsen.
 Stk. 2. Har en anpartshaver overdraget samme anpart til flere  

 erhververe, går en senere erhverver forud, når selskabet først har modtaget  

 underretning om overdragelsen til denne, og den senere erhverver var i god  

 tro, da underretningen kom frem til selskabet.
Kapitel 5 Selskabets ledelse § 19. Et anpartsselskab ledes af en direktion eller af en  

 bestyrelse eller af såvel en direktion som en bestyrelse.
Har selskabet kun  

 et ledelsesorgan (direktion eller bestyrelse), udøver dette de samlede  

 ledelsesopgaver, der tilkommer bestyrelse og direktion.
Har selskabet begge  

 organer, er bestyrelsen det øverste ledelsesorgan, der træffer beslutninger  

 om dispositioner af usædvanlig art eller stor betydning, mens direktionen  

 udøver den daglige ledelse.
De personer, der udgør selskabets ledelse, skal  

 være myndige og må ikke være under værgemål efter værgemålslovens § 5 eller  

 under samværgemål efter værgemålslovens § 7.
 Stk. 2. Anpartsselskaber skal have en bestyrelse, når de er  

 omfattet af § 22, stk. 1 eller 2, om medarbejdervalgte bestyrelsesmedlemmer.
 Stk. 3. Lovens bestemmelser om bestyrelsesmedlemmer finder  

 tilsvarende anvendelse på suppleanter for disse.
Ledelsens opgaver § 20. Direktionen skal sørge for, at selskabets bogføring sker  

 under iagttagelse af lovgivningens regler herom, og at formueforvaltningen  

 foregår på betryggende måde.
Bestyrelsen skal påse, at bogføringen og  

 formueforvaltningen kontrolleres på en efter selskabets forhold  

 tilfredsstillende måde.
 Stk. 2. Bestyrelsesmedlemmer og direktører må ikke udføre eller  

 deltage i spekulationsforretninger vedrørende anparter i selskabet eller  

 vedrørende anparter og aktier i selskaber inden for samme koncern.
§ 21. Hvis det øverste ledelsesorgan består af flere medlemmer,  

 føres der en protokol over forhandlingerne, der underskrives af samtlige  

 tilstedeværende medlemmer.
Et ledelsesmedlem, der ikke er enig i  

 beslutningen, har ret til at få sin mening indført i protokollen.
Medarbejdervalgte bestyrelsesmedlemmer § 22. I selskaber, der i de sidste tre år har beskæftiget  

 gennemsnitligt mindst 35 medarbejdere, har selskabets medarbejdere ret til  

 blandt disse at vælge et antal medlemmer af bestyrelsen og suppleanter for  

 disse svarende til halvdelen af de øvrige bestyrelsesmedlemmer, dog mindst 2  

 medlemmer.
Såfremt det antal bestyrelsesmedlemmer, der skal vælges, ikke  

 udgør et helt tal, skal der afrundes opad.
Stk. 2. Medarbejderne i et moderselskab og dets her i landet  

 registrerede datterselskaber har ret til blandt medarbejderne at vælge et  

 antal medlemmer af bestyrelsen i moderselskabet og suppleanter herfor, hvis  

 de nævnte datterselskaber er anparts- eller aktieselskaber, hvori  

 moderselskabet besidder flertallet af stemmerettighederne, jf. § 3, stk. 4 og  

 5, og moderselskabet og de nævnte datterselskaber i de tre sidste år  

 tilsammen gennemsnitligt har beskæftiget i alt mindst 35 medarbejdere.  

 Omfattes moderselskabet af stk. 1, har medarbejderne i moderselskabet efter  

 denne bestemmelse ret til at vælge 2 medlemmer og suppleanter for disse.
Det  

 samlede antal medarbejdervalgte bestyrelsesmedlemmer i moderselskabets  

 bestyrelse skal svare til halvdelen af de øvrige bestyrelsesmedlemmer, dog  

 mindst 3 medlemmer.
Bestemmelsen i stk. 1, 2. pkt., finder tilsvarende  

 anvendelse.
 Stk. 3. I koncerner, hvor der i moderselskabet er  

 medarbejdervalgte bestyrelsesmedlemmer, afholdes valg i henhold til stk. 2  

 første gang i forbindelse med udløbet af de af moderselskabets medarbejdere  

 valgte bestyrelsesmedlemmers og suppleanters valgperiode.
 Stk. 4. I selskaber, der ikke omfattes af stk. 1 og 2, kan  

 vedtægterne tillægge selskabets henholdsvis koncernens medarbejdere ret til  

 at vælge 2 eller flere bestyrelsesmedlemmer.
Stk. 5. De bestyrelsesmedlemmer, der vælges af medarbejderne i  

 medfør af stk. 1 og 2, udpeges for 4 år ad gangen blandt de medarbejdere, der  

 i hele sidste år før valget har været ansat i selskabet eller, for koncernens  

 vedkommende, inden for samme koncern.
Valgperioden skal ophøre ved  

 afslutningen af en ordinær generalforsamling, jf. § 29, senest 4 år efter  

 valget.
 Stk. 6. Aktieselskabslovens §§ 177 og 178 finder med de nødvendige  

 tilpasninger anvendelse på anpartsselskaber.
Bestyrelsesmedlemmers udtræden § 23. Et bestyrelsesmedlem kan til enhver tid udtræde af  

 bestyrelsen.
Meddelelse herom skal gives selskabets bestyrelse og den eller  

 de, som har udpeget eller valgt den pågældende.
Et bestyrelsesmedlem kan til  

 enhver tid afsættes af den eller de, som har udpeget eller valgt den  

 pågældende.
Stk. 2 Er der ingen suppleant til at indtræde i  

 bestyrelsesmedlemmets sted, påhviler det de øvrige bestyrelsesmedlemmer at  

 foranledige valg af nyt medlem for det afgående medlems resterende  

 valgperiode.
Det samme gælder, dersom et bestyrelsesmedlem, der er valgt af  

 medarbejderne efter § 22, stk. 1 eller 2, ikke længere er ansat i selskabet  

 eller koncernen.
 Tegningsret m.v.
 § 24. Medlemmer af bestyrelsen og af direktionen repræsenterer  

 selskabet udadtil.
Stk. 2. Selskabet forpligtes ved aftaler, som på selskabets vegne  

 indgås af den samlede bestyrelse eller af et medlem af bestyrelsen eller af  

 en direktør.
Tilsvarende gælder for afgivelse af tilsagn.
Stk. 3. Den tegningsret, som efter stk. 2 tilkommer det enkelte  

 medlem af bestyrelsen og af direktionen, kan i vedtægterne begrænses således,  

 at tegningsretten kun kan udøves af flere medlemmer i forening eller af et  

 eller flere bestemte medlemmer hver for sig eller i forening.
Anden  

 begrænsning i tegningsretten kan ikke registreres.
 § 25. Hvis nogen, der efter § 24 har tegningsret, har indgået  

 aftale eller afgivet tilsagn på selskabets vegne, forpligter dette selskabet,  

 medmindre:
1) de tegningsberettigede har handlet i strid med de begrænsninger i deres  

 beføjelser, som er fastsat i denne lov, eller 2) dette falder uden for selskabets formål, og selskabet godtgør, at  

 tredjemand vidste det, eller at det ikke kunne være den pågældende ubekendt.
 Stk. 2. Bekendtgørelsen af formålsbestemmelsen i selskabets  

 vedtægter i overensstemmelse med § 75 er ikke i sig selv tilstrækkeligt bevis  

 efter stk. 1, nr. 2.
 § 26. Er valg eller udnævnelse af medlemmer af bestyrelse eller  

 direktion bekendtgjort i Erhvervs- og Selskabsstyrelsens  

 edb-informationssystem i overensstemmelse med § 75, kan mangler ved valget  

 eller udnævnelsen ikke påberåbes over for tredjemand, medmindre selskabet  

 godtgør, at denne kendte manglen.
§ 27. De, der efter reglerne i §§ 24 - 26 er bemyndiget til at  

 repræsentere selskabet, må ikke disponere således, at dispositionen er  

 åbenbart egnet til at skaffe visse anpartshavere eller andre en utilbørlig  

 fordel på andre anpartshaveres eller selskabets bekostning.
De må ikke  

 efterkomme generalforsamlingsbeslutninger eller beslutninger af andre  

 selskabsorganer, hvis beslutningen måtte være ugyldig som stridende mod denne  

 lov eller selskabets vedtægter.
 Stk. 2. Aftaler, som indgås mellem en eneanpartshaver og  

 selskabet, er kun gyldige, hvis de affattes skriftligt, medmindre der er tale  

 om aftaler på sædvanlige vilkår som led i et løbende mellemværende.
Kapitel 6 Anpartshavernes beslutningsret § 28. Anpartshavernes ret til at træffe beslutninger i selskabet  

 udøves på generalforsamlingen, medmindre anpartshaverne er enige om at træffe  

 beslutninger på anden måde.
Regler herom kan optages i vedtægterne, der  

 ligeledes kan indeholde regler om fravigelser i overensstemmelse med § 31,  

 stk. 1, 1. pkt, § 32 og § 33, stk. 1.
Stk. 2. Alle beslutninger indføres i selskabets  

 forhandlingsprotokol.
Protokollen eller en bekræftet udskrift af denne skal  

 være tilgængelig for anpartshaverne på selskabets kontor.
§ 29. Senest 5 måneder efter udløbet af hvert regnskabsår skal der  

 afholdes ordinær generalforsamling, jf. dog § 28, stk. 1. På denne skal  

 fremlægges revideret årsregnskab.
I et moderselskab fremlægges desuden et  

 koncernregnskab.
Stk. 2. Anpartshaverne skal træffe afgørelse om 1) godkendelse af årsregnskabet, 2) anvendelse af overskud eller dækning af tab i henhold til det godkendte  

 regnskab, og 3) andre spørgsmål, som efter selskabets vedtægter er henlagt til  

 generalforsamlingen.
 § 30. Ekstraordinær generalforsamling skal afholdes senest 2 uger  

 efter, at det øverste ledelsesorgan, revisor eller en anpartshaver har  

 forlangt det.
 § 31. Selskabets øverste ledelsesorgan indkalder til  

 generalforsamling med angivelse af endelig dagsorden senest 8 dage før  

 generalforsamlingen, medmindre vedtægterne tillader en kortere frist.  

 Meddelelse om indkaldelse skal gives medarbejderne, hvis disse har meddelt  

 bestyrelsen, at de har besluttet at vælge medarbejdervalgte  

 bestyrelsesmedlemmer, jf. § 22, stk. 1 og 6. Tilsvarende skal meddelelse  

 gives koncernmedarbejderne, hvis datterselskabernes medarbejdere har givet  

 meddelelse til bestyrelsen efter § 22, stk. 2 og 6.
Stk. 2. Enhver anpartshaver har ret til at få et bestemt emne  

 optaget på dagsordenen.
Anpartshaverne kan ikke træffe beslutning i sager,  

 der ikke er sat på dagsordenen.
§ 32. Alle anliggender afgøres ved simpelt stemmeflertal, hvis  

 ikke denne lov eller vedtægterne stiller større krav.
Står stemmerne lige,  

 skal valg afgøres ved lodtrækning, medmindre vedtægterne bestemmer andet.
 § 33. Beslutning om ændring af vedtægterne er kun gyldig, såfremt  

 den tiltrædes af mindst to tredjedele af de afgivne stemmer, medmindre andet  

 er bestemt i vedtægterne.
 Stk. 2. Dersom et anpartsselskab ikke har en bestyrelse, men efter  

 § 19, stk. 2, skal have en sådan, skal forslag om at ændre vedtægterne  

 således, at selskabet skal have en bestyrelse, anses som gyldigt vedtaget,  

 når blot en anpartshaver har stemt for forslaget.
 § 34. Beslutning om vedtægtsændringer, hvorved:
1) anpartshavernes ret til udbytte eller til udlodning af selskabets  

 midler formindskes til fordel for andre end anpartshaverne i selskabet eller  

 medarbejderne i selskabet eller dettes datterselskab, 2) anpartshavernes forpligtelser over for selskabet forøges, 3) anparternes omsættelighed begrænses, 4) anpartshaverne forpligtes til at lade deres anparter indløse uden for  

 tilfælde af selskabets opløsning, eller 5) der fastsættes bestemmelser om anpartshavernes ret til at træffe  

 beslutning uden afholdelse af generalforsamling, er kun gyldig, såfremt den tiltrædes af samtlige anpartshavere.
 Stk. 2. Beslutning om vedtægtsændringer, hvorved retsforholdet  

 mellem anpartshavere forrykkes, er kun gyldig, såfremt beslutningen tiltrædes  

 af de anpartshavere, hvis retsstilling forringes.
 § 35. Der må ikke træffes beslutning, som åbenbart er egnet til at  

 skaffe visse anpartshavere eller andre en utilbørlig fordel på andre  

 anpartshaveres eller selskabets bekostning.
 § 36. En anpartshaver eller et medlem af ledelsen kan anlægge sag  

 vedrørende en beslutning, som ikke er blevet til på lovlig måde, eller som er  

 i strid med denne lov eller selskabets vedtægter.
 Stk. 2. Sag skal være anlagt senest 3 måneder efter beslutningen.  

 Ellers anses beslutningen for gyldig.
Stk. 3. Bestemmelserne i stk. 2 finder ikke anvendelse, 1) når beslutningen ikke lovligt kunne tages selv med samtlige  

 anpartshaveres samtykke, 2) når der ifølge denne lov eller selskabets vedtægter kræves samtykke til  

 beslutningen af alle eller visse anpartshavere, og sådant samtykke ikke er  

 givet, 3) når de for selskabet gældende regler for indkaldelse væsentligt er  

 tilsidesat, eller 4) når den anpartshaver, der har rejst sagen efter udløbet af den i stk. 2  

 angivne tid, men dog senest 24 måneder efter beslutningen, har haft rimelig  

 grund til forsinkelsen, og retten på grund heraf og under hensyntagen til  

 omstændighederne i øvrigt finder, at det ville være åbenbart urimeligt at  

 anvende bestemmelserne i stk. 2.
Stk. 4. Finder retten, at beslutningen omfattes af bestemmelsen i  

 stk. 1, skal den ved dom kendes ugyldig eller ændres.
En ændring af  

 beslutningen kan dog kun ske, såfremt der nedlægges påstand derom, og retten  

 er i stand til at fastslå, hvilket indhold beslutningen rettelig skulle have  

 haft.
Rettens afgørelse har også gyldighed for de anpartshavere, der ikke har  

 anlagt sagen.
Kapitel 7 Kapitaltilførsel § 37. Beslutning om forhøjelse af anpartskapitalen ved tegning af  

 nye anparter eller ved overførsel af selskabets reserver til anpartskapital  

 (fondsanparter) træffes af anpartshaverne med den stemmeflerhed, der kræves  

 til vedtægtsændring.
Tegning af nye anparter § 38. Beslutning om forhøjelse af anpartskapitalen ved tegning af  

 nye anparter skal angive:
1) det beløb, hvormed anpartskapitalen forhøjes, 2) hvem der tegner de nye anparter, 3) anparternes pålydende beløb og tegningskursen, 4) hvornår de nye anparter giver ret til udbytte og andre rettigheder i  

 selskabet, og 5) de omkostninger ved forhøjelsen, som selskabet skal betale.
§ 39. Kan nye anparter indbetales i andre værdier end kontanter,  

 eller skal selskabet i forbindelse med kapitalforhøjelsen uden vederlag i  

 anparter overtage sådanne værdier, skal bestemmelserne herom angives i  

 forhøjelsesbeslutningen.
Reglerne i aktieselskabslovens §§ 6, 6 a og 6 b  

 finder tilsvarende anvendelse, dog skal redegørelsen efter  

 aktieselskabslovens § 6 afgives af det øverste ledelsesorgan, og balancen  

 efter § 6 a udarbejdes som en overtagelsesbalance for den overtagne  

 virksomhed.
 Stk. 2. Bestemmelsen i stk. 1 finder ikke anvendelse på  

 kapitalforhøjelser i forbindelse med fusion.
§ 40. Kan nye anparter indbetales ved konvertering af gæld, skal  

 bestemmelserne herom angives i forhøjelsesbeslutningen.
Det øverste  

 ledelsesorgan skal redegøre for årsagen til og tidspunktet for  

 gældsstiftelsen og for grundene til forslaget om konvertering.
 § 41. Tegning af nye anparter sker ved tilførsler i selskabets  

 forhandlingsprotokol.
 Stk. 2. Er tegning sket under forbehold, finder bestemmelserne i §  

 10 tilsvarende anvendelse.
§ 42. Anmeldelse om kapitalforhøjelse kan ikke registreres, før  

 den nytegnede anpartskapitals pålydende og en eventuel overkurs er fuldt  

 indbetalt.
Er anmeldelse ikke modtaget i Erhvervs- og Selskabsstyrelsen  

 senest 12 måneder efter beslutningen, eller nægtes registrering, er  

 beslutningen om kapitalforhøjelsen bortfaldet.
Allerede indbetalte beløb  

 tilbagebetales straks til tegnerne.
Udstedelse af fondsanparter § 43. Forhøjelse af anpartskapitalen ved fondsanparter kan ske ved  

 beslutning om overførsel til anpartskapitalen af beløb, som 1) kan uddeles som udbytte, 2) er henlagt til opskrivningshenlæggelser efter årsregnskabslovens § 30,  

 stk. 4, eller 3) er henlagt til reserverne i forbindelse med anvendelse af den indre  

 værdis metode, jf. årsregnskabslovens § 40.
 Stk. 2. Beslutningen skal angive det beløb, anpartskapitalen skal  

 forhøjes med.
 Stk. 3. Beslutningen skal anmeldes efter reglerne i kapitel 12.  

 Beslutningen mister sin gyldighed, hvis anmeldelsen ikke er modtaget i  

 Erhvervs- og Selskabsstyrelsen senest 4 uger efter, at beslutningen er  

 truffet.
Kapitel 8 Kapitalafgang m.v.
 § 44. Uddeling af selskabets midler til anpartshaverne må kun  

 finde sted som udbytte på grundlag af det senest godkendte årsregnskab eller  

 som udlodning i forbindelse med nedsættelse af anpartskapitalen eller i  

 forbindelse med selskabets opløsning.
Udbytte § 45. Anpartshaverne træffer beslutning om fordeling af det  

 overskudsbeløb, der er til rådighed efter årsregnskabet (udbytte).
Stk. 2. Som udbytte kan alene uddeles overskuddet efter seneste  

 godkendte årsregnskab, overført overskud fra tidligere år og reserver, der  

 ikke er bundet efter lov eller selskabets vedtægter.
Herfra skal fradrages  

 overført underskud fra tidligere år, og beløb der efter årsregnskabet skal  

 fratrækkes egenkapitalen, samt beløb der skal henlægges efter lov eller  

 selskabets vedtægter.
Kapitalnedsættelse § 46. Beslutning om nedsættelse af anpartskapitalen træffes af  

 anpartshaverne med den stemmeflerhed, der kræves til vedtægtsændring.
 Stk. 2. Beslutningen om kapitalnedsættelse skal angive det beløb,  

 hvormed anpartskapitalen nedsættes (nedsættelsesbeløbet), samt til hvilket af  

 følgende formål beløbet skal anvendes:
1) dækning af underskud, 2) udbetaling til anpartshaverne, eller 3) henlæggelse til en særlig fond, der kun kan anvendes efter beslutning  

 af anpartshaverne.
 Stk. 3. Anpartshaverne kan kun træffe beslutning om anvendelse af  

 nedsættelsesbeløbet til de i stk. 2, nr. 2 og 3, angivne formål, hvis der  

 efter nedsættelsen er fuld dækning for anpartskapitalen samt de henlæggelser  

 og reserver, der er bundne i henhold til lov og selskabets vedtægter.
 Stk. 4. Skal udbetaling af selskabets midler ske med et højere  

 beløb end nedsættelsesbeløbet, skal dette oplyses i beslutningen såvel som i  

 bekendtgørelsen (proklamaet) efter § 47 med angivelse af det overskydende  

 beløb.
 Stk. 5. Beslutningen om kapitalnedsættelsen skal anmeldes efter  

 reglerne i kapitel 12. Beslutningen mister sin gyldighed, hvis anmeldelsen  

 ikke er modtaget i Erhvervs- og Selskabsstyrelsen senest 4 uger efter, at  

 beslutningen er truffet.
§ 47. Skal nedsættelsesbeløbet helt eller delvist anvendes til de  

 formål, der er nævnt i § 46, stk. 2, nr. 2 og 3, skal selskabets kreditorer,  

 ved en bekendtgørelse (proklama) i Statstidende med et varsel af mindst tre  

 måneder opfordres til at anmelde deres krav.
Dette gælder ikke, hvis  

 anpartskapitalen samtidig forhøjes ved tegning af et tilsvarende beløb.  

 Kapitalnedsættelsen må ikke gennemføres, så længe anmeldte, forfaldne krav  

 ikke er fyldestgjort, og der ikke på forlangende er stillet betryggende  

 sikkerhed for uforfaldne eller omtvistede krav.
Hvis en af parterne forlanger  

 det, afgør Erhvervs- og Selskabsstyrelsen, om en tilbudt sikkerhed må anses  

 for betryggende.
 Stk. 2. Er anmeldelse om gennemførelse af anpartskapitalens  

 nedsættelse ikke modtaget i Erhvervs- og Selskabsstyrelsen senest 12 måneder  

 efter beslutningens registrering, mister beslutningen sin gyldighed, og den i  

 henhold til § 46, stk. 5, skete anmeldelse slettes af registeret for  

 anpartsselskaber.
Tilbagebetaling § 48. Er der sket udbetaling til anpartshaverne i strid med  

 bestemmelserne i denne lov, skal anpartshaverne tilbagebetale beløbet tillige  

 med en årlig rente af beløbet svarende til den rente, der er fastsat efter §  

 5, stk. 1 og 2, i lov om renter ved forsinket betaling m.v., med et tillæg af  

 2 pct.
For tilbagebetaling af udbytte gælder dette dog kun, hvis  

 anpartshaveren indså eller burde have indset, at udbetalingen var ulovlig.
 Stk. 2. Kan beløbet ikke inddrives, eller har anpartshaveren ikke  

 tilbagebetalingspligt, er de, som har medvirket til beslutningen om  

 udbetalingen eller gennemførelsen af denne eller til opstillingen eller  

 godkendelsen af den urigtige regnskabsopgørelse, ansvarlige efter de  

 almindelige erstatningsregler.
 Lån, egne anparter m.v.
§ 49. Et selskab må ikke yde lån til eller stille sikkerhed for  

 anpartshavere, aktionærer, bestyrelsesmedlemmer eller direktører i selskabet  

 eller et moderselskab til dette.
Et selskab må heller ikke yde lån til eller  

 stille sikkerhed for den, der er knyttet til en person, som er omfattet af 1.  

 pkt., ved ægteskab eller ved slægtskab i ret op- eller nedstigende linie,  

 eller som på anden måde står den pågældende særligt nær.
Stk. 2. Et selskab må ikke yde lån til finansiering af erhvervelse  

 af anparter i selskabet eller anparter eller aktier i dets moderselskab.
Et  

 selskab må heller ikke stille midler til rådighed eller sikkerhed i  

 forbindelse med sådan erhvervelse.
 Stk. 3. Sikkerhedsstillelse i strid med stk. 1 og 2, er dog  

 bindende, hvis medkontrahenten ikke havde kendskab til, at sikkerheden var  

 stillet i strid med disse bestemmelser.
 Stk. 4. Udbetalinger fra selskabet, der er foretaget i forbindelse  

 med dispositioner i strid med stk. 1 og 2, skal tilbageføres tillige med en  

 årlig rente af beløbet svarende til den rente, der er fastsat efter § 5, stk.  

 1 og 2, i lov om renter ved forsinket betaling m.v., med et tillæg af 2 pct.,  

 medmindre højere rente er aftalt.
 Stk. 5. Kan tilbagebetaling og ophør af sikkerhedsstillelse ikke  

 finde sted, indestår de, der har truffet eller opretholdt dispositionerne  

 efter stk. 1 og 2, for selskabets tab.
 § 50. § 49, stk. 1, 1. pkt., finder ikke anvendelse på lån til et  

 moderselskab og sikkerhedsstillelse for et moderselskabs forpligtelser.
Stk. 2. § 49, stk. 1 og 2, finder ikke anvendelse på dispositioner  

 foretaget med henblik på erhvervelse af anparter af eller til medarbejderne i  

 selskabet eller i et datterselskab.
Selskabet må kun anvende beløb hertil i  

 det omfang, hvori selskabets egenkapital overstiger det beløb, der ikke kan  

 anvendes til uddeling af udbytte.
 Stk. 3. I ledelsesprotokollen, jf. § 21, skal der gøres bemærkning  

 om enhver disposition efter stk. 2. På dispositioner foretaget i strid med  

 stk. 2 finder § 49, stk. 3 - 5, tilsvarende anvendelse.
 Stk. 4. § 49, stk. 1 og 2, finder ikke anvendelse på de selskaber,  

 der er omfattet af lov om visse kreditinstitutter.
 § 51. Et anpartsselskab må ikke tegne, erhverve eller besidde  

 anparter i selskabet selv (egne anparter) eller anparter eller aktier i et  

 moderselskab til dette.
Stk. 2. Bestemmelsen i stk. 1 er ikke til hinder for, at anparter  

 erhverves til opfyldelse af en lovbestemt indløsningspligt, som påhviler  

 selskabet.
Anparter, som er erhvervet på denne måde, skal afhændes, så snart  

 det kan ske uden tab for selskabet og senest 3 år efter erhvervelsen.
 Stk. 3. Hvis anparter ikke er afhændet rettidigt efter stk. 2,  

 skal det øverste ledelsesorgan annullere disse i forbindelse med en  

 tilsvarende nedsættelse af anpartskapitalen, jf. §§ 46 og 47.
Kapitaltab § 52. Efter reglerne i § 28 skal selskabets øverste ledelsesorgan  

 senest 6 måneder efter, at selskabet har tabt 40 pct. af sin anpartskapital,  

 redegøre for selskabets økonomiske stilling overfor anpartshaverne.  

 Ledelsesorganet skal endvidere stille forslag til beslutning, der fører til  

 fuld dækning af anpartskapitalen, eller stille forslag til beslutning om  

 opløsning af selskabet.
Vil anpartskapitalen efter en nedsættelse være mindre  

 end 125.000 kr., skal ledelsesorganet stille forslag til beslutning om, at  

 anpartskapitalen forhøjes til mindst dette beløb eller om, at selskabet  

 opløses.
Senest 7 dage efter, at anpartshaverne har behandlet  

 ledelsesorganets forslag, skal udskrift af forhandlingsprotokollen være  

 modtaget i Erhvervs- og Selskabsstyrelsen.
Stk. 2. Erhvervs- og Selskabsstyrelsen kan give selskabet en frist  

 til retablering af anpartskapitalen ved selskabets egen indtjening.
Dette  

 forudsætter, at selskabet indsender dokumentation i form af  

 konsolideringsplaner m.v. til brug for vurderingen af  

 retableringsmulighederne.
 Stk. 3. Træffes der ikke beslutning efter stk. 1 eller stk. 2, om  

 at berigtige selskabets kapitalforhold, og sker dette ikke inden for en frist  

 fastsat af Erhvervs- og Selskabsstyrelsen, kan styrelsen foranledige  

 selskabet opløst, om nødvendigt efter reglerne i § 60 om tvangsopløsning.
Kapitel 9 Anpartsselskabers opløsning Likvidation § 53. Såfremt ikke andet er fastsat i lovgivningen, træffes  

 beslutning om opløsning af et anpartsselskab af anpartshaverne og gennemføres  

 ved likvidation.
Opløsning kan endvidere ske efter § 59.
 Stk. 2. Anpartshavernes beslutning træffes i tilfælde, hvor  

 opløsning er påbudt i lovgivningen eller selskabets vedtægter eller af  

 Erhvervs- og Selskabsstyrelsen efter denne lov, med simpelt flertal, jf. §  

 32. I andre tilfælde træffes beslutning med den stemmeflerhed, der kræves til  

 vedtægtsændringer, jf. § 33.
 Stk. 3. Anmeldelse af beslutningen skal være modtaget i Erhvervs-  

 og Selskabsstyrelsen senest 2 uger efter, at beslutningen er truffet.
 Stk. 4. Et anpartsselskab, der er under likvidation, skal beholde  

 sit navn med tilføjelsen »i likvidation«.
§ 54. Til at foretage likvidationen af et anpartsselskab vælger  

 anpartshaverne en eller flere likvidatorer.
Anpartshavere, der ejer en  

 fjerdedel af anpartskapitalen, har ret til at vælge yderligere en likvidator.  

 Likvidatorerne udgør herefter ledelsen.
§ 55. Likvidatorerne skal udarbejde en resultatopgørelse for tiden  

 fra udløbet af det sidste år, for hvilket regnskab er aflagt, til  

 likvidationens indtræden og en balance på sidstnævnte tidspunkt i  

 overensstemmelse med årsregnskabsloven.
Regnskabet skal i revideret stand  

 snarest muligt fremlægges til eftersyn for anpartshaverne og kreditorerne på  

 selskabets kontor og indsendes til Erhvervs- og Selskabsstyrelsen.
§ 56. Meddelelse om likvidationen skal sendes til alle kendte  

 kreditorer.
Likvidatorerne skal endvidere snarest ved en bekendtgørelse  

 (proklama) i Statstidende med et varsel af tre måneder opfordre selskabets  

 kreditorer til at anmelde deres krav.
Fordringer, der anmeldes efter udløbet  

 af dette varsel, dækkes ved midler, der endnu ikke er udloddet til  

 anpartshaverne.
 Stk. 2. Kan en fordring ikke anerkendes som anmeldt, skal der  

 gives kreditor underretning herom ved anbefalet brev med tilkendegivelse af,  

 at kreditor, såfremt denne ønsker at anfægte afgørelsen, må indbringe  

 spørgsmålet for skifteretten senest 3 måneder fra brevets afsendelse at  

 regne.
Udlodning § 57. Udlodning til anpartshaverne kan først foretages, når den  

 frist, der er fastsat i den i § 56, stk. 1, nævnte bekendtgørelse, er udløbet  

 og kendte kreditorer betalt.
Bobehandlingen må ikke afsluttes, før mulige  

 tvister i henhold til § 56, stk. 2, er afgjort.
Stk. 2. Senest 2 uger efter, at det endelige, reviderede  

 likvidationsregnskab er godkendt af anpartshaverne, skal likvidatorernes  

 anmeldelse om selskabets udslettelse af registeret for anpartsselskaber være  

 modtaget i Erhvervs- og Selskabsstyrelsen.
Som bilag til denne anmeldelse  

 skal følge likvidationsregnskabet.
§ 58. Såfremt der efter selskabets udslettelse af registeret for  

 anpartsselskaber fremkommer yderligere midler, eller der i øvrigt måtte være  

 anledning dertil, kan bobehandlingen efter skifterettens bestemmelse  

 genoptages.
Dette sker ved de tidligere likvidatorer eller, hvis disse ikke  

 kan genoptage bobehandlingen, ved skifteretten.
Anmeldelse om genoptagelse af  

 bobehandlingen og dens afslutning skal være modtaget i Erhvervs- og  

 Selskabsstyrelsen senest 2 uger efter skifterettens bestemmelse herom eller  

 efter afslutningen.
Opløsning på grundlag af betalingserklæring § 59. I selskaber, der har betalt alle kreditorer, kan  

 anpartshaverne over for Erhvervs- og Selskabsstyrelsen afgive en erklæring  

 om, at al gæld, forfalden som uforfalden, er betalt, og at selskabet er  

 opløst.
Anpartshavernes navne og adresser skal være angivet i erklæringen.
Stk. 2. Erhvervs- og Selskabsstyrelsen kan kun registrere  

 opløsningen, hvis erklæringen er modtaget i styrelsen senest 2 uger efter  

 underskrivelsen.
Erklæringen skal vedlægges en erklæring fra Told- og  

 Skattemyndighederne om, at der ikke foreligger skatte- og afgiftskrav  

 vedrørende selskabet.
Stk. 3. Anpartshaverne hæfter personligt, solidarisk og ubegrænset  

 for gæld, forfalden som uforfalden eller omtvistet, som bestod på tidspunktet  

 for erklæringens afgivelse.
I det omfang der er overskydende midler, fordeles  

 disse til anpartshaverne.
Tvangsopløsning § 60. Bliver opløsning ikke vedtaget i tilfælde, som er omfattet  

 af § 53, stk. 2, 1. pkt., eller bliver likvidator ikke valgt, tvangsopløses  

 selskabet på Erhvervs- og Selskabsstyrelsens anmodning af skifteretten på  

 selskabets hjemsted.
 Stk. 2. Erhvervs- og Selskabsstyrelsens beslutning om at kræve  

 selskabet opløst offentliggøres i Erhvervs- og Selskabsstyrelsens  

 edb-informationssystem.
 Stk. 3. Selskabet skal beholde sit navn med tilføjelsen  

 »under tvangsopløsning«.
Stk. 4. Skifteretten kan udnævne en eller flere likvidatorer.
For  

 opløsningen gælder i øvrigt bestemmelserne om likvidation i dette kapitel med  

 de fornødne lempelser.
Omkostningerne ved opløsningen betales om fornødent af  

 statskassen.
 Stk. 5. Når bobehandlingen er afsluttet, meddeler skifteretten  

 dette til Erhvervs- og Selskabsstyrelsen, som sletter selskabet i registeret.
 § 61. Erhvervs- og Selskabsstyrelsen kan beslutte, at et selskab  

 skal opløses, om fornødent efter § 60, hvis styrelsen ikke rettidigt har  

 modtaget årsregnskab m.v. i behørig stand efter årsregnskabsloven, eller hvis  

 selskabet ikke har den i loven eller vedtægterne foreskrevne ledelse eller  

 revisor, og manglen ikke afhjælpes senest ved udløbet af en frist, der  

 fastsættes af Erhvervs- og Selskabsstyrelsen.
Genoptagelse af virksomheden § 62. Hvis udlodning ikke er påbegyndt, kan anpartshaverne, under  

 iagttagelse af § 33, stk. 1, beslutte at genoptage selskabets virksomhed.  

 Dette kræver, at der vælges ledelse, jf. § 19, og revisor.
Anpartskapitalen  

 skal nedskrives til det beløb, der er i behold.
Er den beholdne  

 anpartskapital mindre end 125.000 kr., skal den bringes op til mindst dette  

 beløb.
Stk. 2. Anmeldelse om likvidationens ophævelse og om selskabets  

 genoptagelse af virksomheden skal være modtaget i Erhvervs- og  

 Selskabsstyrelsen senest 2 uger efter beslutningen.
Anmeldelsen skal være  

 ledsaget af dokumentation for, at betingelserne i stk. 1 er opfyldt.
Stk. 3. Stk. 1 og 2 finder tilsvarende anvendelse, når et selskab,  

 der er under tvangsopløsning ved skifteretten, indgiver anmeldelse om, at  

 skifteretsbehandlingen skal afbrydes, og at selskabets virksomhed skal  

 genoptages.
Er anmeldelse ikke modtaget senest 3 måneder efter, at Erhvervs-  

 og Selskabsstyrelsen har anmodet skifteretten om at tvangsopløse selskabet,  

 eller har selskabet inden for de sidste 5 år tidligere været under  

 tvangsopløsning, kan registrering ikke finde sted.
Udpegning af selskabs- eller regnskabskyndige § 63. Erhvervs- og Selskabsstyrelsen kan for et selskab, som  

 opfylder betingelserne for tvangsopløsning efter §§ 60 eller 61, udpege en  

 selskabs- eller regnskabskyndig, der har til opgave at udarbejde et regnskab  

 for selskabet og herunder foretage en kritisk gennemgang af selskabets  

 regnskabsmateriale, bøger, fortegnelser og protokoller og dets forhold i  

 øvrigt.
Erhvervs- og Selskabsstyrelsen fastsætter arten og omfanget af den  

 selskabs- eller regnskabskyndiges hverv, der kan omfatte de i stk. 2 og 3  

 nævnte opgaver.
 Stk. 2. Regnskabet omfatter, i det omfang det er muligt,  

 resultatopgørelse og balance, og udarbejdes for tiden fra udløbet af det  

 sidste år, for hvilket regnskab er aflagt efter lovgivningens regler, til  

 udgangen af den måned, der ligger umiddelbart før udpegelsestidspunktet.  

 Regnskabet udarbejdes i henhold til årsregnskabsloven med de fornødne  

 afvigelser.
Stk. 3. Den selskabs- eller regnskabskyndige udarbejder en  

 redegørelse, der omfatter de vigtigste årsager, der har ført til, at  

 betingelserne for tvangsopløsning er opfyldt.
Redegørelsen skal ledsages af  

 en erklæring om det udførte arbejde, herunder at regnskabet er opstillet på  

 baggrund af bogføringen, og hvorvidt den selskabs- eller regnskabskyndige har  

 modtaget de oplysninger, der er anmodet om, samt hvorvidt der efter den  

 selskabs- eller regnskabskyndiges skøn foreligger omstændigheder, der giver  

 anledning til at foretage nærmere undersøgelse af, om der er sket  

 overtrædelse af straffe-, selskabs-, regnskabs-, bogførings-, skatte- og  

 afgiftslovgivningen.
 Stk. 4. Omkostninger m.v. i forbindelse med den selskabs- eller  

 regnskabskyndiges hverv afholdes af statskassen, men dækkes i det omfang, der  

 er midler hertil, endeligt af selskabet.
Stk. 5. Den selskabs- eller regnskabskyndige kan i selskabet  

 foretage de undersøgelser og anmode bestyrelse, direktion samt medarbejdere i  

 selskabet om de oplysninger, der er nødvendige til varetagelsen af sine  

 opgaver.
Endvidere kan den selskabs- eller regnskabskyndige anmode selskabets  

 medkontrahenter, pengeinstitutforbindelser, revisorer og lignende om de  

 oplysninger, som selskabets ledelse kunne forlange.
Stk. 6. Den personkreds, der er nævnt i stk. 5, har efter  

 anmodning fra Erhvervs- og Selskabsstyrelsen pligt til at udlevere selskabets  

 regnskabsmateriale m.v. i det omfang, det er påkrævet for den selskabs- eller  

 regnskabskyndiges varetagelse af sine opgaver.
Selv om vedkommende har  

 tilbageholdelsesret, skal vedkommende udlevere materialet, som efter  

 benyttelsen tilbageleveres til den pågældende.
Erhvervs- og Selskabsstyrelsen  

 har uden retskendelse mod behørig legitimation til enhver tid adgang til at  

 skaffe sig regnskabsmaterialet m.v. hos den i stk. 5 angivne personkreds.  

 Politiet yder om fornødent bistand hertil.
Nærmere regler om bistanden kan  

 fastsættes af Erhvervs- og Selskabsstyrelsen efter forhandling med  

 justitsministeren.
Overgang til konkurs § 64. På selskabets vegne kan konkursbegæring kun indgives af det  

 øverste ledelsesorgan.
 Stk. 2. Såfremt likvidatorerne finder, at likvidationen ikke vil  

 give fuld dækning til kreditorerne, skal de indgive konkursbegæring.
Stk. 3. Opløses et selskab i medfør af § 60, indgives  

 konkursbegæringen af likvidator.
Er ingen likvidator udnævnt, kan  

 skifteretten af egen drift træffe afgørelse om konkurs.
 Stk. 4. Et anpartsselskab, der er under konkurs, skal beholde sit  

 navn med tilføjelsen »under konkurs«.
 Stk. 5. I forbindelse med registrering af konkursens slutning  

 slettes selskabet af registeret for anpartsselskaber, medmindre andet fremgår  

 af skifterettens meddelelse.
Kapitel 10 Fusion og omdannelse til aktieselskab Fusion § 65. Et anpartsselskab kan opløses uden likvidation ved  

 overdragelse af selskabets aktiver og gæld som helhed til et andet  

 anpartsselskab eller et aktieselskab.
Det samme gælder, når to eller flere  

 anparts- eller aktieselskaber sammensmeltes til et nyt anparts- eller  

 aktieselskab.
Bestemmelserne om fusion i aktieselskabslovens kapitel 15  

 finder anvendelse.
Beslutning om fusion træffes i et anpartsselskab med den  

 stemmeflerhed, der kræves til vedtægtsændring, jf. § 33.
Omdannelse til aktieselskab § 66. Anpartshaverne kan med det flertal, der kræves til  

 vedtægtsændring, vedtage at omdanne selskabet til et aktieselskab.  

 Anpartshaverne skal, forinden beslutning træffes, gøres bekendt med en  

 vurderingsberetning, der udarbejdes efter aktieselskabslovens §§ 6 a og 6 b.  

 Endvidere finder aktieselskabslovens § 6 c tilsvarende anvendelse på  

 erhvervelser efter beslutningen om omdannelsen.
 Stk. 2. Meddelelse om vedtagelsen sendes senest 2 uger efter  

 vedtagelsen til alle anpartshavere, som ikke har deltaget i beslutningen.
 § 67. Omdannelsen til aktieselskab anses som sket, når vedtægterne  

 er ændret således, at de opfylder kravene i lov om aktieselskaber, og  

 vedtægterne er registreret samt bekendtgjort i Erhvervs- og  

 Selskabsstyrelsens edb-informationssystem.
 Stk. 2. Aktiebreve må ikke udleveres, før omdannelsen er  

 registreret, jf. herved aktieselskabslovens § 21.
Stk. 3. Er der forløbet 5 år efter omdannelsen, uden at alle  

 dertil berettigede har fremsat anmodning om udlevering af deres aktiebreve,  

 kan bestyrelsen ved en bekendtgørelse i Statstidende opfordre den eller de  

 pågældende til inden for 6 måneder at afhente aktiebrevene.
Når fristen er  

 udløbet, uden at henvendelse er sket, kan bestyrelsen for aktionærens regning  

 afhænde aktierne.
I salgsprovenuet kan selskabet fradrage omkostningerne ved  

 bekendtgørelsen og afhændelsen.
Er salgsprovenuet ikke afhentet senest 5 år  

 efter afhændelsen, tilfalder beløbet selskabet.
Kapitel 11 Filialer af udenlandske anpartsselskaber § 68. Aktieselskabslovens kapitel 17 om filialer af udenlandske  

 aktieselskaber finder tilsvarende anvendelse på udenlandske anpartsselskaber  

 og udenlandske selskaber med en tilsvarende retsform.
Dog skal filialen  

 anmeldes efter kapitel 12 i nærværende lov.
Stk. 2. En filial skal i sit navn optage selskabets navn med  

 tilføjelse af ordet »filial« og med tydelig angivelse af selskabets  

 nationalitet.
Filialer skal på breve og andre forretningspapirer angive navn,  

 hjemsted (hovedkontor) og registreringsnummer samt et eventuelt register og  

 registreringsnummer for selskabet i hjemlandet.
Anføres anpartskapitalens  

 størrelse på disse dokumenter, skal såvel den tegnede som den indbetalte  

 anpartskapital anføres.
Kapitel 12 Anmeldelse og registrering m.m.
§ 69. Erhvervs- og Selskabsstyrelsen fastsætter regler om  

 anmeldelse og registrering.
Styrelsen kan fastsætte regler om, at anmeldelse  

 samt dokumenter i forbindelse hermed kan udveksles elektronisk, herunder  

 indsendes til styrelsen, i en af styrelsen foreskrevet standardiseret form.  

 Sådanne elektroniske dokumenter sidestilles med papirbaserede dokumenter i  

 retlig henseende.
Styrelsen kan fastsætte regler om, hvilke forhold anmeldere  

 eller andre selv kan registrere i styrelsens edb-system, og for brugen af  

 dette system.
 Stk. 2. Registreringer foretaget i henhold til regler udstedt i  

 medfør af stk. 1, 4. pkt., træder i stedet for indsendelse af anmeldelse. §  

 71 gælder også for sådanne registreringer.
Stk. 3. Styrelsen kan fastsætte regler om gebyrer for anmeldelse.  

 Endvidere kan styrelsen fastsætte regler om gebyrer for udskrifter m.v.,  

 bekendtgørelse, og for brugen af styrelsens edb-system.
Styrelsen kan  

 fastsætte gebyr for rykkerskrivelser m.v. ved for sen betaling.
 Stk. 4. Erhvervs- og Selskabsstyrelsen fastsætter regler om  

 betaling af et årligt gebyr for administration af de selskabsretlige regler  

 vedrørende kapitaltab, anpartshaverlån m.v. samt for ikke særligt prissatte  

 ydelser.
 § 70. De frister, der er fastsat i eller i henhold til denne lov,  

 regnes fra dagen efter den dag, hvor den begivenhed, som udløser fristen,  

 finder sted.
 Stk. 2. Er fristen angivet i uger, udløber fristen på ugedagen for  

 den dag, fristen udløses.
Stk. 3. Er fristen angivet i måneder, udløber fristen på  

 månedsdagen for den dag, fristen udløses.
Hvis den dag, fristen udløses, er  

 den sidste dag i en måned, eller hvis fristen udløber på en månedsdato, som  

 ikke findes, udløber fristen altid på den sidste dag i måneden uanset dens  

 længde.
 Stk. 4. Udløber en frist i en weekend, på en helligdag,  

 grundlovsdag, juleaftensdag eller nytårsaftensdag, udstrækkes fristen til den  

 førstkommende hverdag.
 § 71. Sker der ændring i selskabets vedtægter eller noget andet  

 forhold, hvorom anmeldelse er sket, skal anmeldelse herom, for så vidt ikke  

 andet er bestemt i denne lov, være modtaget i Erhvervs- og Selskabsstyrelsen  

 senest 4 uger efter ændringens vedtagelse.
 Stk. 2. Sker der ændringer i selskabets vedtægter, for så vidt  

 angår hjemsted, eller sker der ændringer i selskabets bestyrelse eller  

 direktion, eller vælges ny revisor, skal anmeldelse være modtaget i Erhvervs-  

 og Selskabsstyrelsen senest 2 uger efter, at der er truffet beslutning herom.
 § 72. Erhvervs- og Selskabsstyrelsen kan forlange de oplysninger,  

 som er nødvendige for, at der kan tages stilling til, om loven og selskabets  

 vedtægter er overholdt.
 § 73. Dersom anmeldelsen eller den anmeldte ordning ikke  

 fyldestgør lovens forskrifter eller bestemmelser fastsat i henhold til loven  

 eller ikke stemmer med selskabets vedtægter, eller dersom den beslutning, i  

 henhold til hvilken den anmeldte ordning er truffet, ikke er blevet til på  

 den måde, som loven eller vedtægterne foreskriver, skal registrering nægtes.
 Stk. 2. Finder Erhvervs- og Selskabsstyrelsen, at en fejl eller  

 mangel kan afhjælpes ved beslutning truffet af anpartshaverne eller af det  

 øverste ledelsesorgan, fastsættes der en frist til forholdets berigtigelse.  

 Sker berigtigelse ikke senest ved udløbet af den fastsatte frist, nægtes  

 registrering.
 Stk. 3. Anmelderen skal have skriftlig meddelelse om nægtelsen og  

 om grundene til denne.
§ 74. Ved registrering efter regler fastsat i medfør af § 69, stk.  

 1, 2. og 4. pkt., kan Erhvervs- og Selskabsstyrelsen i indtil 5 år fra  

 registreringstidspunktet stille krav om indsendelse af bevis for, at  

 anmeldelsen eller registreringen er lovligt foretaget, jf. § 73, stk. 1.  

 Godtgøres dette ikke, fastsætter styrelsen en frist til forholdets  

 berigtigelse.
Sker berigtigelse ikke senest ved udløbet af den fastsatte  

 frist, kan styrelsen om fornødent foranledige selskabet opløst efter reglerne  

 i § 60.
§ 75. Registreringer, modtagelse af vurderingsberetninger i  

 henhold til § 9, fusionsplaner og vurderingsmændenes erklæring efter § 65,  

 jf. aktieselskabslovens § 134 c, stk. 4, skal straks bekendtgøres i Erhvervs-  

 og Selskabsstyrelsens edb-informationssystem.
Registreringer samt modtagne  

 anmeldelser med bilag, fusionsplaner, vurderingsberetninger og erklæringer  

 efter § 65, jf. aktieselskabslovens § 134 c, stk. 4, er offentligt  

 tilgængelige.
De oplysninger m.v., der meddeles til Erhvervs- og  

 Selskabsstyrelsen efter § 63, er undtaget fra lov om offentlighed i  

 forvaltningen.
Stk. 2. Det, som er blevet bekendtgjort i Erhvervs- og  

 Selskabsstyrelsens edb-informationssystem, anses for at være kommet til  

 tredjemands kundskab.
Bestemmelsen i 1. pkt. finder dog ikke anvendelse på  

 dispositioner, der er foretaget senest den 16. dag efter bekendtgørelsen,  

 dersom det bevises, at tredjemand ikke har haft mulighed for at få kendskab  

 til det bekendtgjorte forhold.
Stk. 3. Så længe bekendtgørelse i Erhvervs- og Selskabsstyrelsens  

 edb-informationssystem ikke har fundet sted, kan forhold, der skal anmeldes  

 og bekendtgøres, ikke gøres gældende imod tredjemand, medmindre det bevises,  

 at denne har haft kundskab herom.
Den omstændighed, at et sådant forhold  

 endnu ikke er bekendtgjort, hindrer ikke tredjemand i at gøre forholdet  

 gældende.
§ 76. Skifteretten på selskabets hjemsted udøver de beføjelser,  

 der efter denne lov er henlagt til skifteretten.
I de områder, der nævnes i  

 konkurslovens § 4, udøves beføjelserne af Sø- og Handelsrettens  

 skifteretsafdeling.
Klageadgang § 77. Erhvervsministeren kan fastsætte regler om klageadgang,  

 herunder at klager ikke kan indbringes for højere administrativ myndighed.
 § 78. Afgørelser truffet af Erhvervs- og Selskabsstyrelsen i  

 henhold til loven eller forskrifter udstedt i medfør af loven kan indbringes  

 for Erhvervsministeriets Erhvervsankenævn senest 4 uger efter, at afgørelsen  

 er meddelt den pågældende.
 Stk. 2. Erhvervs- og Selskabsstyrelsens afgørelser som følge af  

 overskridelse af de frister, der er fastsat i § 11, stk. 1, § 42, 2. pkt., §  

 46, stk. 5, og § 47, stk. 2, om fastsættelse af frist efter § 73, stk. 2, og  

 § 74, samt afgørelser efter § 52, stk. 3, § 60, stk. 1, § 61, § 62, § 63, §  

 68, jf. aktieselskabslovens § 152, og § 75, stk. 1, 3. pkt., kan dog ikke  

 indbringes for højere administrativ myndighed.
Stk. 3. Mener nogen, at en stedfunden registrering er den  

 pågældende til skade, hører spørgsmålet om registreringens udslettelse under  

 domstolenes afgørelse.
Dette gælder dog ikke tilfælde, der omfattes af § 36.  

 Sag om registreringens udslettelse skal anlægges mod selskabet senest 6  

 måneder efter registreringens bekendtgørelse i Erhvervs- og  

 Selskabsstyrelsens edb-informationssystem.
Retten sender Erhvervs- og  

 Selskabsstyrelsen udskrift af dommen.
Om sagens udfald skal der uden betaling  

 optages bemærkning i Erhvervs- og Selskabsstyrelsens register og ske  

 bekendtgørelse i styrelsens edb-informationssystem.
Kapitel 13 Straffebestemmelser m.m.
§ 79. Er strengere straf ikke forskyldt efter straffeloven,  

 straffes overtrædelse af lovens forskrifter om indsendelse af anmeldelser og  

 meddelelser til Erhvervs- og Selskabsstyrelsen med bøde.
På samme måde  

 straffes bestyrelsesmedlemmer, direktører, vurderingsmænd, revisorer og  

 granskningsmænd eller suppleanter for disse, dersom de ubeføjet røber, hvad  

 de under udøvelsen af deres hverv har fået kundskab om.
 Stk. 2. I forskrifter, der udstedes i medfør af § 22, stk. 6, jf.  

 aktieselskabslovens § 178, eller § 69, stk. 1, kan der fastsættes straf af  

 bøde for overtrædelse af bestemmelser i forskrifterne.
 Stk. 3. Undlader et anpartsselskabs bestyrelse, direktion eller  

 likvidator eller bestyreren af et udenlandsk anpartsselskabs filial i rette  

 tid at efterkomme de pligter, der ifølge loven eller bestemmelser fastsat i  

 henhold til loven påhviler dem i forhold til Erhvervs- og Selskabsstyrelsen,  

 kan styrelsen som tvangsmiddel pålægge de pågældende daglige eller ugentlige  

 bøder.
 § 80. Overtrædelse af § 2, § 9, § 12, stk. 4, § 13, stk. 1, § 16,  

 § 17, stk. 3, § 20, § 28, stk. 2, § 44, § 49, stk. 1 og 2, § 50, stk. 2, 2.  

 pkt., § 51, § 52, § 53, stk. 4, § 60, stk. 3, § 63, stk. 6, 1. pkt., § 64,  

 stk. 4, og § 68, stk. 2, straffes med bøde.
 Stk. 2. Et selskabs opretholdelse af dispositioner, der er truffet  

 i strid med § 49, stk. 1 og 2, straffes med bøde.
 Stk. 3. Hvor et anpartsselskab eller anden juridisk person  

 optræder som stifter eller revisor, kan der pålægges det pågældende selskab  

 som sådant bødeansvar for overtrædelse af lovens bestemmelser.
Kapitel 14 Ikrafttrædelsesbestemmelser m.m.
 § 81. Loven træder i kraft den 1. april 1996, dog træder § 59  

 først i kraft den 1. januar 1997.
 Stk. 2. Lov nr. 371 af 13. juni 1973 om anpartsselskaber med  

 senere ændringer ophæves den 1. april 1996.
 Stk. 3. De selskaber, der senest den 6. december 1991 er anmeldt  

 eller registreret, og som ikke er under likvidation, konkurs og lign., skal  

 inden den 1. januar 1997 bringe deres anpartskapital op på det mindstebeløb,  

 der er fastsat i § 1, stk. 3. Berigtiges kapitalforholdene ikke inden for en  

 frist, der fastsættes af Erhvervs- og Selskabsstyrelsen, foranlediger  

 styrelsen selskabet opløst om fornødent efter reglerne i § 60. Styrelsens  

 afgørelse kan ikke indbringes for højere administrativ myndighed.
 Stk. 4. Indtil 1. januar 1997 affattes § 4, stk. 2 ,  

 således:
»Stk. 2. En stifter må ikke have anmeldt betalingsstandsning  

 eller være under konkurs, og en fysisk person skal være myndig.« Stk. 5. Indtil 1. januar 1997 affattes § 19, stk. 1, 4.  

 pkt. , således:
»De personer, der udgør selskabets ledelse, skal være myndige.« § 82. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 landsdelenes særlige forhold tilsiger.
 § 83. I love udstedt før 1. januar 1974 anses  

 »aktieselskaber« tillige at omfatte anpartsselskaber efter denne  

 lov.
Bemærkninger til lovforslaget Almindelige bemærkninger 1. Indledning Allerede med Industriministeriets Fremtidssikringsudvalgs rapport fra 1988  

 var man opmærksom på, at anpartsselskabsloven var unødigt kompliceret og  

 regulerende henset til, at anpartsselskabsformen typisk finder anvendelse  

 blandt håndværksvirksomheder, mindre produktionsvirksomheder, mindre  

 rådgivningsvirksomheder o. lign.
 En betydelig forenkling af anpartsselskabsloven blev fundet  

 hensigtsmæssig, således at loven - ud over nogle tvingende regler, der er  

 virkeligt nødvendige - blev en art service, dels gennem registreringen, dels  

 gennem materielle regler, som parterne kan bruge, hvis de ikke har aftalt  

 andet.
Industriministeriets Selskabsretspanel blev derfor i foråret 1990 anmodet  

 om at gennemgå bl.a. anpartsselskabsloven med udgangspunkt i disse  

 overvejelser for derpå at fremkomme med forslag til en væsentlig forenkling  

 af loven således, at den kun omfatter få nødvendige, præceptive regler samt  

 et begrænset, deklaratorisk regelsæt.
Resultatet af panelets arbejde fremgår  

 af betænkning nr. 1251/1993 om Forenkling af anpartsselskabsloven.
 Senest påpegedes i Rapport fra udvalget om lettelse af administrative  

 byrder for nye, små og mellemstore virksomheder fra juni 1995, at  

 anpartsselskabsloven bør forenkles.
For mindre virksomheder er et af de væsentlige motiver for at drive  

 virksomhed i selskabsform ønsket om at undgå personlig hæftelse.
Til gengæld  

 herfor stiller lovgivningen krav til selskabets kapital- og regnskabsforhold,  

 ligesom der gælder offentlighed om visse af selskabets forhold.
Den nuværende anpartsselskabslov bygger i vidt omfang på  

 aktieselskabsloven og indeholder en række bestemmelser, der forekommer  

 unødvendige for mindre selskaber, hvor ejer og ledelse ofte udgøres af samme  

 person.
Der er derfor grundlag for at foretage en gennemgribende revision af  

 loven med henblik på i højere grad at målrette den efter behovene i de mindre  

 selskaber.
Bestemmelser, der ikke er nødvendige for at sikre aftaleparter,  

 kreditorer og offentlige myndigheder, bør så vidt muligt udgå.
Endvidere er det som led i arbejdet med forenkling af lovgivningen for små  

 og mellemstore virksomheder fundet hensigtsmæssigt at foretage en generel  

 revision og tilpasning af fristbestemmelserne i en række love rettet mod  

 erhvervslivet inden for de regelsæt, som administreres af Erhvervs- og  

 Selskabsstyrelsen.
Visse fristbestemmelser i disse gældende love har skabt  

 forståelsesmæssige problemer.
 Hovedsigtet med fristændringerne er derfor at præcisere de enkelte frister  

 og samtidig at sikre, at fristformuleringer i de omhandlede love er  

 enslydende for dermed at gøre lovgivningens fristbestemmelser lettere  

 tilgængelige for erhvervslivet.
 De ændringer, der vedrører fristbestemmelserne i anpartsselskabsloven, er  

 indarbejdet i dette lovforslag. Ændringerne i de øvrige fristbestemmelser i  

 den lovgivning, der administreres af Erhvervs- og Selskabsstyrelsen, er  

 indarbejdet i det samtidig fremsatte forslag til ændring af årsregnskabsloven  

 m.v.
Som ovenfor nævnt har Industriministeriets Selskabsretspanel i betænkning  

 nr. 1251/1993 behandlet spørgsmål om forenkling af anpartsselskabsloven og er  

 i forbindelse hermed fremkommet med forslag til forenklinger.
Panelets  

 anbefalinger er i vidt omfang fulgt.
Dog går lovforslaget på en række punkter  

 videre end panelets forslag, ligesom lovforslaget indeholder forslag, som  

 ikke er indeholdt i panelets betænkning.
 Der er bl.a. tale om:
 - Kapitalkravet foreslås nedsat til 125.000 kr. samtidig med en generel  

 skærpelse af de regler, som skal sikre kapitalens tilstedeværelse.
 - Koncerndefinitionen, hvor panelet foreslog en henvisning til  

 aktieselskabsloven, men som i lovforslaget foreslås videreført.
 - Forenklede vedtægter, hvor lovforslaget går videre end panelets  

 anbefalinger.
 - Indløsningsbestemmelserne, hvor den gældende regulering foreslås  

 ophævet.
 - Egne anparter, hvor panelet anbefalede en lempelse, foreslås, i  

 sammenhæng med nedsættelsen af kapitalkravet, en skærpelse af det gældende  

 forbud.
Af flere grunde er det besluttet at stille forslag om en helt ny  

 anpartsselskabslov.
Dette valg giver en lettere tilgængelig lov og giver  

 visse frihedsgrader i forhold til et forslag om en ændringslov.
Det er herved  

 muligt i videre omfang at redigere loven, således at lovens indhold kan  

 fremstå i en mere logisk rækkefølge, og således at der opnås friere adgang  

 til at forenkle sprogbrugen i loven.
Der åbnes herved yderligere mulighed for  

 forenklinger.
2. Forslagets indhold a.
Generelt Forenklingen udmønter sig nu i forslag til en ny anpartsselskabslov til  

 afløsning af den gældende.
Hermed ønsker man at markere et brud med den  

 udvikling, der har været gennem årene, hvorefter anpartsselskabsloven og  

 aktieselskabsloven har udviklet sig parallelt.
En udvikling som har været  

 medvirkende til, at reguleringsomfanget for anpartsselskaber nu væsentligt  

 overstiger det behov, som selskabsformen nødvendiggør.
På denne baggrund er der nu udarbejdet forslag til en ny  

 anpartsselskabslov med et væsentligt forenklet indhold.
Retningsgivende for  

 de foretagne forenklinger har været, at det regelsæt, der bør opretholdes,  

 skal bidrage til at sikre, at der blandt selskabsdeltagerne, over for  

 samhandelspartnere, kreditorer og offentlige myndigheder ikke hersker tvivl  

 om ansvar og retstilling.
På øvrige områder overlades det til ejerkredsen  

 selv at aftale sig til rette.
 Lovforslaget er formuleret på en måde som gør, at dette lovforslag ikke  

 tvinger eksisterende anpartsselskaber til at ændre deres vedtægter.
 Hovedpunkterne i forenklingen er:
- en betydelig større aftalefrihed på alle områder anpartshaverne imellem, - en forenklet beslutningsprocedure i forbindelse med anpartsselskabets  

 ledelse, - nedsættelse af kapitalkravet til 125.000 kr., - øget beskyttelse af, at anpartskapitalen ikke udhules, - indførelse af en forenklet opløsningsmulighed, - en tydeliggørelse af fristbestemmelserne i anpartselskabsloven, således  

 at der umiddelbart af lovens ordlyd opnås klarhed om, på hvilket tidspunkt  

 disse udløber eller kan afbrydes, - forberedelse af mulighed for elektronisk anmeldelse, - en ændring i opbygningen, således at rækkefølgen af de enkelte  

 bestemmelser bliver mere logisk, - øget anvendelse af overskrifter på enkeltområder i lovforslaget, således  

 at det bliver lettere at orientere sig i loven, - en vis modernisering af sprogbrugen i loven, og - en henvisning til de tilsvarende regler i aktieselskabsloven på områder,  

 der ikke i det daglige har stor betydning, og hvor selskaberne typisk vil  

 betjene sig af professionel rådgivning.
Aftalefriheden for anpartshaverne vedrører især selskabets  

 ledelsesopbygning og anpartshavernes beslutningsprocedurer.
Den foreslåede  

 forenkling kan sammenfattes således, at reguleringen af selskabets interne  

 forhold og formalitetsforskrifter er begrænset mest muligt, mens  

 bestemmelser, der tilsigter at betrygge selskabets kapitalforhold, er  

 opretholdt og på nogle punkter styrket.
Endvidere er det fundet  

 hensigtsmæssigt at opretholde bestemmelserne om selskabets stiftelse og ophør  

 i anpartsselskabsloven, dog i en forenklet og moderniseret form.
b.
Ledelsesforhold Da anpartsselskabsformen typisk finder anvendelse blandt  

 håndværksvirksomheder, mindre produktionsvirksomheder, mindre  

 rådgivningsvirksomheder o.lign., og da ejerkredsen ofte er snæver og helt  

 eller delvist tager aktivt del i den daglige drift, er det fundet oplagt at  

 foreslå betydelige frihedsgrader for, hvordan ledelsen af selskabet  

 organiseres og for, hvordan beslutninger i selskabet træffes.
Med forslaget vil det være muligt, at selskabet ledes alene af en  

 direktion, alene af en bestyrelse eller af både en direktion og en  

 bestyrelse.
Hvor der er ret til medarbejdervalgte bestyrelsesmedlemmer, skal  

 selskabet dog have en bestyrelse.
 Med hensyn til anpartshavernes beslutningsret indebærer forslaget, at  

 disse enten konkret for den enkelte beslutning eller generelt i vedtægterne  

 kan træffe beslutning på anden måde end ved afholdelse af generalforsamling.
Eksisterende anpartsselskaber kan vælge at fastholde den ledelses- og  

 beslutningsstruktur, de har i dag, hvad enten disse følger direkte af den  

 gældende lov eller udelukkende af selskabets vedtægter.
Selskaberne kan også  

 vælge at indrette deres vedtægter efter det foreslåede mere fleksible  

 ledelses- og beslutningssystem.
c.
Kapitalforhold Som en afbalanceret løsning på de tilkendegivelser, som er fremkommet  

 under høringsrunden, og de undersøgelser, som er foretaget inden for det  

 sidste halve år, foreslås kapitalkravet til anpartsselskaber fastsat til  

 125.000 kr.
Samtidig med nedsættelsen af kapitalkravet gennemføres en generel  

 skærpelse af de regler, som skal sikre kapitalens tilstedeværelse.
Lovforslagets bestemmelse om egne anparter følger ikke panelets  

 anbefaling.
Panelet fandt, at der kan foreligge forhold, som berettiger til  

 erhvervelse af op til 10 % egne anparter mod vederlag.
 Det er vurderingen, at de hensyn, som panelet har lagt til grund for at  

 anbefale en mindre lempelse af de gældende bestemmelser om forbud mod  

 erhvervelse af egne anparter, kan tilgodeses på anden måde, uden at medføre  

 urimelige belastninger af selskabet.
Henset til den foreslåede nedsættelse af kapitalkravet i anpartsselskaber,  

 til den foreslåede friere aftalefrihed for anpartshaverne på en række  

 centrale områder, og til betydningen af at sikre kapitalens tilstedeværelse i  

 selskabet, foreslås det derfor nu at stramme det gældende forbud op.
Et  

 anpartsselskab må efter forslaget som hovedregel således hverken erhverve  

 eller besidde anparter i selskabet selv eller i et moderselskab til dette.
I overstemmelse med flertallets indstilling i Industriministeriets  

 Selskabsretspanels betænkning nr. 1251 foreslås det for aktieselskaber  

 (aktieselskabslovens § 6 c) gældende krav om vurdering af visse erhvervelser  

 fra stiftere og anpartshavere indført også for anpartsselskaber.
Bestemmelsen  

 er en kreditorbeskyttelsesregel, der har til formål at sikre offentlighed  

 omkring større transaktioner mellem selskabet og dets stiftere og  

 anpartshavere i en 2-årig periode efter selskabets registrering.
Herved  

 foreslås en yderligere sikring mod udhuling af selskabskapitalen.
Bestemmelser om konvertible og udbyttegivende gældsbreve er i  

 overensstemmelse med selskabsretspanelets anbefalinger i betænkning nr. 1251  

 udgået, idet der ikke findes grundlag for en nærmere regulering af området.  

 Det bør overlades til anpartshaverne, i de situationer hvor dette måtte blive  

 aktuelt, selv at afgøre hvilke finansielle instrumenter, selskabet vil  

 anvende.
Vejledning på området kan hentes i aktieselskabslovens regler.
Der er foreslået to ændringer i den gældende § 85 a (forslagets § 52) om  

 kapitaltab.
På baggrund af den foreslåede nedsættelse af kapitalkravet  

 foreslås grænsen for kapitaltab ændret fra 50 pct. til 40 pct.
For det andet  

 foreslås det præciseret, at Erhvervs- og Selskabsstyrelsen kan give selskabet  

 frist til at retablere anpartskapitalen ved selskabets egen indtjening, hvis  

 styrelsen vurderer, at der er realistisk grundlag herfor.
Samtidig skærpes  

 fristernes længde.
d.
Frister I den gældende lov er tidsfristerne formuleret som  

 »inden«-frister.
Ved »inden« forstås den sidste rettidige  

 dag i den angivne periode samt, at fristen regnes fra og med den dag,  

 hvor handlingen, der udløser fristens forløb, foretages.
Det har vist sig, at  

 »inden«-fristformuleringen og fortolkningen af denne i mange  

 tilfælde har skabt store forståelsesmæssige problemer.
 Det er fortsat nødvendigt at bevare klart fikserede frister, idet  

 eksempelvis virksomheders beslutninger og årsregnskaber, samt datoen for og  

 offentliggørelsen af disse kan have en stor betydning for tredjemand  

 (kapitaltegnere, kreditorer m.v.).
Det er derfor vigtigt at angive utvetydige frister, der ikke giver  

 forståelsesproblemer i de enkelte virksomheder.
Ved lovforslaget er den  

 gældende »inden«-frist derfor erstattet af en  

 »senest«-frist, ligesom det er præciseret, at det er modtagelsen i  

 styrelsen, der er afgørende for, om fristen er overholdt.
Tilsvarende ændring  

 foreslås gennemført i det samtidigt fremsatte forslag til ændring af  

 årsregnskabsloven m.v. vedrørende den øvrige selskabs- og næringsretlige  

 lovgivning, som administreres af Erhvervs- og Selskabsstyrelsen.
Lovforslagets fristbestemmelser er formuleret på en måde, så fristen  

 udløber på det tidspunkt, som umiddelbart virker mest logisk for læseren.  

 Vedtages en vedtægtsændring f.eks. en tirsdag, udløber en 4-ugers-frist også  

 på en tirsdag.
Det samme gør sig gældende med månedsfristen.
Foretages den  

 fristudløsende handling f.eks. den 15. i måneden, så udløber også fristen den  

 15. i den pågældende måned.
Samtidig udløber fristen efter lovforslaget ved døgnets udløb - og ikke  

 som idag ved kontortids ophør.
Udløber fristen i en weekend eller på en  

 helligdag, er det efter lovforslaget tids nok at foretage det krævede på den  

efterfølgende hverdag - og ikke som idag på den sidste hverdag  

før weekenden eller helligdagen.
 Træffer et selskab beslutning om ændring af vedtægterne tirsdag den 5.  

 marts 1996, skal anmeldelsen efter lovforslagets bestemmelser være modtaget i  

 Erhvervs- og Selskabsstyrelsen senest tirsdag den 2. april 1996  

 (tirsdagen 4 uger efter) ved døgnets udløb og ikke som idag mandag den 1.  

 april inden kontortids ophør.
 Træffer et selskab beslutning om ændring af vedtægterne søndag den 3.  

 marts 1996, skal anmeldelsen efter lovforslagets bestemmelser være modtaget i  

 Erhvervs- og Selskabsstyrelsen senest mandag den 1. april 1996 - og ikke som  

 idag fredag den 29. marts 1996.
 For at lette virksomhedernes administration af fristbestemmelserne vil  

 Erhvervs- og Selskabsstyrelsen efter lovforslagets vedtagelse udsende en  

 vejledning med forklarende eksempler på fristberegningen.
e. Øvrige ændringer De gældende erstatningsansvarsregler stammer fra den oprindelige  

 anpartsselskabslov og indeholder i realiteten kun en henvisning til dansk  

 rets almindelige erstatningsregler.
Endvidere har en nedsættelse af  

 erstatningen efter den gældende lovs § 113 ikke længere samme reelle  

 betydning, idet en tilsvarende bestemmelse nu er optaget i  

 erstatningsansvarsloven.
Efter erstatningsbestemmelserne i den gældende anpartsselskabslov er en  

 anpartshaver pligtig at erstatte tab, som denne har tilføjet selskabet, andre  

 anpartshavere eller tredjemand.
Efter bestemmelsen forudsætter  

 erstatningsansvar dog, at tabet er en følge af, at anpartshaveren forsætligt  

 eller groft uagtsomt har overtrådt anpartsselskabsloven eller selskabets  

 vedtægter.
Det har i årene siden anpartsselskabslovens indførelse vist sig, at denne  

 selskabsform typisk finder anvendelse, hvor ejerkredsen er snæver, og hvor  

 denne personkreds tager aktivt del i den daglige drift eller har tætte  

 relationer hertil.
I disse situationer bedømmes erstatningsansvaret efter  

 reglerne om ledelsens ansvar, som ikke indeholder ovennævnte begrænsninger.  

 Man har derfor ikke fundet det nødvendigt at opretholde udtrykkelige  

 erstatningsbestemmelser i anpartsselskabsloven.
For så vidt angår spørgsmålet om anparters indløselighed, går lovforslaget  

 videre end selskabsretspanelets anbefalinger, idet det findes ufornødent at  

 fastsætte regler på området.
Det overlades fuldt ud til anpartshaverne at  

 aftale sig til rette herom, evt. vedtægtsmæssigt.
Endvidere foreslås anpartshaverfortegnelsen gjort offentligt tilgængelig i  

 selskaber med en anpartskapital på 500.000 kr. eller mere.
På denne baggrund  

 er det fundet unødvendigt at videreføre det gældende krav om en særlig  

 fortegnelse over større anpartsbesiddelser.
Som en nyskabelse i forbindelse med anpartsselskabers afvikling foreslås  

 en forenklet afviklingsmåde som supplement til de øvrige  

 afviklingsmuligheder.
I selskaber, hvor driften ønskes indstillet, kan  

 anpartshaverne vælge selv at forestå afviklingen og indfri alle selskabets  

 kreditorer.
Anpartshaverne afgiver herefter erklæring over for Erhvervs- og  

 Selskabsstyrelsen om, at al gæld, forfalden som uforfalden, er betalt, og at  

 selskabet er opløst.
Med denne erklæring skal medsendes en erklæring fra  

 Told- og Skattemyndighederne om, at der ikke foreligger skatte- og  

 afgiftskrav mod selskabet.
Anpartshaverne hæfter på grundlag af erklæringen  

 til Erhvervs- og Selskabsstyrelsen personligt, solidarisk og ubegrænset for  

 gæld, forfalden, uforfalden eller omtvistet, som bestod på tidspunktet for  

 erklæringens afgivelse.
På grundlag af denne hæftelse findes det forsvarligt  

 at foreslå en forenklet afviklingsmåde.
 Endelig foreslås som led i regeringens IT-politiske handlingsplan og som  

 konsekvens af ændringen af bl.a. anpartsselskabsloven ved lov nr. 105 af 15.  

 februar 1989 om elektronisk registrering, at offentliggørelser af styrelsens  

 registreringer alene sker i styrelsens edb-informationssystem, ligesom der  

 forslås en betydelig udvidelse af mulighederne for elektronisk registrering.
3. Høring Lovforslaget har taget udgangspunkt i selskabsretspanelets konkrete  

 anbefalinger indeholdt i betænkning nr. 1251. I arbejdet i panelet deltog en  

 bred vifte af erhvervslivets organisationer.
Det drejer sig om Advokatrådet,  

 Arbejderbevægelsens Erhvervsråd, Arbejdsmarkedets Tillægspension,  

 Assurandør-Societetet, Danmarks Rederiforening, Danske Andelsselskaber,  

 Detailhandelens Fællesråd, Finansrådet, Foreningen af Firmapensionskasser,  

 Foreningen af Statsautoriserede Revisorer, Det Danske Handelskammer,  

 Håndværksrådet, Industrirådet, Lønmodtagernes Dyrtidsfond og  

 Pensionskasserådet.
Fra ministeriets side deltog Erhversministeriets  

 (Industriministeriets) departement, Erhvervs- og Selskabsstyrelsen og  

 Finanstilsynet.
Forenklingsovervejelserne er blevet yderligere tilskyndet af de  

 synspunkter og forslag, som er kommet til udtryk i rapporten om lettelse af  

 de administrative byrder for nye, små og mellemstore virksomheder.
I dette  

 arbejde deltog repræsentanter fra foreningen af Registrerede Revisorer, Dansk  

 Iværksætter Forening, Dansk Håndværks Kvinder, Finansministeriet,  

 Skatteministeriet samt Erhvervsministeriet.
 Lovforslaget har været sendt i høring hos Advokatrådet, AMP-samarbejdet,  

 Amtsrådsforeningen i Danmark, Andelskasseforeningen i Danmark,  

 Arbejderbevægelsens Erhvervsråd, Arbejdsmarkedets Tillægspension,  

 Arbejdsmarkedspensionsrådet, Arbejdsministeriet, Assurandør-Societetet,  

 Boligministeriet, Byggeriets Arbejdsgivere, Centralorganisationen af  

 Industriansatte i Danmark, Danmarks Skibskreditfond, Danmarks  

 Skibsmæglerforening, Danmarks Rederiforening, Danmarks Nationalbank, Dansk  

 Ejendomsmæglerforening, Dansk Arbejdsgiverforening, Dansk Handel og Service,  

 Dansk Industri, Dansk Ingeniørforening, Dansk Standard, Danske  

 Andelsselskaber, Danske Investeringsforeningers Fællesrepræsentation, De  

 Danske Landboforeninger, Den Danske Finansanalytikerforening, Den Danske  

 Børsmæglerforening, Det Økonomiske Råds Sekretariat, Det Danske  

 Handelskammer, Det Kooperative Fællesforbund, Entreprenørforeningen,  

 Erhvervenes Eksportfremmesekretariat, Finansministeriet, Finansrådet,  

 Forbrugerrådet, Foreningen af Statsautoriserede Revisorer, Foreningen af  

 JAK-Andelskasser, Foreningen Danske Revisorer, Foreningen Lokale  

 Pengeinstitutter, Foreningen af Registrerede Revisorer, Foreningen for  

 Danmarks Brugsforeninger, Forskningsministeriet, Forsvarsministeriet,  

 Funktionærernes og Tjenestemændenes Fællesråd, Færøernes Landsstyre,  

 Garantifonden for Danske Optioner og Futures, Grønlands Hjemmestyre,  

 Håndværksrådet, Indenrigsministeriet, Ingeniør-Sammenslutningen,  

 Justitsministeriet, Kirkeministeriet, Kommunernes Landsforening,  

 Kulturministeriet, Københavns Fondsbørs, Landbrugs- og Fiskeriministeriet,  

 Landbrugsrådet, Landsorganisationen i Danmark, Liberale Erhvervs Råd,  

 Lønmodtagernes Dyrtidsfond, Miljø- og Energiministeriet, Ministeriet for  

 Udviklingsbistand, Realkreditrådet, Revisorkommissionen, Rigsrevisionen,  

 Sammenslutningen af Danske Andelskasser, Skatteministeriet,  

 Skibsværftsforeningen, Socialministeriet, Statsadvokaten for Særlig Økonomisk  

 Kriminalitet, Statsministeriet, Sundhedsministeriet, Trafikministeriet,  

 Udenrigsministeriet, Undervisningsministeriet, Værdipapircentralen og  

 Økonomiministeriet.
4. Statsfinansielle og administrative konsekvenser Forslaget forventes ikke at medføre statsfinansielle eller administrative  

 konsekvenser.
Afhængig af udnyttelsen af den foreslåede forenklede  

 opløsningsadgang kan forslaget medføre en økonomisk og administrativ lettelse  

 i relation til skifteretterne.
5. Erhvervsøkonomiske konsekvenser Forslaget tilsigter at lette de administrative byrder i anpartsselskaber.  

 En række formkrav, som nu belaster selskaberne administrativt og økonomisk,  

 foreslås afskaffet eller overladt til parternes individuelle aftalefrihed.  

 Der er således tale om en lettelse i forhold til de krav, der stilles fra  

 offentlige myndigheder.
Forslaget vil gøre det muligt, at anpartsselskabernes interne struktur  

 fremover kan indrettes helt efter det enkelte selskabs behov.
Samtidig vil  

 den foreslåede nedsættelse af kapitalkravet betyde en væsentlig lempelse for  

 såvel bestående som nye selskaber.
 Samtidig medfører skærpelsen af kravene til kapitalens tilstedeværelse at  

 anpartsselskaber sikres en bedre kreditværdighed og dermed bedre samhandels-  

 og finansieringsbetingelser.
6. Forholdet til EU-retten Gældende bestemmelser, der har EU-retlig oprindelse, videreføres i  

 lovforslaget.
Herudover indeholder lovforslaget ikke EU-retlige aspekter.
7. Miljømæssige konsekvenser Forslaget har ikke miljømæssige konsekvenser.
Bemærkninger til lovforslagets enkelte bestemmelser Kapitel 1 Indledende bestemmelser Til § 1 Bestemmelsen svarer til den gældende § 1, dog er betegnelsen  

 indskudskapital i forslagets stk. 3 ændret til anpartskapital, hvilket  

 er overensstemmende med den oftest i praksis anvendte betegnelse. Ændringen  

 er alene af sproglig karakter, hvorfor den nuværende betegnelse  

 indskudskapital er tilføjet i parentes.
Det er derfor ikke nødvendigt at  

 ændre vedtægternes betegnelse for anpartskapitalen.
Betegnelsen  

 anpartskapital anvendes herefter over alt i forslaget.
Det gældende kapitalkrav på 200.000 kr. foreslås nedsat til 125.000 kr.  

 Dette vil tilgodese ca. 17.800 anpartsselskaber, som efter foretagne  

 undersøgelser ikke har egenkapital til at gennemføre en kapitalforhøjelse til  

 200.000 kr.
Samtidig vil det reducerede kapitalkrav sikre, at mindre  

 virksomheder og iværksættere fortsat kan drive virksomhed i  

 anpartsselskabsform med den risikobegrænsning og klarhed i selskabs- og  

 regnskabsforhold dette indebærer.
 I forslagets stk. 4 er formuleringen ændret i forhold til den  

 gældende § 1, stk. 4, for at tydeliggøre, hvilke selskaber, der er omfattet  

 af aktieselskabslovens § 1, stk. 4.
Til § 2 Regler om selskabets navn er af væsentlig betydning, især ved stiftelse af  

 et anpartsselskab.
Dette tilsiger, at bestemmelserne om anpartsselskabers  

 navne får en så fremtrædende placering som muligt, og bestemmelsen er derfor  

 placeret i forslagets § 2.
Bestemmelsen er en videreførelse af den gældende § 123, stk. 1 - 4 og stk.  

 6, dog således, at regler om filialers navne foreslås flyttet til forslagets  

 § 68. I stk. 2 bestemmes, at et anpartsselskabs navn tydeligt skal  

 adskille sig fra navnet på andre virksomheder, der er registeret i Erhvervs-  

 og Selskabsstyrelsen.
Dette er en ændring i forhold til den gældende § 123,  

 stk. 2, som konsekvens af, at Erhvervs- og Selskabsstyrelsen har registreret  

 virksomheder omfattet af Lov om erhvervsdrivende virksomheder siden denne  

 lovs ikrafttræden den 1. januar 1995. Ved registrering af anpartsselskabers  

 navne sker der således en prøvelse af navnet i henseende til identitet med  

 andre anpartsselskabers og aktieselskabers navne samt anmeldte navne på  

 virksomheder, omfattet af lov om erhvervsdrivende virksomheder.
Forslagets stk. 4, 3. pkt. , er nyt.
Anmeldelse og registrering af  

 binavne er efter den gældende takstbekendtgørelse omfattet af årsgebyret,  

 hvilket har medført, at enkelte anpartsselskaber har anmeldt helt op til 394  

 binavne, f.eks. med henblik på videresalg.
Formålet med bestemmelsen er at  

 begrænse dette misbrug.
Selskaber, som har et legitimt grundlag for at  

 anvende binavne, er tilgodeset ved, at betaling pr. binavn først indtræder,  

 når selskabet allerede har anmeldt eller fået registreret 5 binavne.
Ved  

 fusion og ved omdannelse, efter dette lovforslag eller aktieselskabslovens  

 kapitel 15, vil det nye eller fortsættende selskab kunne få de tidligere  

 selskabers navne og binavne registreret som binavne, uden at det udløser et  

 gebyr pr. binavn, selvom antallet overstiger 5 binavne.
Til § 3 Bestemmelsen svarer til den gældende § 2.
Kapitel 2 Anpartsselskabers stiftelse Til § 4 Med det formål at sikre den fulde anpartskapitals tilstedeværelse ved  

 selskabets stiftelse er der ikke længere mulighed for, at  

 stiftelsesomkostningerne kan afholdes af selskabet.
Bestemmelsen svarer i  

 øvrigt med redaktionelle og sproglige ændringer til den gældende § 3, dog er  

 den gældende § 3, stk. 2, ophævet.
Bopælskravet i den gældende § 3, stk. 2, 1. pkt., er for det typiske  

 anpartsselskab ikke en bestemmelse af væsentlig betydning.
Endvidere er  

 statsborgere i et af EU's andre medlemslande og statsborgere omfattet af  

 EØS-aftalen generelt undtaget fra kravet i henhold til bekendtgørelse nr. 621  

 af 21. juli 1993 om fravigelse af bopælskrav m.v. i aktieselskabsloven og  

 anpartsselskabsloven.
Bopælskravet er derfor ikke medtaget i forslaget.
Den gældende § 3, stk. 2, 2. pkt., indeholder en udtømmende opremsning af  

 juridiske personer, som sidestilles med fysiske personer.
Med ophævelsen af  

 dette punktum kan enhver person, fysisk som juridisk, eller offentlig enhed,  

 der har den fornødne retsevne, være stifter.
Til § 5 Bestemmelsen indeholder væsentligt forenklede forskrifter om vedtægternes  

 lovpligtige mindsteindhold.
I vedtægterne kan der således optages yderligere  

 bestemmelser, som anpartshaverne måtte beslutte, og i enkelte tilfælde skal  

 vedtægterne indeholde yderligere bestemmelser, hvis man ønsker at fravige  

 lovens deklaratoriske (frivillige) regler, eksempelvis forslagets §§ 14 og  

 15.
Bestemmelsens nr. 1-4 svarer til den gældende § 4, stk.1, nr. 1- 4.  

 Ved fastlæggelse af et selskabs nationalitet er det selskabets registrerede  

 hjemsted (hovedkontor), der er afgørende.
Det forudsættes, at registreringen  

 har et reelt indhold, således at selskabet faktisk ledes herfra.
Der er ikke  

 tale om nogen ændring i den hidtil gældende retstilstand.
Anpartshavernes stemmeret skal anføres.
Derimod er der ikke længere pligt  

 til at anføre, om anpartskapitalen er opdelt i flere anparter og i  

 bekræftende fald anparternes størrelse.
Vedtægterne skal indeholde bestemmelser om selskabets ledelse.
Dette krav  

 vil være opfyldt ved en bestemmelse om, at selskabet ikke har nogen  

 bestyrelse eller, at selskabet udelukkende ledes af en bestyrelse, jf. herved  

 bemærkningerne til § 19.
 Bestemmelsens nr. 7 svarer til den gældende § 4, stk. 1, nr. 10.
Til § 6 Bestemmelsen svarer til den gældende § 5; dog er bestemmelsen om  

 angivelsen af fristerne for indbetaling udgået, da den må anses for  

 overflødig som følge af, at den fulde kapital med tillæg af eventuel overkurs  

 skal være indbetalt senest på anmeldelsestidspunktet, jf. forslagets § 11,  

 stk. 2.
Til § 7 Bestemmelsen medfører, at aktieselskabslovens vurderingsregler finder  

 anvendelse ved indskud af andre værdier end kontanter, eller hvor selskabet  

 skal overtage sådanne værdier mod andet vederlag end anparter.
Der er ikke  

 tilsigtet nogen realitetsændring i forhold til indholdet af  

 aktieselskabslovens vurderingsregler, omend en mere tidssvarende sproglig  

 formulering er anvendt.
Som konsekvens af, at der ikke i forbindelse med  

 stiftelse af et anpartsselskab afholdes konstituerende generalforsamling,  

 fastslås det udtrykkeligt i forslagets stk. 2 , at vurderingen skal  

 være foretaget umiddelbart forinden underskrivelsen af stiftelsesdokumentet.  

 Dette indebærer, at vurderingen skal være foretaget så kort tid som praktisk  

 muligt før underskrivelsen.
 De detaljerede regler om udarbejdelsen af vurderingsberetning har  

 hovedsagelig betydning for den pågældende vurderingsmand, hvorfor det på  

 dette punkt er fundet hensigtsmæssigt at henvise til aktieselskabsloven.
 Bestemmelsens stk. 1, 2.-4. pkt. , svarer til den gældende § 5 a,  

 stk. 2. Ændringerne er alene af sproglig karakter.
Til § 8 Bestemmelsen svarer til den gældende § 5 a, stk. 1, nr. 3 og 4, dog skal  

 der i stiftelsesdokumentet oplyses om de bestemmelser, som måtte være truffet  

 om aftaler af væsentlig økonomisk betydning for selskabet, og ikke kun om  

 aftaler, hvorved selskabet påføres en væsentlig økonomisk forpligtelse.
Det er tillige præciseret, at bestemmelsen indebærer, at der skal afgives  

 oplysning om de nærmere omstændigheder.
Der er herved ikke tilsigtet nogen  

 realitetsændring, idet et tilsvarende krav følger af den gældende § 5 a, stk.  

 3.
 Stk. 2 og 3 svarer til den gældende § 5 a, stk. 4 og 5.  

 Ændringerne er af sproglig karakter, og der er ikke tilsigtet nogen  

 realitetsændring.
Til § 9 Bestemmelsen er ny i forhold til anpartsselskaber, men svarer til den for  

 aktieselskaber gældende § 6 c, hvorfor forslagets stk. 2 henviser til  

 aktieselskabslovens bestemmelser, som finder tilsvarende anvendelse.
I  

 henhold til aktieselskabslovens § 6 c skal vederlaget svare til mindst en  

 tiendedel af aktiekapitalen.
Da et aktieselskab skal have en aktiekapital på  

 500.000 kr., jf. aktieselskabslovens § 1, stk. 3, vil alene erhvervelser,  

 hvor vederlaget udgør mindst 50.000 kr., blive omfattet af bestemmelsen i  

 aktieselskabsloven.
Ligesom for aktieselskaber er udgangspunktet en 10  

 %»s grænse.
Der indsættes endvidere en minimumsgrænse på 50.000 kr.,  

 hvilket har til formål at sidestille, hvilke erhvervelser, der bliver  

 omfattet af bestemmelsen såvel i anpartsselskaber som i aktieselskaber med  

 minimumskapital.
 Vurderingsberetningen skal efter forslagets stk. 3 sendes til  

 Erhvervs- og Selskabsstyrelsen, som offentliggør modtagelsen.
Til § 10 Bestemmelsen svarer til den gældende § 7.
Til § 11 Bestemmelsen svarer til den gældende § 6. Ændringerne er alene af sproglig  

 karakter, og der er ikke tilsigtet nogen realitetsændring.
Pligten til at  

 foretage anmeldelse er pålagt det øverste ledelsesorgan.
Den sproglige  

 ændring fra bestyrelse til det øverste ledelsesorgan er en følge af  

 forslagets § 19 om selskabets ledelse.
Der henvises til bemærkningerne herom.
Til § 12 Bestemmelsen svarer til den gældende § 8 og er en af selskabsrettens helt  

 centrale regler, idet den fastslår, at selskabet først har retsevne, når det  

 er blevet registreret.
Kapitel 3 Indbetaling af anpartskapital Til § 13 Bestemmelsen svarer til den gældende § 9, dog er der indsat et absolut  

 forbud mod at bringe fordringer på selskabet i modregning mod forpligtelsen  

 ifølge anpartstegning.
Bestyrelsen kan således ikke længere give samtykke til  

 modregning.
Adgangen til at give samtykke er ikke medtaget i forslaget, da  

 bestyrelsen, eller direktionen i selskaber uden en bestyrelse, ikke i forhold  

 til selskabet er et uvildigt organ.
En mulighed for at give samtykke til  

 modregning vil derfor ikke udgøre nogen effektiv hindring mod misbrug, og vil  

 for selskabets kreditorer og andre interessenter ikke være særligt  

 betryggende.
Kapitel 4 Anparter og fortegnelsen over anpartshaverne Til §§ 14 og 15 Bestemmelserne svarer til de gældende §§ 13 og 14. Bestemmelserne er  

 deklaratoriske.
Anpartshaverne kan derfor i vedtægterne indsætte bestemmelser  

 med et andet indhold, medmindre de derved krænker andre bestemmelser eller  

 selskabsretlige grundsætninger, f.eks. forslagets § 35 eller retsplejelovens  

 § 124 (advokatselskaber).
Til § 16 Bestemmelsen svarer til den gældende § 15.
Til dokumentation for indførelsen udstedes en bekræftelse.
Ordet  

 »bekræftelse« er anvendt for at un-derstrege, at der fortsat ikke  

 kan udstedes dokumenter for anparterne bærende rettighederne i sig selv.
Et  

 anpartsselskab kan således ikke udstede værdipapirer, der svarer til et  

 aktieselskabs aktiebreve.
Til § 17 Fortegnelsen er som udgangspunkt ikke offentlig tilgængelig, men skal dog  

 være tilgængelig for en nærmere afgrænset personkreds, jf. forslagets stk.  

 2 , hvilket er i overensstemmelse med den gældende § 15, stk. 3. Nyt er  

 dog, at fortegnelsen ved bestemmelse herom i vedtægterne kan gøres offentlig  

 tilgængelig, samt at fortegnelsen skal være offentlig tilgængelig, hvor  

 anpartskapitalen udgør mindst 500.000 kr.
Denne offentlighed om  

 ejerforholdene for store anpartsselskaber skal ses i sammenhæng med de  

 forenklede formkrav og den større aftalefrihed, som foreslås for  

 anpartsselskaber.
I praksis er der ofte sammenfald mellem  

 anpartshaverfortegnelsen og fortegnelsen over besiddelse af større anparter,  

 idet et anpartsselskab typisk har en begrænset ejerkreds.
 Den foreslåede bestemmelse gør det unødvendigt at opretholde den gældende  

 §§ 17 a og 17 b om en særlig fortegnelse over større anpartshavere og  

 ændringer i disses anpartsbesiddelser.
 Forslagets stk. 3 svarer til den gældende § 17 a, stk. 1, nr. 3.
Til § 18 Bestemmelsen svarer til den gældende § 16.
Kapitel 5 Selskabets ledelse Til § 19 Det gældende krav i § 31, stk. 1 og 2, hvorefter der i anpartsselskaber  

 med en indskudskapital på mindst 300.000 kr. skal være både en bestyrelse og  

 en direktion, foreslås ændret således, at anpartshaverne får frihed til at  

 vælge den for dem mest hensigtsmæssige organisation af selskabets ledelse  

 uafhængig af anpartskapitalens (indskudskapitalens) størrelse.
Dermed kan  

 anpartshaverne efter lovforslaget have en direktion, en bestyrelse eller både  

 en direktion og en bestyrelse som ledelse.
Valgfriheden gælder dog ikke, når  

 et anpartsselskab skal have medarbejdervalgte bestyrelsesmedlemmer efter  

 forslagets § 22, stk. 1 eller 2, idet selskabet i et sådant tilfælde skal  

 have en bestyrelse.
Der er ikke i forslaget fastsat regler om, hvem der vælger eller udpeger  

 bestyrelse og direktion, i modsætning til de gældende bestemmelser i § 31,  

 stk. 1, og § 32, stk. 1, 1. pkt.
Der er således frihed for anpartshaverne til  

 i vedtægterne at træffe bestemmelse om, at også bestyrelsens flertal eller  

 direktion skal vælges af andre end anpartshaverne.
 Forslaget indeholder ikke regler om forbud mod visse personsammenfald  

 bestyrelse og direktion imellem, ligesom forslaget ikke stiller bopælskrav  

 til ledelsen, jf. bemærkningerne til forslagets § 4.
 Kompetencefordelingen mellem direktion og bestyrelse svarer til den  

 gældende fordeling efter § 36, stk. 1.
Til § 20 Bestemmelsen svarer til de gældende §§ 35, stk. 2, og 36, stk. 2. Har  

 selskabet kun et ledelsesorgan, udøver dette de samlede ledelsesopgaver, jf.  

 forslagets § 19, stk. 1.
Til § 21 Bestemmelsen svarer til den gældende § 38, stk. 3, dog med en afvigelse i  

 forhold til den gældende bestemmelse, jf. forslagets § 19 om det øverste  

 ledelsesorgan.
Til § 22 Bestemmelsen svarer til den gældende § 32. Stk. 1, 1. og 2. pkt., i den  

 gældende bestemmelse er udgået som en konsekvens af anpartshavernes frihed  

 ved valg af bestyrelse og direktion, jf. forslagets § 19. Fristen for udløbet  

 af valgperioden i stk. 5 , der i den gældende lov er knyttet til  

 afholdelse af generalforsamling, vil i stedet være knyttet til afholdelse af  

 det besluttende møde, hvor selskabets årsregnskab godkendes.
Stk. 6  

 indeholder en henvisning til aktieselskabslovens §§ 177 og 178, som svarer  

 til den gældende anpartsselskabslovs §§ 136 og 137, der af samme grund  

 foreslås ophævet.
Til § 23 Bestemmelsen viderefører med sproglige ændringer den gældende § 33. Der er  

 endvidere foretaget visse tilpasninger som en konsekvens af forslagets § 19  

 om selskabets ledelse, således at valg af nyt bestyrelsesmedlem efter  

 forslaget vil afhænge af, hvad anpartshaverne har aftalt herom.
Har de intet  

 aftalt, kan et valg ikke henskydes til den førstkommende generalforsamling.
Til §§ 24-26 Bestemmelserne svarer til de gældende §§ 41-43, dog med de redaktionelle  

 ændringer, der følger af den foreslåede § 75 om anmeldelse.
 Begrebet »retshandel« er afløst af »aftaler og  

 tilsagn«. Ændringen er en sproglig forbedring og indebærer ingen  

 realitetsændring.
Til § 27 Bestemmelsen svarer til den gældende § 44, dog med en præcisering af, at  

 skriftlighed er en gyldighedsbetingelse for aftaler mellem en eneanpartshaver  

 og selskabet, medmindre der er tale om aftaler på sædvanlige vilkår som led i  

 et løbende mellemværende.
Kapitel 6 Anpartshavernes beslutningsret Til § 28 Bestemmelsens stk. 1 medfører en tydeliggørelse af, at  

 anpartshaverne ved enighed kan træffe en beslutning uden afholdelse af  

 generalforsamling.
Som noget nyt kan anpartshaverne fastsætte generelle  

 regler i vedtægterne, hvorefter anpartshavernes beslutningsret kan udøves på  

 anden måde end på generalforsamling herunder således, at anpartshaverne  

 f.eks. kan overlade det til bestyrelsen eller direktionen at træffe  

 beslutninger.
Naturligvis kan anpartshaverne senere ændre vedtægterne.
Dette  

 sker med vedtægtsændringsmajoritet, jf. forslagets § 33.
Det er endvidere præciseret, at vedtægterne kan indeholde regler om  

 fravigelser på de punkter, hvor de foreslåede bestemmelser om anpartshavernes  

 beslutningsret tillader dette.
Derimod kan de foreslåede bestemmelser i §§  

 28, stk. 2, 29, 30, 31, stk. 1, 2. og 3. pkt., 31, stk. 2, og 3, 33, stk. 2  

 og 34-36 ikke fraviges.
 Bestemmelsens stk. 2 svarer til den gældende § 56, stk. 2 og 3. Da  

 det forudsættes, at alle beslutninger indføres i selskabets  

 forhandlingsprotokol umiddelbart efter, at disse er truffet, er det ikke  

 fundet nødvendigt at opretholde den gældende frist.
Til § 29 Bestemmelsen svarer til den gældende § 50. Det er en forudsætning for  

 anpartshavernes godkendelse af årsregnskabet, at det er udarbejdet i  

 overensstemmelse med årsregnskabslovgivningen.
Det er derfor fundet  

 unødvendigt at henvise til årsregnskabslovgivningens specifikke bestemmelser  

 om revisionspåtegning og årsberetning.
Til § 30 Bestemmelsen svarer til den gældende § 51, dog med den ændring, at en  

 anpartshaver, uanset størrelsen af anpartskapital, kan forlange  

 generalforsamling afholdt, og at generalforsamling skal afholdes senest 2  

 uger efter.
Til § 31 Bestemmelsen medfører en forenkling af proceduren ved indkaldelse til  

 generalforsamling, idet forslaget blot fastsætter et mindstevarsel i  

 forbindelse med indkaldelsen.
Som noget nyt kan anpartshaverne i vedtægterne  

 både fastsætte et længere og et kortere varsel end de i forslaget angivne 8  

 dage.
Efter den gældende lov skal generalforsamlingen indkaldes inden for et  

 tidsinterval på tidligst 4 uger og senest 8 dage før afholdelse af  

 generalforsamlingen.
Forslagets stk. 1, 2. og 3. pkt ., svarer til den nuværende § 54,  

 stk. 2, 2. og 3. pkt.
Der er ikke i bestemmelsens stk. 2 fastsat en  

 frist for anpartshaverne til at fremsætte krav om at få et bestemt emne  

 optaget på dagsordenen.
Hvis der skal træffes beslutning, skal forslag  

 fremsættes i så god tid, at emnet kan optages på den endelige dagsorden.
Til § 32 Der er alene tale om en redaktionel ændring i forhold til den gældende §  

 58.
Til § 33 Bestemmelsen tager udgangspunkt i den gældende § 59, bl.a. med den  

 ændring, at blot en anpartshaver kan vedtage et forslag om, at selskabet skal  

 have en bestyrelse, når selskabet efter forslagets § 22 skal have  

 medarbejdervalgte bestyrelsesmedlemmer og dermed efter forslagets § 19, stk.  

 2, skal have en bestyrelse.
Hertil kommer, at det foreslås at forenkle  

 majoritetskravet til vedtægtsændringer, således at de afgivne stemmer er  

 afgørende.
Denne ændring antages ikke at få væsentlig betydning i praksis, da  

 anpartskapitalen typisk er fordelt på få anpartshavere med lige stemmeret.  

 Undlader anpartshaverne at træffe foranstaltninger med henblik på at udpege  

 en bestyrelse, kan selskabet begæres tvangsopløst i medfør af forslagets §  

 61.
Til § 34 Bestemmelsens stk. 1, nr. 5 , er ny, og skal ses i sammenhæng med  

 forslagets § 28, hvorefter anpartshaverne kan beslutte at lade  

 generalforsamlingen erstatte af andet beslutningsforum.
Bestemmelsen svarer i  

 øvrigt til den gældende § 60, dog med den ændring, at det gældende stk. 2 er  

 udgået.
Den gældende bestemmelse i § 60, stk. 2, blev indført som et værn mod  

 undladelse af at fastsætte et rimeligt udbytte (»udsultning«).  

 Denne bestemmelse er imidlertid uden praktisk betydning, idet en mulig  

 beslutning herom må antages at blive vedtaget ved simpel majoritet ved  

 godkendelse af årsregnskabet.
Anpartshaverne er beskyttede mod  

 »udsultning« med forslagets § 35.
Til § 35 Bestemmelsen svarer til den gældende § 61 med en konsekvensændring, der  

 følger af forslagets § 28, stk. 1, om beslutninger i selskabet.
Til § 36 Bestemmelsen svarer til den gældende § 62 med en konsekvensændring, der  

 følger af lovforslagets § 28, stk. 1, om beslutninger i selskabet.
Kapitel 7 Kapitaltilførsel Til § 37 Bestemmelsen svarer til den gældende § 18, dog er de interne  

 procedureregler vedrørende generalforsamling m.v. slettet.
Det er endvidere i  

 overensstemmelse med forslagets § 28 præciseret, at anpartshaverne kan træffe  

 beslutning uden afholdelse af generalforsamling.
Der henvises til  

 bemærkningerne til forslagets § 28.
Til § 38 Den gældende § 20 er forenklet ved nærværende bestemmelse således, at der  

 alene stilles krav om oplysning om de økonomiske forhold omkring  

 anpartstegningen.
Det er således nu op til anpartshaverne at aftale nærmere,  

 hvis der skal gælde særlige rettigheder for de nye anparter og deres  

 omsættelighed.
Til § 39 Bestemmelsen har ligesom den gældende § 21 til formål at sikre  

 anpartskapitalens tilstedeværelse.
Når der i forbindelse med en  

 anpartstegning indbetales andre værdier end kontanter foreslås, at disse  

 værdier underkastes en vurdering af en uafhængig vurderingsmand.
Tilsvarende  

 gælder i stiftelsessituationen, hvorfor der også her er henvist til de  

 tekniske bestemmelser herom i aktieselskabslovens §§ 6, 6 a og 6 b.
Til § 40 Den gældende § 21 a, stk. 1, er videreført med en mindre teknisk ændring,  

 jf. ændringen af ledelsesstrukturen i forslagets § 19. Det gældende stk. 2 er  

 ikke medtaget, idet en erklæring fra revisor om de balancemæssige posteringer  

 ikke vurderes at have væsentlig informationsværdi, idet det blot kan  

 konstateres, at kontoen for gæld er reduceret og egenkapitalkontoen forøget.  

 De nøjagtige betingelser for konverteringen skal fremgå af beslutningen.
Til § 41 Dette er en videreførelse af den gældende § 22 i uændret form.
Til § 42 Den gældende § 23 er her foreslået videreført med mindre sproglige  

 ændringer.
Fristen er ændret i overensstemmelse med de generelle principper  

 omkring frister i lovforslaget.
Der henvises til lovforslagets almindelige  

 bemærkninger samt til bemærkningerne til § 70.
Til § 43 Der er her tale om en videreførsel af den gældende § 24, der dog er ændret  

 således, at henvisningen til den gældende § 20 er slettet, jf. bemærkningerne  

 til § 38. Henvisningen til den gældende § 80, stk. 1, om udbytte, er slettet,  

 idet denne bestemmelse ikke foreslås videreført.
Kapitel 8 Kapitalafgang m.v.
Til § 44 Bestemmelsen svarer til den gældende § 79.
Til § 45 Bestemmelsen i stk. 1 svarer til den gældende § 81. Dog er det i  

 overensstemmelse med forslagets § 28 præciseret, at anpartshaverne kan træffe  

 beslutning uden afholdelse af generalforsamling.
Der henvises til  

 bemærkningerne til lovforslagets § 28.
Stk. 2 , som svarer til den gældende § 80, stk. 1, er medtaget for  

 at tydeliggøre, hvornår der er grundlag for at betale udbytte.
Ud fra et  

 forenklingssynspunkt er det fundet overflødigt at medtage den gældende § 80,  

 stk. 2. Udbyttebetalinger af uforsvarligt omfang kan medføre krav om  

 tilbagebetaling og omfattes af de almindelige erstatningsregler.
Det  

 bemærkes, at anpartshavernes erstatningsansvar med lovforslaget udvides til  

 også at omfatte simpel uagtsomhed.
Til § 46 Bestemmelsen er en sammenskrivning af de gældende §§ 26 og 26 a, dog er  

 interne procedureregler m.v. udgået.
Det er i overensstemmelse med forslagets  

 § 28 præciseret, at beslutning om nedsættelse af kapitalen under nærmere  

 omstændigheder kan træffes uden afholdelse af generalforsamling.
Der henvises  

 til bemærkningerne til forslagets § 28.
Fristen for anmeldelse til Erhvervs- og Selskabsstyrelsen er ændret som en  

 konsekvens af den generelle præcisering af fristbestemmelserne i loven.
Der  

 henvises til bemærkningerne til forslagets § 70.
Til § 47 Bestemmelsen svarer til den gældende § 28.
Fristen for anmeldelse til Erhvervs- og Selskabsstyrelsen er ændret som en  

 konsekvens af den generelle præcisering af fristbestemmelserne i loven.
Der  

 henvises til bemærkningerne til forslagets § 70.
Til § 48 Bestemmelsen svarer til den gældende § 82, dog således at bestemmelsen er  

 tydeliggjort, og at der i stk. 2 henvises til dansk rets almindelige  

 erstatningsregler som en konsekvens af den foreslåede ophævelse af de særlige  

 erstatningsregler i §§ 110-113. Der henvises til de almindelige bemærkninger,  

 pkt. e.
Til § 49 Bestemmelsen svarer til den gældende § 84.
Til § 50 Bestemmelsen svarer til den gældende § 84 a.
Til § 51 Det er efter den gældende § 30 lovligt at erhverve egne anparter i  

 begrænset omfang, bl. a. når dette ikke sker mod vederlag, eller når  

 erhvervelsen sker gennem fusion.
Under hensyntagen til at anpartsselskaber karakteriseres ved, at  

 ejerkredsen er lille og kapitalgrundlaget typisk er forholdsvis småt, er det  

 fundet vigtigt at sikre kapitalens tilstedeværelse.
Anpartsselskaber har ikke  

 samme behov som aktieselskaber for midlertidigt at besidde egne aktier.  

 Erhvervelse af egne anparter betyder reelt, at det ansvarlige kapitalgrundlag  

 udhules.
Da minimumskapitalen samtidig foreslås nedsat til 125.000 kr.,  

 foreslås det at begrænse muligheden for, at et anpartsselskab kan erhverve og  

 besidde egne anparter.
 Forbudet mod at erhverve egne anparter gælder også i fusionstilfælde.  

 Fusionerer et anpartsselskab (som det fortsættende selskab) med et  

 aktieselskab, som ejer anparter i anpartsselskabet, skal disse anparter  

 afhændes eller annulleres og kapitalen nedsættes tilsvarende efter de  

 almindelige regler herom.
Samtidig er de detaljerede regler om retsvirkningen ved erhvervelse i  

 strid med loven slettet.
Et anpartsselskabs erhvervelse af en post egne  

 anparter vil fortsat være ugyldig.
Det er dog fundet ufornødent udtrykkeligt  

 at lovgive herom.
 Der foreslås dog den undtagelse i stk. 2 , at selskabet kan  

 erhverve egne anparter, hvor det sker til opfyldelse af en lovbestemt  

 indløsningspligt, der påhviler selskabet.
 En sådan lovbestemt indløsningspligt kan eksempelvis påhvile et selskab,  

 som har fået meddelt tilladelse til sambeskatning med et moderselskab på  

 trods af, at selskabet har udstedt anparter til medarbejderne, jf.  

 selskabsskattelovens § 31, stk. 2. Et fuldstændigt forbud mod at erhverve  

 egne anparter vil vanskeliggøre muligheden for at opnå tilladelse til  

 sambeskatning for et selskab med en medarbejderanpartsordning.
 Anparter, erhvervet som følge af en indløsningspligt, skal afhændes, så  

 snart det kan ske uden tab for selskabet, dog senest 3 år efter erhvervelsen.  

 I modsat fald skal det øverste ledelsesorgan foranledige anparterne  

 annulleret i forbindelse med en tilsvarende nedsættelse af anpartskapitalen.
Til § 52 Der er tale om videreførelse af den gældende § 85 a med visse ændringer.
I  

stk. 1 er grænsen for kapitaltab ændret fra 50 pct. til 40 pct.
Dette  

 skal ses på baggrund af den foreslåede nedsættelse af kapitalkravet til  

 125.000 kr. Ændringen betyder, at hvis kapitalgrundlaget i et anpartsselskab  

 kommer under 75.000 kr., skal selskabet træffe foranstaltning til retablering  

 af kapitalgrundlaget enten ved indtjening over selskabets drift eller ved  

 kapitaltilførsel.
Endvidere foreslås der redaktionelle ændringer som følge af  

 forslagets § 1 om anpartskapitalens størrelse, § 19 om selskabets ledelse og  

 § 28 om beslutninger i selskabet.
 Når selskabet har vedtaget en retableringsplan, som dog ikke umiddelbart  

 har ført til fuld dækning af kapitalen, kan selskabet i en begrundet  

 henvendelse til Erhvervs- Selskabsstyrelsen søge om frist med henblik på  

 retablering af kapitalen over driften.
Med stk. 2 foreslås en tydeliggørelse af Erhvervs- og  

 Selskabsstyrelsens praksis, hvorefter styrelsen kan tillade, at  

 kapitaltabsramte selskaber inden for en kortere tidsramme retablerer  

 anpartskapitalen ved selskabets egen drift.
Tilladelsen forudsætter, at der  

 er realistiske forventninger til, at dette vil kunne ske.
 Hensigten med den beføjelse, der er tillagt Erhvervs- og Selskabsstyrelsen  

 til at fastsætte en frist for berigtigelse af kapitalforholdene, er at  

 hindre, at levedygtige virksomheder med forbigående vanskeligheder bliver  

 opløst.
Det er Erhvervs- og Selskabsstyrelsen, som foretager en vurdering af  

 enkeltsagerne og træffer afgørelse om fristgivning, herunder dennes længde.  

 Fristen vil blive vurderet ud fra de konkrete forhold og har efter styrelsens  

 hidtidige praksis været op til ca. 3 år for bestående selskaber og op til ca.  

 5 år for nye selskaber.
På baggrund af den foreslåede nedsættelse af  

 kapitalkravet til anpartsselskaber er det vigtigt at sikre, at kapitalen til  

 gengæld er til stede i selskabet.
Det forudsættes derfor, at Erhvervs- og  

 Selskabsstyrelsen skærper sin hidtidige praksis, således at der fremover  

 alene kan gives en frist for retablering af kapitalen på højst 2 år for  

 bestående selskaber og højst 4 år for nye selskaber.
Styrelsens bemyndigelse til fastsættelse af frister for retablering af  

 kapital skal administreres fleksibelt.
Dette medfører, at styrelsen i  

 forbindelse med administration af kapitaltabssager skal indkræve de  

 dokumenter, planer m.v., der kan danne grundlag for fristgivning.
Frister  

 skal gives til selskaber, som kan fremvise rimelige konsolideringsplaner.
Dokumenterne vil typisk bestå i revisorunderskrevne og ledelsesgodkendte  

 budgetter, der skal indeholde budgetforudsætninger eller hovedtal med  

 forudsætninger.
Budgetterne skal ledsages af en beskrivelse af de forhold,  

 der har medført, at selskabet har kapitaltab, samt hvorledes man vil imødegå  

 disse forhold fremover.
 I vurderingen vil endvidere normalt indgå, om revisionspåtegningen på  

 selskabets sidst offentliggjorte årsregnskab er uden forbehold for væsentlige  

 overtrædelser af bogføringslovgivningen.
 Når der blandt anpartshaverne er kreditorer i selskabet, lægges der vægt  

 på, om disse anpartshavere viser selskabets planer den tillid, at de afgiver  

 tilbagetrædelseserklæringer i forhold til selskabets øvrige kreditorer,  

 indtil der er fuld dækning for indskudskapitalen.
Strækker retableringen sig over flere år, har styrelsen som led i sin  

 opfølgning ofte givet en foreløbig frist til udløbet af det løbende  

 regnskabsår med tillæg af to måneder til indsendelse af regnskabet.
Samtidig  

 får selskabet at vide, at retableringsfristen kan forventes forlænget,  

 såfremt budgetternes forventninger realiseres.
 Erhvervs- og Selskabsstyrelsen vil give meddelelse til Told- og  

 Skattestyrelsen om anpartsselskaber, hvor der er konstateret en  

 kapitaltabssituation omfattet af den foreslåede § 52.
Kapitel 9 Anpartsselskabers opløsning Til § 53 Bestemmelsen svarer til den gældende § 85. Afvigelser i forhold til den  

 gældende bestemmelse indeholder for det første en tilpasning som konsekvens  

 af forslagets § 28 om anpartshavernes beslutningsret, hvorefter  

 generalforsamlingen kan erstattes af anden vedtægtsfastsat beslutningsmåde.  

 Endvidere introduceres i stk. 1 den forenklede opløsningsadgang, som  

 foreslås indført i § 59. Der henvises til bemærkningerne til denne  

 bestemmelse.
Til § 54 Bestemmelsen svarer til de gældende §§ 89 og 90, stk. 1. Der er tale om en  

 forenkling som konsekvens af forslagets § 28 om beslutninger i selskabet.
Den  

 ændrede bestemmelse tillægger dog anpartshavere, der ejer en fjerdedel af  

 anpartskapitalen, en umiddelbar ret til at vælge en yderligere likvidator.  

 Det fremgår af bestemmelsen, at likvidatorerne udgør ledelsen, hvorfor lovens  

 almindelige bestemmelser om ledelsen finder anvendelse på likvidatorer.
Til § 55 Bestemmelsen svarer til den gældende § 91.
Til § 56 Der er alene tale om redaktionelle ændringer i forhold til den gældende §  

 92.
Til § 57 Bestemmelsen svarer til den gældende § 93, dog er der tale om en  

 præcisering af bestemmelsen i stk. 1, 1. pkt., således at det fremgår klart,  

 at udlodning til anpartshaverne kan foretages, når proklamafristen er  

 udløbet, og de kreditorer, som man på dette tidspunkt har kendskab til, er  

 betalt.
Det skal i den forbindelse understreges, at proklamaet ikke er  

 præklusivt, jf. forslagets § 56, stk. 1. Det vil sige, at yderligere  

 kreditorer ikke er afskåret fra at melde sig, så længe udlodning ikke er  

 afsluttet.
Til § 58 Bestemmelsen svarer til den gældende § 94.
Til § 59 Med den foreslåede bestemmelse er der tale om en nyskabelse i forbindelse  

 med anpartsselskabers afvikling, men samtidig en lovfæstelse af en  

 afviklingsmåde, som i praksis forekommer.
Anpartshaverne eller, som det ofte  

 forekommer, anpartshaveren beslutter af en eller anden grund at indstille  

 driften.
Der foretages herefter en realisation af selskabets aktiver og  

 selskabets gæld indfries med provenuet.
I en sådan situation forekommer det  

 unødig bureaukratisk at stille krav om, at selskabets opløsning sker ved en  

 egentlig likvidation.
Kravet om opløsning ved likvidation har utvivlsomt  

 været medvirkende til, at en række selskaber har været opretholdt uden, at  

 der forekommer egentlig erhvervsdrift i disse og ofte med den udgang, at  

 disse selskaber tvangsopløses på grund af manglende ledelse, revisor eller  

 regnskabsindsendelse.
Dette medfører besvær for anpartshaveren, en unødvendig  

 belastning af skifteretterne og ikke ubetydelige omkostninger for staten i  

 forbindelse med tvangsopløsningen, jf. forslagets § 60, stk. 4, 3. pkt.
Der  

 er typisk ingen midler tilbage i selskaberne, men kreditorerne er betalt.  

 Hvis der er overskydende midler, fordeles disse til anpartshaverne.
Der knyttes den afgørende betingelse til at anvende dette  

 opløsningstilbud, at samtlige anpartshavere erklærer over for Erhvervs- og  

 Selskabsstyrelsen, at al gæld er betalt.
Erhvervs- og Selskabsstyrelsen skal  

 oplyse anpartshaverne om, at afgivelse af urigtige oplysninger kan straffes  

 med bøde, hæfte eller fængsel indtil 1 år, jf. straffelovens § 296, stk. 1,  

 nr. 2.
Anpartshavernes erklæring skal desuden vedlægges en erklæring fra Told- og  

 Skattemyndighederne om, at der ikke foreligger skatte- og afgiftskrav mod  

 selskabet.
Det forudsættes i den forbindelse, at selskabet vælger en  

 skæringsdato for opløsning således, at der kan ske en ansættelse af  

 selskabets indkomst for det afsluttende indkomstår, dvs. frem til den valgte  

 skæringsdato, og at skatter og afgifter er betalt.
Told- og  

 Skattemyndighedernes afgivelse af en sådan erklæring vil ske med tilsvarende  

 forbehold for senere revision, som gælder ved likvidation af selskabet.
Den nærmere udformning af en sådan ordning samt nærmere overvejelser om  

 behovet for eventuelle ændringer af selskabsskatteloven m.v. er årsagen til,  

 at den foreslåede bestemmelse først foreslås sat i kraft pr. 1. januar 1997.  

 Endelig hæfter anpartshaverne personligt, solidarisk og ubegrænset for kendt  

 gæld eller eventuelle gældskrav på tidspunktet for erklæringens afgivelse.  

 Den personlige hæftelse gælder således også for f.eks. skatte- og  

 afgiftskrav, der konstateres efter erklæringens afgivelse, bl.a. som følge af  

 ændring i skatteansættelsen.
Efter straffelovens § 296, stk. 1, nr. 2, kan  

 afgivelse af en urigtig erklæring over for Erhvervs- og Selskabsstyrelsen  

 straffes med bøde, hæfte eller fængsel indtil 1 år.
 Man vil fortsat på baggrund af erfaringer ved opløsning af  

 anpartsselskaber overveje, om der er behov for yderligere effektivisering af  

 regelsættet.
Til § 60 Bestemmelsen svarer i store træk til den gældende § 86. Som følge af, at  

 den gældende § 88 ikke foreslås opretholdt, er henvisningen til denne  

 bestemmelse udgået.
Med forslagets stk. 2 foretages en tilpasning af  

 ordlyden, således at denne afspejler den teknologiske udvikling.
Til § 61 Bestemmelsen svarer til den gældende § 87.
Til § 62 Bortset fra en konsekvensændring som følge af forslagets § 1, stk. 3, om  

 anpartskapitalens størrelse er der alene tale om redaktionelle ændringer af  

 den gældende § 95.
Til § 63 Bestemmelsen svarer til den gældende § 87 a, dog er adgangen til - efter  

 forhandling med justitsministeren - at fastsætte regler for politiets bistand  

 uddelegeret fra erhvervsministeren til Erhvervs- og Selskabsstyrelsen.  

 Erhvervs- og Selskabsstyrelsen vil give meddelelse til Told- og  

 Skattestyrelsen, når der er udpeget en selskabs- eller regnskabskyndig til at  

 foretage en nærmere undersøgelse af et selskabs forhold.
Til § 64 Bestemmelsen svarer til de gældende §§ 96 og 97. Den gældende bestemmelse  

 i § 96, stk. 2, er ikke videreført.
Det er fundet unødvendigt at opretholde  

 kravet om, at anpartshaverne skal indkaldes for at træffe beslutning om  

 indgivelse af konkursbegæring.
Er der ikke midler til fuld dækning af  

 kreditorernes krav ved afvikling gennem likvidation, er det sjældent  

 forekommende, at anpartshaverne tilbyder at skyde yderligere midler ind i  

 boet for at sikre afvikling ved likvidation.
Måtte situationen forekomme, kan  

 anpartshaverne over for skifteretten fremkomme med dette tilbud.
Selskabet  

 vil i givet fald i medfør af konkurslovens § 144 kunne udleveres til videre  

 drift eller likvidation.
 I øvrigt er der tale om redaktionelle ændringer i forbindelse med  

 sammenskrivningen af de to bestemmelser.
Kapitel 10 Fusion og omdannelse til aktieselskab Til § 65 Reguleringen af anpartsselskabers fusion foreslås ændret til en henvisning  

 til aktieselskabslovens bestemmelser herom.
Der foreslås derfor en  

 konsekvensændring i aktieselskabsloven i det samtidig fremsatte forslag til  

 ændring af årsregnskabsloven m.v.
Beslutning om fusion skal dog for  

 anpartsselskabers vedkommende efter den foreslåede bestemmelse træffes i  

 overensstemmelse med lovforslagets § 33. Det vil sige, at beslutningen om  

 fusion efter forslaget træffes af generalforsamlingen, medmindre  

 anpartshaverne har været enige om anden fremgangsmåde.
Ved fusion forstås opløsning af et anpartsselskab, således at samtlige  

 selskabets rettigheder og forpligtelser overtages af et fortsættende selskab.  

 Fusion kan ske mellem flere anpartsselskaber eller mellem et eller flere  

 anpartsselskaber og et eller flere aktieselskaber.
Ved fusionen kan det  

 fortsættende selskab være enten et af de allerede eksisterende selskaber  

 eller et ved fusionen nystiftet selskab.
Lovforslaget indebærer i store træk ingen ændringer i forhold til de  

 gældende regler om anpartsselskabers fusion.
Dog skal udtalelsen om  

 fusionsplanen fremover udarbejdes af en eller flere uvildige, sagkyndige  

 vurderingsmænd, jf. aktieselskabslovens § 134 c, stk. 1. Disse vurderingsmænd  

 udpeges efter reglen i aktieselskabslovens § 6 b, stk. 1. Efter den gældende  

 bestemmelse kan udtalelsen alene udarbejdes af selskabets revisor.
Dette vil  

 i praksis formentlig fortsat være tilfældet.
Til § 66 Bestemmelsen svarer til den gældende § 109, dog således at det er  

 præciseret, at aktieselskabslovens § 6 c finder anvendelse på selskabers  

 erhvervelser fra en stifter eller en kendt aktionær fra  

 omdannelsesbeslutningens vedtagelse.
Det er i overensstemmelse med forslagets § 28 præciseret, at  

 anpartshaverne kan beslutte en omdannelse til aktieselskab uden afholdelse af  

 generalforsamling.
Der henvises til bemærkningerne til forslagets § 28.
Til § 67 Bestemmelsen svarer til den gældende § 109 a.
Dog er stk. 1 ændret  

 således, at omdannelsens retsvirkninger indtræder ved offentliggørelsen i  

 Erhvervs- og Selskabsstyrelsen edb-informationssystem, og ikke som tidligere  

 efter bekendtgørelse i Statstidende.
Der henvises til bemærkningerne til  

 forslagets § 75.
 Endvidere er stk. 2 ændret i overensstemmelse med ændringen af  

 aktieselskabsloven ved lov nr. 1060 af 23. december 1992, hvorefter et  

 aktieselskab ikke nødvendigvis skal udstede aktiebreve.
Kapitel 11 Filialer af udenlandske anpartsselskaber Til § 68 Regler om filialer findes idag i den gældende lovs kapitel 17. Der sker  

 ikke med dette forslag nogen ændring i den gældende retstilstand for filialer  

 af udenlandske selskaber.
Den foreslåede bestemmelse konstaterer, at det er  

 muligt for udenlandske anpartsselskaber eller selskaber med en tilsvarende  

 retsform at etablere sig i filialform i Danmark.
Da regler om filialer ikke i  

 det daglige er relevante for hovedparten af anpartsselskaberne, henvises der  

 for så vidt angår de mere tekniske betingelser for etablering af filialer til  

 reglerne i aktieselskabslovens kapitel 17. Disse svarer i det hele til de  

 gældende regler for anpartsselskaber.
Det er dog pointeret, at anmeldelse af  

 filialer af udenlandske anpartsselskaber til Erhvervs- og Selskabsstyrelsen  

 skal ske efter anpartsselskabslovens kapitel 12.
 Det er endvidere fundet hensigtsmæssigt, at foreslå de gældende § 123,  

 stk. 5 og stk. 6, om filialers navne og pligt til at anføre visse oplysninger  

 på forretningspapirer til filialbestemmelsens stk. 2.
Kapitel 12 Anmeldelse og registrering m.m.
Til § 69 Bestemmelsen svarer til den gældende § 124.
 Som led i gennemførelsen af regeringens IT-politiske handlingsplan 1995  

 foreslås det, at der åbnes mulighed for, at registreringspligtige  

 virksomheder samt advokater og revisorer m.v., som er bemyndiget hertil af  

 virksomhederne, kan kommunikere elektronisk med Erhvervs- og  

 Selskabsstyrelsen.
 Herved understøttes virksomhedernes egen brug af informationsteknologi, og  

 der vil være en øget rationaliseringsgevinst i forbindelse med Erhvervs- og  

 Selskabsstyrelsens overgang til elektronisk sagsbehandling og arkivering.
I første omgang er det tanken, at styrelsen vil udlevere et elektronisk  

 anmeldelsesprogram til interesserede anmeldere på diskette.
Når anmelderen  

 har indtastet de for anmeldelsen relevante oplysninger i programmet, kan  

 anmeldelsen sendes til styrelsen via Elektronisk Post eller kopieres over på  

 en diskette, som indsendes til styrelsen med almindelig post.
 Dokumenter, som ifølge lovgivningen skal ledsage anmeldelsen såsom  

 generalforsamlingsudskrift m.v., kan vedhæftes elektronisk eller indsendes i  

 papirform med posten.
I fem år fra registreringstidspunktet skal anmelderen på Erhvervs- og  

 Selskabsstyrelsens forlangende kunne fremlægge bevis for anmeldelsens  

 lovlighed, herunder bevis for at have fornøden fuldmagt til at foretage  

 anmeldelsen samt for gyldigheden af dokumenter, som er indsendt elektronisk  

 sammen med anmeldelsen.
Erhvervs- og Selskabsstyrelsen fører stikprøvekontrol  

 hermed.
 På længere sigt er det tanken, at anmeldelser skal kunne indsendes til  

 styrelsen som EDI-meddelelser (Electronic Document Interchange, elektronisk  

 dokumentudveksling), når der foreligger en international standard for  

 indsendelse af anmeldelser m.v. fra virksomhederne til det offentlige.
Stk. 4 er nyt.
I dag findes hjemmel til fastsættelse af regler om  

 årsgebyr alene i årsregnskabslovens § 64, stk. 1. Det findes naturligt, at  

 hjemlen vedrørende administration af de selskabsretlige regler også tydeligt  

 fremgår af denne lov.
Til § 70 Det foreslås at affatte lovens fristbestemmelser ensartet, samtidig med at  

 fristerne præciseres.
Det er ønsket herved at undgå enhver fortolkningstvivl.  

 Lovens frister foreslås angivet, således at den pågældende handling skal være  

 foretaget senest på dagen for fristens udløb, så fristbestemmelserne herved  

 følger den mest logiske forståelse ved læsning af bestemmelserne.
F.eks. skal anmeldelse om stiftelse af et selskab, jf. lovforslagets § 11,  

 være modtaget i Erhvervs- og Selskabsstyrelsen senest 8 uger efter, at  

 stiftelsesdokumentet er underskrevet.
Er stiftelsesdokumentet underskrevet  

 onsdag den 10. januar 1996, skal anmeldelsen være modtaget i Erhvervs- og  

 Selskabsstyrelsen onsdag den 6. marts 1996.
For så vidt angår frister for indsendelse/indlevering af materiale til  

 Erhvervs- og Selskabsstyrelsen, f.eks. anmeldelse, foreslås fristerne  

 angivet, således at det præciseres, at materialet skal være »modtaget i  

 Erhvervs- og Selskabsstyrelsen« senest ved fristens udløb.
Herved undgås  

 de eksisterende problemer omkring, hvad der skal være foretaget ved fristens  

 udløb.
Ved »senest« forstås, at den sidste rettidige dag er den sidste  

 dag i den angivne periode.
Fristen beregnes fra dagen efter den dag, der  

 udløser fristen.
Angives fristen i uger, udløber fristen på ugedagen for den dag, der  

 udløste fristen.
For eksempel vil udløbsdagen for fristen, hvis denne er  

 angivet som »senest 4 uger efter«, være den sidste dag i den 4. uge  

 efter dagen for handlingen/beslutningen, der udløser fristen.
Træffes  

 beslutningen således på en tirsdag, vil fristen udløbe om tirsdagen 4 uger  

 senere.
Angives fristen i måneder, udløber fristen på månedsdatoen for den dag,  

 der udløser fristen.
Hvis eksempelvis fristen er 3 måneder, og den  

 fristudløsende handling foretages den 15. januar, udløber fristen den 15.  

 april.
Er den fristudløsende handling foretaget den sidste dag i en måned,  

 udløber fristen altid den sidste dag i den pågældende måned uanset om der er  

 28, 29, 30 eller 31 dage i den pågældende måned.
Hvis fristen  

 beregningsmæssigt udløber på en månedsdato, der ikke findes, eksempelvis den  

 30. februar, udløber fristen altid den sidste dag i den pågældende måned - i  

 dette tilfælde den 28. eller i skudår den 29. februar.
 Materiale, der skal modtages i Erhvervs- og Selskabsstyrelsen, kan sendes  

 til eller afleveres i styrelsen, men skal dog senest kl. 24.00 på fristdagen  

 (fristdagens udløb) ligge i styrelsens postkasse.
Udløber fristen på en helligdag, i en weekend eller på grundlovsdag,  

 juleaftensdag eller nytårsaftensdag vil det fremover være tilstrækkeligt, at  

 materialet er modtaget i styrelsen den efterfølgende hverdag.
Også her  

 udstrækkes fristen således i forhold til den gældende lovgivning.
Selv om  

 fristen beregningsmæssigt er udløbet, betragtes materialet som modtaget  

 rettidigt den førstkommende hverdag.
 Eksempelvis kan fristen i forslagets § 9, stk. 3, om vurderingsberetning  

 ved senere erhvervelse fra en stifter eller anpartshaver beregnes således:
På et møde mellem anpartshaverne, der afholdes mandag den 4. marts 1996,  

 godkendes erhvervelsen af et formuegode fra en af anpartshaverne.  

 Vurderingsberetningen vedrørende dette formuegode skal være modtaget i  

 Erhvervs- og Selskabsstyrelsen senest 4 uger efter anpartshavernes  

 godkendelse.
Det vil sige, at den sidste rettidige dag for modtagelsen i  

 Erhvervs- og Selskabsstyrelsen er mandag den 1. april 1996.
 Godkendes erhvervelsen af formuegodet først torsdag den 7. marts 1996,  

 udløber fristen torsdag den 4. april 1996. Da dette imidlertid er  

 skærtorsdag, vil anmeldelsen af selskabet blive betragtet som rettidigt  

 modtaget, når blot anmeldelsen er modtages i styrelsen på den førstkommende  

 hverdag, det vil sige tirsdag den 9. april 1996 ved døgnets udgang.
 Den ændrede fristformulering er kommet til udtryk i følgende af  

 lovforslagets bestemmelser:
 § 9, stk. 3, § 11, stk. 1, § 12, stk. 3, § 16, stk. 2, § 17, stk. 3, § 29,  

 stk. 1, § 30, § 36, stk. 2 og 3, § 42, § 43, stk. 3, § 46, stk. 5, § 47, stk.  

 2, § 52, stk. 1, § 53, stk. 3, § 56, stk. 2, § 57, stk. 2, § 58, § 61, § 62,  

 stk. 2 og 3, § 66, stk. 2, § 67, stk. 3, § 71, § 73, stk. 2, § 74, § 75, stk.  

 2, § 78, stk. 1 og 3.
Til § 71 Bestemmelsen svarer til den gældende § 126.
Til § 72 Bestemmelsen svarer til den gældende § 126 a.
Til § 73 Bestemmelsen svarer til den gældende § 127 med de ændringer, der følger af  

 § 28 om beslutning i selskabet og § 70 om fristfastsættelse.
Til § 74 Bestemmelsen svarer til den gældende § 127 a.
Dog er bestemmelsen ændret  

 som følge af, at der åbnes mulighed for at anvende elektronisk anmeldelse.  

 Der er endvidere foretaget ændring i forbindelse med de generelle  

 fristændringer.
Der henvises i øvrigt til bemærkninger til §§ 69 og 70.
Til § 75 Bestemmelsen svarer til den gældende § 128. Bestemmelsens formulering er  

 dog blevet tilpasset det forhold, at bekendtgørelse ikke længere vil ske i  

 Statstidende, men i Erhvervs- og Selskabsstyrelsens edb-informationssystem.  

 Som konsekvens er den gældende § 128, stk. 4, udgået, idet denne bestemmelse  

 regulerede det forhold, at der er uoverensstemmelse mellem den bekendtgjorte  

 tekst i Statstidende og Erhvervs- og Selskabsstyrelsens  

 edb-informationssystem.
Til § 76 Bestemmelsen svarer til den gældende § 129, stk. 2.
Til § 77 Bestemmelsen svarer til den gældende § 129 a.
Bestemmelsen indeholder ikke  

 længere en mulighed for delegation fra Erhvervsministeren til Erhvervs- og  

 Selskabsstyrelsen, idet loven generelt tillægger Erhvervs- og  

 Selskabsstyrelsen den umiddelbare kompetence til at træffe afgørelse.
Til § 78 Bestemmelsen svarer med redaktionelle ændringer til den gældende § 129 b.  

 De redaktionelle ændringer i bestemmelsens stk. 1 og 3 er udløst af  

 den generelle ændring af bestemmelser om frister i loven, jf. § 70.
Kapitel 13 Straffebestemmelser m.m.
Til § 79 Bestemmelsen svarer til den gældende § 130. Der er dog tale om  

 konsekvensrettelser som følge af forslagets § 22, stk. 6.
Til § 80 Bestemmelsen svarer med redaktionelle ændringer af henvisningerne til den  

 gældende § 131, dog henvises der tillige til forslagets § 9, som er ny i  

 forhold til den gældende anpartsselskabslov.
Den tilsvarende bestemmelse i  

 aktieselskabslovens § 6c er også strafsanktioneret, jf. aktieselskabslovens §  

 161, stk. 1.
Kapitel 14 Ikraftrædelsesbestemmelser m.m.
Til § 81 Med formuleringen af stk. 3 fastholdes den gældende  

 overgangsperiode for de anpartsselskaber, der har været omfattet af denne.  

 Nyt er imidlertid, at kapitalkravet er ændret til 125.000 kr.
Dette skal ses  

 på baggrund af, at undersøgelser har vist, at ca. 17.800 anpartsselskaber  

 ikke har egenkapital til at finansiere en kapitalforhøjelse til 200.000 kr.
For allerede nu at tilpasse loven til de myndighedsbegreber, der er  

 vedtaget ved værgemålsloven, lov nr. 388 af 14. juni 1995, og som træder i  

 kraft den 1. januar 1997, foreslås forslagets §§ 4, stk. 2, og 19, stk. 1, 4.  

 pkt., affattet i overensstemmelse med værgemålslovens myndighedsbegreb.
I den  

 mellemliggende periode, fra det foreslåede ikrafttrædelsestidspunkt i  

 forslagets stk. 1 og til værgemålslovens ikrafttædelsestidspunkt,  

 foreslås de berørte bestemmelser affattet i overensstemmelse med det gældende  

 myndighedsbegreb.
Til § 82 Det er hensigten snarest at søge de færøske og grønlandske myndigheders  

 tilslutning til, at loven sættes i kraft for disse landsdele, således at den  

 selskabsretlige retsenhed kan bevares og udbygges.
Efter 2. behandling den 7. maj 1996 Kapitel 1 Indledende bestemmelser § 1. Denne lov finder anvendelse på alle erhvervsdrivende  

 anpartsselskaber.
 Stk. 2. Anpartshaverne i et anpartsselskab hæfter ikke personligt  

 for selskabets forpligtelser.
 Stk. 3. Et anpartsselskab skal have en anpartskapital  

 (indskudskapital) på mindst 125.000 kr.
 Stk. 4. Loven finder ikke anvendelse på selskaber med  

 andelskarakter, jf. aktieselskabslovens § 1, stk. 4.
Anpartsselskabers navn § 2. Anpartsselskaber er pligtige og eneberettigede til i deres  

 navn at benytte ordet »anpartsselskab« eller forkortelsen  

 »ApS«.
Stk. 2. Et anpartsselskabs navn skal tydeligt adskille sig fra  

 navnet på andre virksomheder, der er registrerede i Erhvervs- og  

 Selskabsstyrelsen.
I navnet må ikke optages slægtsnavn, firma, særegent navn  

 på fast ejendom, varemærke, forretningskendetegn og lignende, der ikke  

 tilkommer selskabet, eller noget, som kan forveksles hermed.
Stk. 3. Et anpartsselskabs navn må ikke være egnet til at  

 vildlede.
Det må ikke indeholde angivelse af foretagender, der ikke står i  

 forbindelse med selskabets formål.
Angiver navnet en bestemt virksomhed, må  

 det ikke opretholdes uforandret, når virksomhedens art væsentligt forandres.
Stk. 4. Bestemmelserne i stk. 1-3 finder tilsvarende anvendelse på  

 anpartsselskabers binavne.
Ved benyttelse af binavnet skal selskabets  

 hovednavn tilføjes binavnet i parentes.
For anmeldelse af mere end i alt 5  

 binavne pr. selskab betales 1.000 kr. pr. binavn.
Dette gælder dog ikke navne  

 eller binavne, som videreføres i forbindelse med omdannelse eller fusion.
 Stk. 5. Anpartsselskaber skal på breve og andre forretningspapirer  

 angive navn, hjemsted (hovedkontor) og registreringsnummer.
Koncern § 3. Et moderselskab udgør sammen med datterselskaberne en  

 koncern.
Stk. 2. Et anpartsselskab er et moderselskab, hvis det 1) besidder flertallet af stemmerettighederne i et anparts- eller  

 aktieselskab, 2) er anpartshaver eller aktionær i et selskab og har ret til at udnævne  

 eller afsætte et flertal af medlemmerne i selskabets bestyrelse eller, hvor  

 et anpartsselskab ikke har nogen bestyrelse, direktion, 3) er anpartshaver eller aktionær i et selskab og har ret til at udøve en  

 bestemmende indflydelse over selskabet på grundlag af vedtægterne eller  

 aftale med dette i øvrigt, 4) er anpartshaver eller aktionær i et selskab og på grundlag af aftale  

 med andre anpartshavere eller aktionærer råder over flertallet af  

 stemmerettighederne i selskabet eller 5) besidder anparter eller aktier i et selskab og udøver en bestemmende  

 indflydelse over dette.
 Stk. 3. Et anpartsselskab eller et aktieselskab, med hvilket et  

 moderselskab har en af de i stk. 2 nævnte forbindelser, er et datterselskab.
 Stk. 4. Ved opgørelsen af stemmerettigheder og rettigheder til at  

 udnævne eller afsætte medlemmer af ledelsesorganer medregnes rettigheder, der  

 besiddes af moderselskabet og dets datterselskaber.
 Stk. 5. Ved opgørelsen af stemmerettigheder i et datterselskab ses  

 der bort fra stemmerettigheder, som knytter sig til anparter eller aktier,  

 der besiddes af datterselskabet selv eller dets datterselskaber.
Kapitel 2 Anpartsselskabers stiftelse Stiftere § 4. Et anpartsselskab kan oprettes af en eller flere stiftere, og  

 anpartskapitalen skal tegnes af en eller flere af stifterne.
Kapitalen skal  

 indbetales fuldt ud.
Selskabet kan kun afholde omkostninger ved stiftelsen, i  

 det omfang omkostningerne kan dækkes af det beløb, som selskabet ved  

 anpartstegningen har modtaget ud over anparternes pålydende.
Stifterne skal  

 underskrive et stiftelsesdokument, der skal indeholde selskabets vedtægter og  

 bestemmelser om de forhold, der er nævnt i § 6.
 Stk. 2. En stifter må ikke have anmeldt betalingsstandsning eller  

 være under konkurs, og en fysisk person skal være myndig og må ikke være  

 under værgemål efter værgemålslovens § 5 eller under samværgemål efter  

 værgemålslovens § 7.
Vedtægter § 5. Vedtægterne skal mindst indeholde bestemmelser om 1) selskabets navn og eventuelle binavne, 2) den kommune her i landet, hvor selskabet skal have hjemsted  

 (hovedkontor), 3) selskabets formål, 4) anpartskapitalens størrelse, 5) anpartshavernes stemmeret, 6) selskabets ledelse, jf. § 19, 7) selskabets regnskabsår og 8) valg af revisor.
Stiftelsesdokument § 6. Stiftelsesdokumentet skal indeholde bestemmelser om 1) navn og bopæl for selskabets stiftere, ledelse og revisor, 2) anparternes fordeling på stifterne, 3) tegningskursen for anparterne og 4) de omkostninger ved stiftelsen, som selskabet skal betale.
§ 7. Stiftelsesdokumentet skal indeholde oplysning om de  

 bestemmelser, der måtte være truffet om, at anparter kan tegnes mod indskud  

 af andre formueværdier end kontanter (apportindskud), eller at selskabet på  

 anden måde skal overtage sådanne værdier.
Apportindskud skal kunne vurderes  

 økonomisk.
Apportindskud kan ikke bestå i pligt til at udføre et arbejde  

 eller levere en tjenesteydelse.
Fordringer på stiftere kan ikke indskydes,  

 uanset om fordringerne er sikret ved pant.
Stk. 2. En statsautoriseret eller registreret revisor skal efter  

 reglerne i aktieselskabslovens §§ 6 a og 6 b udarbejde en vurderingsberetning  

 om overtagelse af værdier efter stk. 1, der vedhæftes stiftelsesdokumentet.  

 Beretningen kan dog også udarbejdes af en anden vurderingsmand efter  

 aktieselskabslovens § 6 b.
Vurderingen skal være foretaget umiddelbart inden  

 underskrivelsen af stiftelsesdokumentet.
§ 8. Stiftelsesdokumentet skal indeholde oplysning om de  

 bestemmelser, der måtte være truffet om, at stiftere eller andre skal have  

 særlige rettigheder eller fordele, samt at der med stiftere eller andre skal  

 indgås aftale af væsentlig økonomisk betydning for selskabet.
Til brug for  

 vurderingen af sådanne forhold skal der gives oplysning om de nærmere  

 omstændigheder, herunder om de pågældendes navn og bopæl.
 Stk. 2. Dokumenter, hvis hovedindhold ikke er gengivet i  

 stiftelsesdokumentet, men hvortil der henvises i stiftelsesdokumentet, skal  

 vedhæftes dette.
 Stk. 3. Aftaler vedrørende stiftelsen forpligter ikke selskabet,  

 medmindre de fremgår af stiftelsesdokumentet.
Senere erhvervelse fra en stifter eller anpartshaver § 9. Hvis selskabet efter oprettelsen af stiftelsesdokumentet og  

 indtil 24 måneder efter registreringen indgår aftale om erhvervelser fra en  

 stifter eller en anpartshaver, der er selskabet bekendt, skal erhvervelsen  

 godkendes af anpartshaverne, hvis 1) vederlaget svarer til mindst 10 pct. af anpartskapitalen og mindst  

 udgør 50.000 kr. og 2) der ikke er tale om en sædvanlig forretningsmæssig disposition.
Stk. 2. Ledelsen skal udarbejde en redegørelse om de nærmere  

 omstændigheder ved erhvervelsen.
Endvidere skal en statsautoriseret eller  

 registreret revisor efter reglerne i aktieselskabslovens §§ 6 a, 6 b og 6 c  

 udarbejde en vurderingsberetning.
Beretningen kan dog også udarbejdes af en  

 anden vurderingsmand efter aktieselskabslovens § 6 b.
Anpartshaverne skal  

 gøres bekendt med redegørelsen og vurderingsberetningen, inden de godkender  

 erhvervelsen.
 Stk. 3. Senest 4 uger efter, at anpartshaverne har godkendt  

 erhvervelsen, skal vurderingsberetningen med oplysninger om, hvornår  

 godkendelsen er sket, være modtaget i Erhvervs- og Selskabsstyrelsen.
Ugyldighed § 10. Tegning af anparter under forbehold er ugyldig.
Tegningen er  

 dog bindende og forbeholdet bortfaldet, hvis der ikke inden selskabets  

 registrering er gjort indsigelse over for Erhvervs- og Selskabsstyrelsen.
Registrering § 11. Det øverste ledelsesorgan skal anmelde selskabet til  

 registrering senest 8 uger efter, at stiftelsesdokumentet er underskrevet.
Er  

 anmeldelse ikke modtaget i Erhvervs- og Selskabsstyrelsen inden for denne  

 frist, kan registrering ikke finde sted.
 Stk. 2. Selskabet kan ikke registreres, medmindre anmeldelsen  

 ledsages af dokumentation for den fulde indbetaling af anpartskapitalen med  

 tillæg af en eventuel overkurs.
§ 12. Et selskab, der ikke er registreret, kan ikke som sådant  

 erhverve rettigheder eller indgå forpligtelser.
Det kan heller ikke være part  

 i retssager bortset fra søgsmål til indkrævning af tegnet anpartsbeløb og  

 andre søgsmål vedrørende anpartstegningen.
Stk. 2. For en forpligtelse, der før registreringen indgås på  

 selskabets vegne, hæfter de, som har indgået forpligtelsen eller har  

 medansvar herfor, solidarisk.
Ved registreringen overtager selskabet de  

 forpligtelser, som følger af stiftelsesdokumentet eller er pådraget selskabet  

 efter underskrivelsen af stiftelsesdokumentet.
Stk. 3. Er der før selskabets registrering truffet en aftale, og  

 vidste den anden aftalepart, at selskabet ikke var registreret, kan denne  

 hæve aftalen, hvis anmeldelse ikke er modtaget i Erhvervs- og  

 Selskabsstyrelsen senest ved udløbet af fristen i § 11 eller registrering  

 nægtes.
Dette gælder dog ikke, hvis andet er aftalt.
Var aftaleparten  

 uvidende om, at selskabet ikke var registreret, kan denne hæve aftalen, så  

 længe selskabet ikke er registreret.
 Stk. 4. Et selskab, der ikke er registreret, skal til sit navn  

 føje ordene »under stiftelse«.
Kapitel 3 Indbetaling af anpartskapital § 13. Det beløb, som skal betales for en anpart, må ikke være  

 lavere end anpartens pålydende.
 Stk. 2. Fordringer på selskabet kan ikke modregnes i forpligtelsen  

 ifølge anpartstegningen.
 Stk. 3. Selskabets fordringer på indbetaling af anparter kan ikke  

 afhændes eller pantsættes.
 Stk. 4. Overdrages en ikke fuldt indbetalt anpart, hæfter  

 erhververen, når denne har anmeldt sin erhvervelse til selskabet, for  

 restindbetalingen sammen med overdrageren.
Kapitel 4 Anparter og fortegnelsen over anpartshaverne § 14. Alle anparter giver lige ret i selskabet i forhold til deres  

 størrelse, medmindre andet er bestemt i vedtægterne.
 § 15. Anparterne er frit omsættelige og ikke indløselige,  

 medmindre andet følger af lov eller vedtægter.
 § 16. Det øverste ledelsesorgan skal straks efter selskabets  

 stiftelse oprette en fortegnelse over anpartshaverne.
Stk. 2. Fortegnelsen skal indeholde oplysning om navn og bopæl for  

 alle anpartshavere samt om størrelsen af deres anparter.
Underretning om  

 ejerskifte eller pantsætning indføres i fortegnelsen med oplysning om den nye  

 anpartshavers eller panthaverens navn og bopæl samt størrelsen af anparten,  

 hvis der ikke efter vedtægterne er noget til hinder for erhvervelsen.  

 Underretning skal være modtaget i selskabet senest 4 uger efter, at  

 ejerskifte eller pantsætning er sket.
Indførelsen i fortegnelsen skal  

 dateres.
 Stk. 3. Selskabet udsteder bekræftelse på indførelsen i  

 fortegnelsen over anpartshaverne.
 § 17. Fortegnelsen over anpartshaverne er ikke offentligt  

 tilgængelig, medmindre vedtægterne bestemmer andet eller anpartskapitalen er  

 500.000 kr. eller mere.
Stk. 2. Fortegnelsen over anpartshaverne skal under alle  

 omstændigheder være tilgængelig for enhver anpartshaver og for offentlige  

 myndigheder.
I selskaber, hvor medarbejderne ikke har valgt  

 bestyrelsesmedlemmer efter § 22, stk. 1, skal fortegnelsen tillige være  

 tilgængelig for en repræsentant for medarbejderne.
I en koncern, hvor  

 koncernens medarbejdere ikke har valgt bestyrelsesmedlemmer efter § 22, stk.  

 2, skal moderselskabets fortegnelse over anpartshavere eller aktiebog  

 ligeledes være tilgængelig for en repræsentant for medarbejderne i de øvrige  

 koncernselskaber.
Stk. 3. Hvis alle anparter forenes på en hånd eller ikke længere  

 er forenet på en hånd, skal der senest 4 uger efter være givet meddelelse  

 herom til selskabet samt om eneanpartshaverens fulde navn og bopæl eller for  

 virksomheders vedkommende hjemsted.
Oplysningerne skal være offentligt  

 tilgængelige.
 § 18. Overdragelse af en anpart til eje eller pant har ikke  

 gyldighed mod overdragerens kreditorer, medmindre selskabet fra overdrageren  

 eller erhververen har modtaget underretning om overdragelsen.
 Stk. 2. Har en anpartshaver overdraget samme anpart til flere  

 erhververe, går en senere erhverver forud, når selskabet først har modtaget  

 underretning om overdragelsen til denne og den senere erhverver var i god  

 tro, da underretningen kom frem til selskabet.
Kapitel 5 Selskabets ledelse § 19. Et anpartsselskab ledes af en direktion eller af en  

 bestyrelse eller af såvel en direktion som en bestyrelse.
Har selskabet kun  

 et ledelsesorgan (direktion eller bestyrelse), udøver dette de samlede  

 ledelsesopgaver, der tilkommer bestyrelse og direktion.
Har selskabet begge  

 organer, er bestyrelsen det øverste ledelsesorgan, der træffer beslutninger  

 om dispositioner af usædvanlig art eller stor betydning, mens direktionen  

 udøver den daglige ledelse.
De personer, der udgør selskabets ledelse, skal  

 være myndige og må ikke være under værgemål efter værgemålslovens § 5 eller  

 under samværgemål efter værgemålslovens § 7.
 Stk. 2. Anpartsselskaber skal have en bestyrelse, når de er  

 omfattet af § 22, stk. 1 eller 2, om medarbejdervalgte bestyrelsesmedlemmer.
 Stk. 3. Lovens bestemmelser om bestyrelsesmedlemmer finder  

 tilsvarende anvendelse på suppleanter for disse.
Ledelsens opgaver § 20. Direktionen skal sørge for, at selskabets bogføring sker  

 under iagttagelse af lovgivningens regler herom, og at formueforvaltningen  

 foregår på betryggende måde.
Bestyrelsen skal påse, at bogføringen og  

 formueforvaltningen kontrolleres på en efter selskabets forhold  

 tilfredsstillende måde.
 Stk. 2. Bestyrelsesmedlemmer og direktører må ikke udføre eller  

 deltage i spekulationsforretninger vedrørende anparter i selskabet eller  

 vedrørende anparter og aktier i selskaber inden for samme koncern.
§ 21. Hvis det øverste ledelsesorgan består af flere medlemmer,  

 føres der en protokol over forhandlingerne, der underskrives af samtlige  

 tilstedeværende medlemmer.
Et ledelsesmedlem, der ikke er enig i  

 beslutningen, har ret til at få sin mening indført i protokollen.
Medarbejdervalgte bestyrelsesmedlemmer § 22. I selskaber, der i de sidste tre år har beskæftiget  

 gennemsnitligt mindst 35 medarbejdere, har selskabets medarbejdere ret til  

 blandt disse at vælge et antal medlemmer af bestyrelsen og suppleanter for  

 disse svarende til halvdelen af de øvrige bestyrelsesmedlemmer, dog mindst 2  

 medlemmer.
Såfremt det antal bestyrelsesmedlemmer, der skal vælges, ikke  

 udgør et helt tal, skal der afrundes opad.
Stk. 2. Medarbejderne i et moderselskab og dets her i landet  

 registrerede datterselskaber har ret til blandt medarbejderne at vælge et  

 antal medlemmer af bestyrelsen i moderselskabet og suppleanter herfor, hvis  

 de nævnte datterselskaber er anparts- eller aktieselskaber, hvori  

 moderselskabet besidder flertallet af stemmerettighederne, jf. § 3, stk. 4 og  

 5, og moderselskabet og de nævnte datterselskaber i de tre sidste år  

 tilsammen gennemsnitligt har beskæftiget i alt mindst 35 medarbejdere.  

 Omfattes moderselskabet af stk. 1, har medarbejderne i moderselskabet efter  

 denne bestemmelse ret til at vælge 2 medlemmer og suppleanter for disse.
Det  

 samlede antal medarbejdervalgte bestyrelsesmedlemmer i moderselskabets  

 bestyrelse skal svare til halvdelen af de øvrige bestyrelsesmedlemmer, dog  

 mindst 3 medlemmer.
Bestemmelsen i stk. 1, 2. pkt., finder tilsvarende  

 anvendelse.
 Stk. 3. I koncerner, hvor der i moderselskabet er  

 medarbejdervalgte bestyrelsesmedlemmer, afholdes valg i henhold til stk. 2  

 første gang i forbindelse med udløbet af de af moderselskabets medarbejdere  

 valgte bestyrelsesmedlemmers og suppleanters valgperiode.
 Stk. 4. I selskaber, der ikke omfattes af stk. 1 og 2, kan  

 vedtægterne tillægge selskabets henholdsvis koncernens medarbejdere ret til  

 at vælge 2 eller flere bestyrelsesmedlemmer.
Stk. 5. De bestyrelsesmedlemmer, der vælges af medarbejderne i  

 medfør af stk. 1 og 2, udpeges for 4 år ad gangen blandt de medarbejdere, der  

 i hele sidste år før valget har været ansat i selskabet eller, for koncerners  

 vedkommende, inden for samme koncern.
Valgperioden skal ophøre ved  

 afslutningen af en ordinær generalforsamling, jf. § 29, senest 4 år efter  

 valget.
 Stk. 6. Aktieselskabslovens §§ 177 og 178 finder med de nødvendige  

 tilpasninger anvendelse på anpartsselskaber.
Bestyrelsesmedlemmers udtræden § 23. Et bestyrelsesmedlem kan til enhver tid udtræde af  

 bestyrelsen.
Meddelelse herom skal gives selskabets bestyrelse og den eller  

 de, som har udpeget eller valgt den pågældende.
Et bestyrelsesmedlem kan til  

 enhver tid afsættes af den eller de, som har udpeget eller valgt den  

 pågældende.
Stk. 2. Er der ingen suppleant til at indtræde i  

 bestyrelsesmedlemmets sted, påhviler det de øvrige bestyrelsesmedlemmer at  

 foranledige valg af nyt medlem for det afgående medlems resterende  

 valgperiode.
Det samme gælder, dersom et bestyrelsesmedlem, der er valgt af  

 medarbejderne efter § 22, stk. 1 eller 2, ikke længere er ansat i selskabet  

 eller koncernen.
 Tegningsret m.v.
 § 24. Medlemmer af bestyrelsen og af direktionen repræsenterer  

 selskabet udadtil.
Stk. 2. Selskabet forpligtes ved aftaler, som på selskabets vegne  

 indgås af den samlede bestyrelse eller af et medlem af bestyrelsen eller af  

 en direktør.
Tilsvarende gælder for afgivelse af tilsagn.
Stk. 3. Den tegningsret, som efter stk. 2 tilkommer det enkelte  

 medlem af bestyrelsen og af direktionen, kan i vedtægterne begrænses således,  

 at tegningsretten kun kan udøves af flere medlemmer i forening eller af et  

 eller flere bestemte medlemmer hver for sig eller i forening.
Anden  

 begrænsning i tegningsretten kan ikke registreres.
§ 25. Hvis nogen, der efter § 24 har tegningsret, har indgået  

 aftale eller afgivet tilsagn på selskabets vegne, forpligter dette selskabet,  

 medmindre 1) de tegningsberettigede har handlet i strid med de begrænsninger i deres  

 beføjelser, som er fastsat i denne lov, eller 2) dette falder uden for selskabets formål og selskabet godtgør, at  

 tredjemand vidste det, eller at det ikke kunne være den pågældende ubekendt.
 Stk. 2. Bekendtgørelsen af formålsbestemmelsen i selskabets  

 vedtægter i overensstemmelse med § 75 er ikke i sig selv tilstrækkeligt bevis  

 efter stk. 1, nr. 2.
 § 26. Er valg eller udnævnelse af medlemmer af bestyrelse eller  

 direktion bekendtgjort i Erhvervs- og Selskabsstyrelsens  

 edb-informationssystem i overensstemmelse med § 75, kan mangler ved valget  

 eller udnævnelsen ikke påberåbes over for tredjemand, medmindre selskabet  

 godtgør, at denne kendte mangelen.
§ 27. De, der efter reglerne i §§ 24-26 er bemyndiget til at  

 repræsentere selskabet, må ikke disponere således, at dispositionen er  

 åbenbart egnet til at skaffe visse anpartshavere eller andre en utilbørlig  

 fordel på andre anpartshaveres eller selskabets bekostning.
De må ikke  

 efterkomme generalforsamlingsbeslutninger eller beslutninger af andre  

 selskabsorganer, hvis beslutningen måtte være ugyldig som stridende mod denne  

 lov eller selskabets vedtægter.
 Stk. 2. Aftaler, som indgås mellem en eneanpartshaver og  

 selskabet, er kun gyldige, hvis de affattes skriftligt, medmindre der er tale  

 om aftaler på sædvanlige vilkår som led i et løbende mellemværende.
Kapitel 6 Anpartshavernes beslutningsret § 28. Anpartshavernes ret til at træffe beslutninger i selskabet  

 udøves på generalforsamlingen, medmindre anpartshaverne er enige om at træffe  

 beslutninger på anden måde.
Regler herom kan optages i vedtægterne, der  

 ligeledes kan indeholde regler om fravigelser i overensstemmelse med § 31,  

 stk. 1, 1. pkt, § 32 og § 33, stk. 1.
Stk. 2. Alle beslutninger indføres i selskabets  

 forhandlingsprotokol.
Protokollen eller en bekræftet udskrift af denne skal  

 være tilgængelig for anpartshaverne på selskabets kontor.
§ 29. Senest 5 måneder efter udløbet af hvert regnskabsår skal der  

 afholdes ordinær generalforsamling, jf. dog § 28, stk. 1. På denne skal  

 fremlægges revideret årsregnskab.
I et moderselskab fremlægges desuden et  

 koncernregnskab.
Stk. 2. Anpartshaverne skal træffe afgørelse om 1) godkendelse af årsregnskabet, 2) anvendelse af overskud eller dækning af tab i henhold til det godkendte  

 regnskab og 3) andre spørgsmål, som efter selskabets vedtægter er henlagt til  

 generalforsamlingen.
 § 30. Ekstraordinær generalforsamling skal afholdes senest 2 uger  

 efter, at det øverste ledelsesorgan, revisor eller en anpartshaver har  

 forlangt det.
 § 31. Selskabets øverste ledelsesorgan indkalder til  

 generalforsamling med angivelse af endelig dagsorden senest 8 dage før  

 generalforsamlingen, medmindre vedtægterne tillader en kortere frist.  

 Meddelelse om indkaldelse skal gives medarbejderne, hvis disse har meddelt  

 bestyrelsen, at de har besluttet at vælge medarbejdervalgte  

 bestyrelsesmedlemmer, jf. § 22, stk. 1 og 6. Tilsvarende skal meddelelse  

 gives koncernmedarbejderne, hvis datterselskabernes medarbejdere har givet  

 meddelelse til bestyrelsen efter § 22, stk. 2 og 6.
Stk. 2. Enhver anpartshaver har ret til at få et bestemt emne  

 optaget på dagsordenen.
Anpartshaverne kan ikke træffe beslutning i sager,  

 der ikke er sat på dagsordenen.
§ 32. Alle anliggender afgøres ved simpelt stemmeflertal, hvis  

 ikke denne lov eller vedtægterne stiller større krav.
Står stemmerne lige,  

 skal valg afgøres ved lodtrækning, medmindre vedtægterne bestemmer andet.
 § 33. Beslutning om ændring af vedtægterne er kun gyldig, såfremt  

 den tiltrædes af mindst to tredjedele af de afgivne stemmer, medmindre andet  

 er bestemt i vedtægterne.
 Stk. 2. Dersom et anpartsselskab ikke har en bestyrelse, men efter  

 § 19, stk. 2, skal have en sådan, skal forslag om at ændre vedtægterne  

 således, at selskabet skal have en bestyrelse, anses som gyldigt vedtaget,  

 når blot en anpartshaver har stemt for forslaget.
§ 34. Beslutning om vedtægtsændringer, hvorved 1) anpartshavernes ret til udbytte eller til udlodning af selskabets  

 midler formindskes til fordel for andre end anpartshaverne i selskabet eller  

 medarbejderne i selskabet eller dettes datterselskab, 2) anpartshavernes forpligtelser over for selskabet forøges, 3) anparternes omsættelighed begrænses, 4) anpartshaverne forpligtes til at lade deres anparter indløse uden for  

 tilfælde af selskabets opløsning eller 5) der fastsættes bestemmelser om anpartshavernes ret til at træffe  

 beslutning uden afholdelse af generalforsamling, er kun gyldig, såfremt den tiltrædes af samtlige anpartshavere.
 Stk. 2. Beslutning om vedtægtsændringer, hvorved retsforholdet  

 mellem anpartshavere forrykkes, er kun gyldig, såfremt beslutningen tiltrædes  

 af de anpartshavere, hvis retsstilling forringes.
 § 35. Der må ikke træffes beslutning, som åbenbart er egnet til at  

 skaffe visse anpartshavere eller andre en utilbørlig fordel på andre  

 anpartshaveres eller selskabets bekostning.
 § 36. En anpartshaver eller et medlem af ledelsen kan anlægge sag  

 vedrørende en beslutning, som ikke er blevet til på lovlig måde, eller som er  

 i strid med denne lov eller selskabets vedtægter.
 Stk. 2. Sag skal være anlagt senest 3 måneder efter beslutningen.  

 Ellers anses beslutningen for gyldig.
Stk. 3. Bestemmelserne i stk. 2 finder ikke anvendelse, 1) når beslutningen ikke lovligt kunne tages selv med samtlige  

 anpartshaveres samtykke, 2) når der ifølge denne lov eller selskabets vedtægter kræves samtykke til  

 beslutningen af alle eller visse anpartshavere og sådant samtykke ikke er  

 givet, 3) når de for selskabet gældende regler for indkaldelse væsentligt er  

 tilsidesat, eller 4) når den anpartshaver, der har rejst sagen efter udløbet af den i stk. 2  

 angivne tid, men dog senest 24 måneder efter beslutningen, har haft rimelig  

 grund til forsinkelsen og retten på grund heraf og under hensyntagen til  

 omstændighederne i øvrigt finder, at det ville være åbenbart urimeligt at  

 anvende bestemmelserne i stk. 2.
Stk. 4. Finder retten, at beslutningen omfattes af bestemmelsen i  

 stk. 1, skal den ved dom kendes ugyldig eller ændres.
En ændring af  

 beslutningen kan dog kun ske, såfremt der nedlægges påstand derom og retten  

 er i stand til at fastslå, hvilket indhold beslutningen rettelig skulle have  

 haft.
Rettens afgørelse har også gyldighed for de anpartshavere, der ikke har  

 anlagt sagen.
Kapitel 7 Kapitaltilførsel § 37. Beslutning om forhøjelse af anpartskapitalen ved tegning af  

 nye anparter eller ved overførsel af selskabets reserver til anpartskapital  

 (fondsanparter) træffes af anpartshaverne med den stemmeflerhed, der kræves  

 til vedtægtsændring.
Tegning af nye anparter § 38. Beslutning om forhøjelse af anpartskapitalen ved tegning af  

 nye anparter skal angive 1) det beløb, hvormed anpartskapitalen forhøjes, 2) hvem der tegner de nye anparter, 3) anparternes pålydende beløb og tegningskursen, 4) hvornår de nye anparter giver ret til udbytte og andre rettigheder i  

 selskabet, og 5) de omkostninger ved forhøjelsen, som selskabet skal betale.
§ 39. Kan nye anparter indbetales i andre værdier end kontanter,  

 eller skal selskabet i forbindelse med kapitalforhøjelsen uden vederlag i  

 anparter overtage sådanne værdier, skal bestemmelserne herom angives i  

 forhøjelsesbeslutningen.
Reglerne i aktieselskabslovens §§ 6, 6 a og 6 b  

 finder tilsvarende anvendelse, dog skal redegørelsen efter  

 aktieselskabslovens § 6 afgives af det øverste ledelsesorgan og balancen  

 efter § 6 a udarbejdes som en overtagelsesbalance for den overtagne  

 virksomhed.
 Stk. 2. Bestemmelsen i stk. 1 finder ikke anvendelse på  

 kapitalforhøjelser i forbindelse med fusion.
§ 40. Kan nye anparter indbetales ved konvertering af gæld, skal  

 bestemmelserne herom angives i forhøjelsesbeslutningen.
Det øverste  

 ledelsesorgan skal redegøre for årsagen til og tidspunktet for  

 gældsstiftelsen og for grundene til forslaget om konvertering.
 § 41. Tegning af nye anparter sker ved tilførsler i selskabets  

 forhandlingsprotokol.
 Stk. 2. Er tegning sket under forbehold, finder bestemmelserne i §  

 10 tilsvarende anvendelse.
§ 42. Anmeldelse om kapitalforhøjelse kan ikke registreres, før  

 den nytegnede anpartskapitals pålydende og en eventuel overkurs er fuldt  

 indbetalt.
Er anmeldelse ikke modtaget i Erhvervs- og Selskabsstyrelsen  

 senest 12 måneder efter beslutningen, eller nægtes registrering, er  

 beslutningen om kapitalforhøjelsen bortfaldet.
Allerede indbetalte beløb  

 tilbagebetales straks til tegnerne.
Udstedelse af fondsanparter § 43. Forhøjelse af anpartskapitalen ved fondsanparter kan ske ved  

 beslutning om overførsel til anpartskapitalen af beløb, som 1) kan uddeles som udbytte, 2) er henlagt til opskrivningshenlæggelser efter årsregnskabslovens § 30,  

 stk. 4, eller 3) er henlagt til reserverne i forbindelse med anvendelse af den indre  

 værdis metode, jf. årsregnskabslovens § 40.
 Stk. 2. Beslutningen skal angive det beløb, anpartskapitalen skal  

 forhøjes med.
 Stk. 3. Beslutningen skal anmeldes efter reglerne i kapitel 12.  

 Beslutningen mister sin gyldighed, hvis anmeldelsen ikke er modtaget i  

 Erhvervs- og Selskabsstyrelsen senest 4 uger efter, at beslutningen er  

 truffet.
Kapitel 8 Kapitalafgang m.v.
 § 44. Uddeling af selskabets midler til anpartshaverne må kun  

 finde sted som udbytte på grundlag af det senest godkendte årsregnskab eller  

 som udlodning i forbindelse med nedsættelse af anpartskapitalen eller i  

 forbindelse med selskabets opløsning.
Udbytte § 45. Anpartshaverne træffer beslutning om fordeling af det  

 overskudsbeløb, der er til rådighed efter årsregnskabet (udbytte).
Stk. 2. Som udbytte kan alene uddeles overskuddet efter seneste  

 godkendte årsregnskab, overført overskud fra tidligere år og reserver, der  

 ikke er bundet efter lov eller selskabets vedtægter.
Herfra skal fradrages  

 overført underskud fra tidligere år og beløb, der efter årsregnskabet skal  

 fratrækkes egenkapitalen, samt beløb, der skal henlægges efter lov eller  

 selskabets vedtægter.
Kapitalnedsættelse § 46. Beslutning om nedsættelse af anpartskapitalen træffes af  

 anpartshaverne med den stemmeflerhed, der kræves til vedtægtsændring.
 Stk. 2. Beslutningen om kapitalnedsættelse skal angive det beløb,  

 hvormed anpartskapitalen nedsættes (nedsættelsesbeløbet), samt til hvilket af  

 følgende formål beløbet skal anvendes:
1) Dækning af underskud, 2) udbetaling til anpartshaverne eller 3) henlæggelse til en særlig fond, der kun kan anvendes efter beslutning  

 af anpartshaverne.
 Stk. 3. Anpartshaverne kan kun træffe beslutning om anvendelse af  

 nedsættelsesbeløbet til de i stk. 2, nr. 2 og 3, angivne formål, hvis der  

 efter nedsættelsen er fuld dækning for anpartskapitalen samt de henlæggelser  

 og reserver, der er bundne i henhold til lov og selskabets vedtægter.
 Stk. 4. Skal udbetaling af selskabets midler ske med et højere  

 beløb end nedsættelsesbeløbet, skal dette oplyses i beslutningen såvel som i  

 bekendtgørelsen (proklamaet) efter § 47 med angivelse af det overskydende  

 beløb.
 Stk. 5. Beslutningen om kapitalnedsættelsen skal anmeldes efter  

 reglerne i kapitel 12. Beslutningen mister sin gyldighed, hvis anmeldelsen  

 ikke er modtaget i Erhvervs- og Selskabsstyrelsen senest 4 uger efter, at  

 beslutningen er truffet.
§ 47. Skal nedsættelsesbeløbet helt eller delvis anvendes til de  

 formål, der er nævnt i § 46, stk. 2, nr. 2 og 3, skal selskabets kreditorer,  

 ved en bekendtgørelse (proklama) i Statstidende med et varsel af mindst tre  

 måneder opfordres til at anmelde deres krav.
Dette gælder ikke, hvis  

 anpartskapitalen samtidig forhøjes ved tegning af et tilsvarende beløb.  

 Kapitalnedsættelsen må ikke gennemføres, så længe anmeldte, forfaldne krav  

 ikke er fyldestgjort og der ikke på forlangende er stillet betryggende  

 sikkerhed for uforfaldne eller omtvistede krav.
Hvis en af parterne forlanger  

 det, afgør Erhvervs- og Selskabsstyrelsen, om en tilbudt sikkerhed må anses  

 for betryggende.
 Stk. 2. Er anmeldelse om gennemførelse af anpartskapitalens  

 nedsættelse ikke modtaget i Erhvervs- og Selskabsstyrelsen senest 12 måneder  

 efter beslutningens registrering, mister beslutningen sin gyldighed, og den i  

 henhold til § 46, stk. 5, skete anmeldelse slettes af registeret for  

 anpartsselskaber.
Tilbagebetaling § 48. Er der sket udbetaling til anpartshaverne i strid med  

 bestemmelserne i denne lov, skal anpartshaverne tilbagebetale beløbet tillige  

 med en årlig rente af beløbet svarende til den rente, der er fastsat efter §  

 5, stk. 1 og 2, i lov om renter ved forsinket betaling m.v., med et tillæg af  

 2 pct.
For tilbagebetaling af udbytte gælder dette dog kun, hvis  

 anpartshaveren indså eller burde have indset, at udbetalingen var ulovlig.
 Stk. 2. Kan beløbet ikke inddrives, eller har anpartshaveren ikke  

 tilbagebetalingspligt, er de, som har medvirket til beslutningen om  

 udbetalingen eller gennemførelsen af denne eller til opstillingen eller  

 godkendelsen af den urigtige regnskabsopgørelse, ansvarlige efter de  

 almindelige erstatningsregler.
 Lån, egne anparter m.v.
§ 49. Et selskab må ikke yde lån til eller stille sikkerhed for  

 anpartshavere, aktionærer, bestyrelsesmedlemmer eller direktører i selskabet  

 eller et moderselskab til dette.
Et selskab må heller ikke yde lån til eller  

 stille sikkerhed for den, der er knyttet til en person, som er omfattet af 1.  

 pkt., ved ægteskab eller ved slægtskab i ret op- eller nedstigende linje,  

 eller som på anden måde står den pågældende særlig nær.
Stk. 2. Et selskab må ikke yde lån til finansiering af erhvervelse  

 af anparter i selskabet eller anparter eller aktier i dets moderselskab.
Et  

 selskab må heller ikke stille midler til rådighed eller sikkerhed i  

 forbindelse med sådan erhvervelse.
 Stk. 3. Sikkerhedsstillelse i strid med stk. 1 og 2 er dog  

 bindende, hvis medkontrahenten ikke havde kendskab til, at sikkerheden var  

 stillet i strid med disse bestemmelser.
 Stk. 4. Udbetalinger fra selskabet, der er foretaget i forbindelse  

 med dispositioner i strid med stk. 1 og 2, skal tilbageføres tillige med en  

 årlig rente af beløbet svarende til den rente, der er fastsat efter § 5, stk.  

 1 og 2, i lov om renter ved forsinket betaling m.v., med et tillæg af 2 pct.,  

 medmindre højere rente er aftalt.
 Stk. 5. Kan tilbagebetaling og ophør af sikkerhedsstillelse ikke  

 finde sted, indestår de, der har truffet eller opretholdt dispositionerne  

 efter stk. 1 og 2, for selskabets tab.
 § 50. § 49, stk. 1, 1. pkt., finder ikke anvendelse på lån til et  

 moderselskab og sikkerhedsstillelse for et moderselskabs forpligtelser.
Stk. 2. § 49, stk. 1 og 2, finder ikke anvendelse på dispositioner  

 foretaget med henblik på erhvervelse af anparter af eller til medarbejderne i  

 selskabet eller i et datterselskab.
Selskabet må kun anvende beløb hertil i  

 det omfang, hvori selskabets egenkapital overstiger det beløb, der ikke kan  

 anvendes til uddeling af udbytte.
 Stk. 3. I ledelsesprotokollen, jf. § 21, skal der gøres bemærkning  

 om enhver disposition efter stk. 2. På dispositioner foretaget i strid med  

 stk. 2 finder § 49, stk. 3-5, tilsvarende anvendelse.
 Stk. 4. § 49, stk. 1 og 2, finder ikke anvendelse på de selskaber,  

 der er omfattet af lov om visse kreditinstitutter.
 § 51. Et anpartsselskab må ikke tegne, erhverve eller besidde  

 anparter i selskabet selv (egne anparter) eller anparter eller aktier i et  

 moderselskab til dette.
Stk. 2. Bestemmelsen i stk. 1 er ikke til hinder for, at anparter  

 erhverves til opfyldelse af en lovbestemt indløsningspligt, som påhviler  

 selskabet.
Anparter, som er erhvervet på denne måde, skal afhændes, så snart  

 det kan ske uden tab for selskabet og senest 3 år efter erhvervelsen.
 Stk. 3. Hvis anparter ikke er afhændet rettidigt efter stk. 2,  

 skal det øverste ledelsesorgan annullere disse i forbindelse med en  

 tilsvarende nedsættelse af anpartskapitalen, jf. §§ 46 og 47.
Kapitaltab § 52. Efter reglerne i § 28 skal selskabets øverste ledelsesorgan  

 senest 6 måneder efter, at selskabet har tabt 40 pct. af sin anpartskapital,  

 redegøre for selskabets økonomiske stilling over for anpartshaverne.  

 Ledelsesorganet skal endvidere stille forslag til beslutning, der fører til  

 fuld dækning af anpartskapitalen, eller stille forslag til beslutning om  

 opløsning af selskabet.
Vil anpartskapitalen efter en nedsættelse være mindre  

 end 125.000 kr., skal ledelsesorganet stille forslag til beslutning om, at  

 anpartskapitalen forhøjes til mindst dette beløb, eller om, at selskabet  

 opløses.
Senest 7 dage efter, at anpartshaverne har behandlet  

 ledelsesorganets forslag, skal udskrift af forhandlingsprotokollen være  

 modtaget i Erhvervs- og Selskabsstyrelsen.
Stk. 2. Erhvervs- og Selskabsstyrelsen kan give selskabet en frist  

 til retablering af anpartskapitalen ved selskabets egen indtjening.
Dette  

 forudsætter, at selskabet indsender dokumentation i form af  

 konsolideringsplaner m.v. til brug for vurderingen af  

 retableringsmulighederne.
 Stk. 3. Træffes der ikke beslutning efter stk. 1 eller 2 om at  

 berigtige selskabets kapitalforhold, og sker dette ikke inden for en frist  

 fastsat af Erhvervs- og Selskabsstyrelsen, kan styrelsen foranledige  

 selskabet opløst, om nødvendigt efter reglerne i § 60 om tvangsopløsning.
Kapitel 9 Anpartsselskabers opløsning Likvidation § 53. Såfremt ikke andet er fastsat i lovgivningen, træffes  

 beslutning om opløsning af et anpartsselskab af anpartshaverne og gennemføres  

 ved likvidation.
Opløsning kan endvidere ske efter § 59.
 Stk. 2. Anpartshavernes beslutning træffes i tilfælde, hvor  

 opløsning er påbudt i lovgivningen eller selskabets vedtægter eller af  

 Erhvervs- og Selskabsstyrelsen efter denne lov, med simpelt flertal, jf. §  

 32. I andre tilfælde træffes beslutning med den stemmeflerhed, der kræves til  

 vedtægtsændringer, jf. § 33.
 Stk. 3. Anmeldelse af beslutningen skal være modtaget i Erhvervs-  

 og Selskabsstyrelsen senest 2 uger efter, at beslutningen er truffet.
 Stk. 4. Et anpartsselskab, der er under likvidation, skal beholde  

 sit navn med tilføjelsen »i likvidation«.
§ 54. Til at foretage likvidationen af et anpartsselskab vælger  

 anpartshaverne en eller flere likvidatorer.
Anpartshavere, der ejer en  

 fjerdedel af anpartskapitalen, har ret til at vælge yderligere en likvidator.  

 Likvidatorerne udgør herefter ledelsen.
§ 55. Likvidatorerne skal udarbejde en resultatopgørelse for tiden  

 fra udløbet af det sidste år, for hvilket regnskab er aflagt, til  

 likvidationens indtræden og en balance på sidstnævnte tidspunkt i  

 overensstemmelse med årsregnskabsloven.
Regnskabet skal i revideret stand  

 snarest muligt fremlægges til eftersyn for anpartshaverne og kreditorerne på  

 selskabets kontor og indsendes til Erhvervs- og Selskabsstyrelsen.
§ 56. Meddelelse om likvidationen skal sendes til alle kendte  

 kreditorer.
Likvidatorerne skal endvidere snarest ved en bekendtgørelse  

 (proklama) i Statstidende med et varsel af tre måneder opfordre selskabets  

 kreditorer til at anmelde deres krav.
Fordringer, der anmeldes efter udløbet  

 af dette varsel, dækkes ved midler, der endnu ikke er udloddet til  

 anpartshaverne.
 Stk. 2. Kan en fordring ikke anerkendes som anmeldt, skal der  

 gives kreditor underretning herom ved anbefalet brev med tilkendegivelse af,  

 at kreditor, såfremt denne ønsker at anfægte afgørelsen, må indbringe  

 spørgsmålet for skifteretten senest 3 måneder fra brevets afsendelse at  

 regne.
Udlodning § 57. Udlodning til anpartshaverne kan først foretages, når den  

 frist, der er fastsat i den i § 56, stk. 1, nævnte bekendtgørelse, er udløbet  

 og kendte kreditorer betalt.
Bobehandlingen må ikke afsluttes, før mulige  

 tvister i henhold til § 56, stk. 2, er afgjort.
Stk. 2. Senest 2 uger efter, at det endelige, reviderede  

 likvidationsregnskab er godkendt af anpartshaverne, skal likvidatorernes  

 anmeldelse om selskabets udslettelse af registeret for anpartsselskaber være  

 modtaget i Erhvervs- og Selskabsstyrelsen.
Som bilag til denne anmeldelse  

 skal følge likvidationsregnskabet.
§ 58. Såfremt der efter selskabets udslettelse af registeret for  

 anpartsselskaber fremkommer yderligere midler eller der i øvrigt måtte være  

 anledning dertil, kan bobehandlingen efter skifterettens bestemmelse  

 genoptages.
Dette sker ved de tidligere likvidatorer eller, hvis disse ikke  

 kan genoptage bobehandlingen, ved skifteretten.
Anmeldelse om genoptagelse af  

 bobehandlingen og dens afslutning skal være modtaget i Erhvervs- og  

 Selskabsstyrelsen senest 2 uger efter skifterettens bestemmelse herom eller  

 efter afslutningen.
Opløsning på grundlag af betalingserklæring § 59. I selskaber, der har betalt alle kreditorer, kan  

 anpartshaverne over for Erhvervs- og Selskabsstyrelsen afgive en erklæring  

 om, at al gæld, forfalden som uforfalden, er betalt, og at selskabet er  

 opløst.
Anpartshavernes navne og adresser skal være angivet i erklæringen.
Stk. 2. Erhvervs- og Selskabsstyrelsen kan kun registrere  

 opløsningen, hvis erklæringen er modtaget i styrelsen senest 2 uger efter  

 underskrivelsen.
Erklæringen skal vedlægges en erklæring fra told- og  

 skattemyndighederne om, at der ikke foreligger skatte- og afgiftskrav  

 vedrørende selskabet.
Stk. 3. Anpartshaverne hæfter personligt, solidarisk og ubegrænset  

 for gæld, forfalden som uforfalden eller omtvistet, som bestod på tidspunktet  

 for erklæringens afgivelse.
I det omfang der er overskydende midler, fordeles  

 disse til anpartshaverne.
Tvangsopløsning § 60. Bliver opløsning ikke vedtaget i tilfælde, som er omfattet  

 af § 53, stk. 2, 1. pkt., eller bliver likvidator ikke valgt, tvangsopløses  

 selskabet på Erhvervs- og Selskabsstyrelsens anmodning af skifteretten på  

 selskabets hjemsted.
 Stk. 2. Erhvervs- og Selskabsstyrelsens beslutning om at kræve  

 selskabet opløst offentliggøres i Erhvervs- og Selskabsstyrelsens  

 edb-informationssystem.
 Stk. 3. Selskabet skal beholde sit navn med tilføjelsen  

 »under tvangsopløsning«.
Stk. 4. Skifteretten kan udnævne en eller flere likvidatorer.
For  

 opløsningen gælder i øvrigt bestemmelserne om likvidation i dette kapitel med  

 de fornødne lempelser.
Omkostningerne ved opløsningen betales om fornødent af  

 statskassen.
 Stk. 5. Når bobehandlingen er afsluttet, meddeler skifteretten  

 dette til Erhvervs- og Selskabsstyrelsen, som sletter selskabet i registeret.
 § 61. Erhvervs- og Selskabsstyrelsen kan beslutte, at et selskab  

 skal opløses, om fornødent efter § 60, hvis styrelsen ikke rettidigt har  

 modtaget årsregnskab m.v. i behørig stand efter årsregnskabsloven, eller hvis  

 selskabet ikke har den i loven eller vedtægterne foreskrevne ledelse eller  

 revisor og mangelen ikke afhjælpes senest ved udløbet af en frist, der  

 fastsættes af Erhvervs- og Selskabsstyrelsen.
Genoptagelse af virksomheden § 62. Hvis udlodning ikke er påbegyndt, kan anpartshaverne under  

 iagttagelse af § 33, stk. 1, beslutte at genoptage selskabets virksomhed.  

 Dette kræver, at der vælges ledelse, jf. § 19, og revisor.
Anpartskapitalen  

 skal nedskrives til det beløb, der er i behold.
Er den beholdne  

 anpartskapital mindre end 125.000 kr., skal den bringes op til mindst dette  

 beløb.
Stk. 2. Anmeldelse om likvidationens ophævelse og om selskabets  

 genoptagelse af virksomheden skal være modtaget i Erhvervs- og  

 Selskabsstyrelsen senest 2 uger efter beslutningen.
Anmeldelsen skal være  

 ledsaget af dokumentation for, at betingelserne i stk. 1 er opfyldt.
Stk. 3. Stk. 1 og 2 finder tilsvarende anvendelse, når et selskab,  

 der er under tvangsopløsning ved skifteretten, indgiver anmeldelse om, at  

 skifteretsbehandlingen skal afbrydes, og at selskabets virksomhed skal  

 genoptages.
Er anmeldelse ikke modtaget senest 3 måneder efter, at Erhvervs-  

 og Selskabsstyrelsen har anmodet skifteretten om at tvangsopløse selskabet,  

 eller har selskabet inden for de sidste 5 år tidligere været under  

 tvangsopløsning, kan registrering ikke finde sted.
Udpegning af selskabs- eller regnskabskyndige § 63. Erhvervs- og Selskabsstyrelsen kan for et selskab, som  

 opfylder betingelserne for tvangsopløsning efter §§ 60 eller 61, udpege en  

 selskabs- eller regnskabskyndig, der har til opgave at udarbejde et regnskab  

 for selskabet og herunder foretage en kritisk gennemgang af selskabets  

 regnskabsmateriale, bøger, fortegnelser og protokoller og dets forhold i  

 øvrigt.
Erhvervs- og Selskabsstyrelsen fastsætter arten og omfanget af den  

 selskabs- eller regnskabskyndiges hverv, der kan omfatte de i stk. 2 og 3  

 nævnte opgaver.
 Stk. 2. Regnskabet omfatter, i det omfang det er muligt,  

 resultatopgørelse og balance og udarbejdes for tiden fra udløbet af det  

 sidste år, for hvilket regnskab er aflagt efter lovgivningens regler, til  

 udgangen af den måned, der ligger umiddelbart før udpegelsestidspunktet.  

 Regnskabet udarbejdes i henhold til årsregnskabsloven med de fornødne  

 afvigelser.
Stk. 3. Den selskabs- eller regnskabskyndige udarbejder en  

 redegørelse, der omfatter de vigtigste årsager, der har ført til, at  

 betingelserne for tvangsopløsning er opfyldt.
Redegørelsen skal ledsages af  

 en erklæring om det udførte arbejde, herunder at regnskabet er opstillet på  

 baggrund af bogføringen, og hvorvidt den selskabs- eller regnskabskyndige har  

 modtaget de oplysninger, der er anmodet om, samt hvorvidt der efter den  

 selskabs- eller regnskabskyndiges skøn foreligger omstændigheder, der giver  

 anledning til at foretage nærmere undersøgelse af, om der er sket  

 overtrædelse af straffe-, selskabs-, regnskabs-, bogførings-, skatte- og  

 afgiftslovgivningen.
 Stk. 4. Omkostninger m.v. i forbindelse med den selskabs- eller  

 regnskabskyndiges hverv afholdes af statskassen, men dækkes, i det omfang der  

 er midler hertil, endeligt af selskabet.
Stk. 5. Den selskabs- eller regnskabskyndige kan i selskabet  

 foretage de undersøgelser og anmode bestyrelse, direktion samt medarbejdere i  

 selskabet om de oplysninger, der er nødvendige til varetagelsen af sine  

 opgaver.
Endvidere kan den selskabs- eller regnskabskyndige anmode selskabets  

 medkontrahenter, pengeinstitutforbindelser, revisorer og lignende om de  

 oplysninger, som selskabets ledelse kunne forlange.
Stk. 6. Den personkreds, der er nævnt i stk. 5, har efter  

 anmodning fra Erhvervs- og Selskabsstyrelsen pligt til at udlevere selskabets  

 regnskabsmateriale m.v., i det omfang det er påkrævet for den selskabs- eller  

 regnskabskyndiges varetagelse af sine opgaver.
Selv om vedkommende har  

 tilbageholdelsesret, skal vedkommende udlevere materialet, som efter  

 benyttelsen tilbageleveres til den pågældende.
Erhvervs- og Selskabsstyrelsen  

 har uden retskendelse mod behørig legitimation til enhver tid adgang til at  

 skaffe sig regnskabsmaterialet m.v. hos den i stk. 5 angivne personkreds.  

 Politiet yder om fornødent bistand hertil.
Nærmere regler om bistanden kan  

 fastsættes af Erhvervs- og Selskabsstyrelsen efter forhandling med  

 justitsministeren.
Overgang til konkurs § 64. På selskabets vegne kan konkursbegæring kun indgives af det  

 øverste ledelsesorgan.
 Stk. 2. Såfremt likvidatorerne finder, at likvidationen ikke vil  

 give fuld dækning til kreditorerne, skal de indgive konkursbegæring.
Stk. 3. Opløses et selskab i medfør af § 60, indgives  

 konkursbegæringen af likvidator.
Er ingen likvidator udnævnt, kan  

 skifteretten af egen drift træffe afgørelse om konkurs.
 Stk. 4. Et anpartsselskab, der er under konkurs, skal beholde sit  

 navn med tilføjelsen »under konkurs«.
 Stk. 5. I forbindelse med registrering af konkursens slutning  

 slettes selskabet af registeret for anpartsselskaber, medmindre andet fremgår  

 af skifterettens meddelelse.
Kapitel 10 Fusion og omdannelse til aktieselskab Fusion § 65. Et anpartsselskab kan opløses uden likvidation ved  

 overdragelse af selskabets aktiver og gæld som helhed til et andet  

 anpartsselskab eller et aktieselskab.
Det samme gælder, når to eller flere  

 anparts- eller aktieselskaber sammensmeltes til et nyt anparts- eller  

 aktieselskab.
Bestemmelserne om fusion i aktieselskabslovens kapitel 15  

 finder anvendelse.
Beslutning om fusion træffes i et anpartsselskab med den  

 stemmeflerhed, der kræves til vedtægtsændring, jf. § 33.
Omdannelse til aktieselskab § 66. Anpartshaverne kan med det flertal, der kræves til  

 vedtægtsændring, vedtage at omdanne selskabet til et aktieselskab.  

 Anpartshaverne skal, forinden beslutning træffes, gøres bekendt med en  

 vurderingsberetning, der udarbejdes efter aktieselskabslovens §§ 6 a og 6 b.  

 Endvidere finder aktieselskabslovens § 6 c tilsvarende anvendelse på  

 erhvervelser efter beslutningen om omdannelsen.
 Stk. 2. Meddelelse om vedtagelsen sendes senest 2 uger efter  

 vedtagelsen til alle anpartshavere, som ikke har deltaget i beslutningen.
 § 67. Omdannelsen til aktieselskab anses som sket, når vedtægterne  

 er ændret således, at de opfylder kravene i lov om aktieselskaber, og  

 vedtægterne er registreret samt bekendtgjort i Erhvervs- og  

 Selskabsstyrelsens edb-informationssystem.
 Stk. 2. Aktiebreve må ikke udleveres, før omdannelsen er  

 registreret, jf. herved aktieselskabslovens § 21.
Stk. 3. Er der forløbet 5 år efter omdannelsen, uden at alle  

 dertil berettigede har fremsat anmodning om udlevering af deres aktiebreve,  

 kan bestyrelsen ved en bekendtgørelse i Statstidende opfordre den eller de  

 pågældende til inden for 6 måneder at afhente aktiebrevene.
Når fristen er  

 udløbet, uden at henvendelse er sket, kan bestyrelsen for aktionærens regning  

 afhænde aktierne.
I salgsprovenuet kan selskabet fradrage omkostningerne ved  

 bekendtgørelsen og afhændelsen.
Er salgsprovenuet ikke afhentet senest 5 år  

 efter afhændelsen, tilfalder beløbet selskabet.
Kapitel 11 Filialer af udenlandske anpartsselskaber § 68. Aktieselskabslovens kapitel 17 om filialer af udenlandske  

 aktieselskaber finder tilsvarende anvendelse på udenlandske anpartsselskaber  

 og udenlandske selskaber med en tilsvarende retsform.
Dog skal filialen  

 anmeldes efter kapitel 12 i nærværende lov.
Stk. 2. En filial skal i sit navn optage selskabets navn med  

 tilføjelse af ordet »filial« og med tydelig angivelse af selskabets  

 nationalitet.
Filialer skal på breve og andre forretningspapirer angive navn,  

 hjemsted (hovedkontor) og registreringsnummer samt et eventuelt register og  

 registreringsnummer for selskabet i hjemlandet.
Anføres anpartskapitalens  

 størrelse på disse dokumenter, skal såvel den tegnede som den indbetalte  

 anpartskapital anføres.
Kapitel 12 Anmeldelse og registrering m.m.
§ 69. Erhvervs- og Selskabsstyrelsen fastsætter regler om  

 anmeldelse og registrering.
Styrelsen kan fastsætte regler om, at anmeldelse  

 samt dokumenter i forbindelse hermed kan udveksles elektronisk, herunder  

 indsendes til styrelsen, i en af styrelsen foreskrevet standardiseret form.  

 Sådanne elektroniske dokumenter sidestilles med papirbaserede dokumenter i  

 retlig henseende.
Styrelsen kan fastsætte regler om, hvilke forhold anmeldere  

 eller andre selv kan registrere i styrelsens edb-system, og for brugen af  

 dette system.
 Stk. 2. Registreringer foretaget i henhold til regler udstedt i  

 medfør af stk. 1, 4. pkt., træder i stedet for indsendelse af anmeldelse. §  

 71 gælder også for sådanne registreringer.
Stk. 3. Styrelsen kan fastsætte regler om gebyrer for anmeldelse.  

 Endvidere kan styrelsen fastsætte regler om gebyrer for udskrifter m.v., for  

 bekendtgørelse og for brugen af styrelsens edb-system.
Styrelsen kan  

 fastsætte gebyr for rykkerskrivelser m.v. ved for sen betaling.
 Stk. 4. Erhvervs- og Selskabsstyrelsen fastsætter regler om  

 betaling af et årligt gebyr for administration af de selskabsretlige regler  

 vedrørende kapitaltab, anpartshaverlån m.v. samt for ikke særligt prissatte  

 ydelser.
§ 70. De frister, der er fastsat i eller i henhold til denne lov,  

 begynder at løbe fra og med dagen efter den dag, hvor den begivenhed, som  

 udløser fristen, finder sted.
Dette gælder ved beregning af såvel dage- som  

 uge-, måneds- og årsfrister.
 Stk. 2. Er fristen angivet i uger, udløber fristen, jf. stk. 1, på  

 ugedagen for den dag, hvor den begivenhed, som udløste fristen, fandt sted.
Stk. 3. Er fristen angivet i måneder, udløber fristen, jf. stk. 1,  

 på månedsdagen for den dag, hvor den begivenhed, som udløste fristen, fandt  

 sted.
Hvis den dag, hvor den begivenhed, som udløste fristen, fandt sted, er  

 den sidste dag i en måned, eller hvis fristen udløber på en månedsdato, som  

 ikke findes, udløber fristen altid på den sidste dag i måneden uanset dens  

 længde.
 Stk. 4. Er fristen angivet i år, udløber fristen, jf. stk. 1, på  

 årsdagen for den dag, hvor den begivenhed, som udløste fristen, fandt sted.
 Stk. 5. Udløber en frist i en weekend, på en helligdag,  

 grundlovsdag, juleaftensdag eller nytårsaftensdag, udstrækkes fristen til den  

 førstkommende hverdag.
 § 71. Sker der ændring i selskabets vedtægter eller noget andet  

 forhold, hvorom anmeldelse er sket, skal anmeldelse herom, for så vidt ikke  

 andet er bestemt i denne lov, være modtaget i Erhvervs- og Selskabsstyrelsen  

 senest 4 uger efter ændringens vedtagelse.
 Stk. 2. Sker der ændringer i selskabets vedtægter, for så vidt  

 angår hjemsted, eller sker der ændringer i selskabets bestyrelse eller  

 direktion, eller vælges ny revisor, skal anmeldelse være modtaget i Erhvervs-  

 og Selskabsstyrelsen senest 2 uger efter, at der er truffet beslutning herom.
 § 72. Erhvervs- og Selskabsstyrelsen kan forlange de oplysninger,  

 som er nødvendige for, at der kan tages stilling til, om loven og selskabets  

 vedtægter er overholdt.
 § 73. Dersom anmeldelsen eller den anmeldte ordning ikke  

 fyldestgør lovens forskrifter eller bestemmelser fastsat i henhold til loven  

 eller ikke stemmer med selskabets vedtægter, eller dersom den beslutning, i  

 henhold til hvilken den anmeldte ordning er truffet, ikke er blevet til på  

 den måde, som loven eller vedtægterne foreskriver, skal registrering nægtes.
 Stk. 2. Finder Erhvervs- og Selskabsstyrelsen, at en fejl eller  

 mangel kan afhjælpes ved beslutning truffet af anpartshaverne eller af det  

 øverste ledelsesorgan, fastsættes der en frist til forholdets berigtigelse.  

 Sker berigtigelse ikke senest ved udløbet af den fastsatte frist, nægtes  

 registrering.
 Stk. 3. Anmelderen skal have skriftlig meddelelse om nægtelsen og  

 om grundene til denne.
§ 74. Ved registrering efter regler fastsat i medfør af § 69, stk.  

 1, 2. og 4. pkt., kan Erhvervs- og Selskabsstyrelsen i indtil 5 år fra  

 registreringstidspunktet stille krav om indsendelse af bevis for, at  

 anmeldelsen eller registreringen er lovligt foretaget, jf. § 73, stk. 1.  

 Godtgøres dette ikke, fastsætter styrelsen en frist til forholdets  

 berigtigelse.
Sker berigtigelse ikke senest ved udløbet af den fastsatte  

 frist, kan styrelsen om fornødent foranledige selskabet opløst efter reglerne  

 i § 60.
§ 75. Registreringer, modtagelse af vurderingsberetninger i  

 henhold til § 9, fusionsplaner og vurderingsmændenes erklæring efter § 65,  

 jf. aktieselskabslovens § 134 c, stk. 4, skal straks bekendtgøres i Erhvervs-  

 og Selskabsstyrelsens edb-informationssystem.
Registreringer samt modtagne  

 anmeldelser med bilag, fusionsplaner, vurderingsberetninger og erklæringer  

 efter § 65, jf. aktieselskabslovens § 134 c, stk. 4, er offentligt  

 tilgængelige.
De oplysninger m.v., der meddeles til Erhvervs- og  

 Selskabsstyrelsen efter § 63, er undtaget fra lov om offentlighed i  

 forvaltningen.
Stk. 2. Det, som er blevet bekendtgjort i Erhvervs- og  

 Selskabsstyrelsens edb-informationssystem, anses for at være kommet til  

 tredjemands kundskab.
Bestemmelsen i 1. pkt. finder dog ikke anvendelse på  

 dispositioner, der er foretaget senest den 16. dag efter bekendtgørelsen,  

 dersom det bevises, at tredjemand ikke har haft mulighed for at få kendskab  

 til det bekendtgjorte forhold.
Stk. 3. Så længe bekendtgørelse i Erhvervs- og Selskabsstyrelsens  

 edb-informationssystem ikke har fundet sted, kan forhold, der skal anmeldes  

 og bekendtgøres, ikke gøres gældende imod tredjemand, medmindre det bevises,  

 at denne har haft kundskab herom.
Den omstændighed, at et sådant forhold  

 endnu ikke er bekendtgjort, hindrer ikke tredjemand i at gøre forholdet  

 gældende.
§ 76. Skifteretten på selskabets hjemsted udøver de beføjelser,  

 der efter denne lov er henlagt til skifteretten.
I de områder, der nævnes i  

 konkurslovens § 4, udøves beføjelserne af Sø- og Handelsrettens  

 skifteretsafdeling.
Klageadgang § 77. Erhvervsministeren kan fastsætte regler om klageadgang,  

 herunder at klager ikke kan indbringes for højere administrativ myndighed.
 § 78. Afgørelser truffet af Erhvervs- og Selskabsstyrelsen i  

 henhold til loven eller forskrifter udstedt i medfør af loven kan indbringes  

 for Erhvervsministeriets Erhvervsankenævn senest 4 uger efter, at afgørelsen  

 er meddelt den pågældende.
 Stk. 2. Erhvervs- og Selskabsstyrelsens afgørelser som følge af  

 overskridelse af de frister, der er fastsat i § 11, stk. 1, § 42, 2. pkt., §  

 46, stk. 5, og § 47, stk. 2, om fastsættelse af frist efter § 73, stk. 2, og  

 § 74, samt afgørelser efter § 52, stk. 3, § 60, stk. 1, § 61, § 62, § 63, §  

 68, jf. aktieselskabslovens § 152, og § 75, stk. 1, 3. pkt., kan dog ikke  

 indbringes for højere administrativ myndighed.
Stk. 3. Mener nogen, at en stedfunden registrering er den  

 pågældende til skade, hører spørgsmålet om registreringens udslettelse under  

 domstolenes afgørelse.
Dette gælder dog ikke tilfælde, der omfattes af § 36.  

 Sag om registreringens udslettelse skal anlægges mod selskabet senest 6  

 måneder efter registreringens bekendtgørelse i Erhvervs- og  

 Selskabsstyrelsens edb-informationssystem.
Retten sender Erhvervs- og  

 Selskabsstyrelsen udskrift af dommen.
Om sagens udfald skal der uden betaling  

 optages bemærkning i Erhvervs- og Selskabsstyrelsens register og ske  

 bekendtgørelse i styrelsens edb-informationssystem.
Kapitel 13 Straffebestemmelser m.m.
§ 79. Er strengere straf ikke forskyldt efter straffeloven,  

 straffes overtrædelse af lovens forskrifter om indsendelse af anmeldelser og  

 meddelelser til Erhvervs- og Selskabsstyrelsen med bøde.
På samme måde  

 straffes bestyrelsesmedlemmer, direktører, vurderingsmænd, revisorer og  

 granskningsmænd eller suppleanter for disse, dersom de ubeføjet røber, hvad  

 de under udøvelsen af deres hverv har fået kundskab om.
 Stk. 2. I forskrifter, der udstedes i medfør af § 22, stk. 6, jf.  

 aktieselskabslovens § 178, eller § 69, stk. 1, kan der fastsættes straf af  

 bøde for overtrædelse af bestemmelser i forskrifterne.
 Stk. 3. Undlader et anpartsselskabs bestyrelse, direktion eller  

 likvidator eller bestyreren af et udenlandsk anpartsselskabs filial i rette  

 tid at efterkomme de pligter, der ifølge loven eller bestemmelser fastsat i  

 henhold til loven påhviler dem i forhold til Erhvervs- og Selskabsstyrelsen,  

 kan styrelsen som tvangsmiddel pålægge de pågældende daglige eller ugentlige  

 bøder.
 § 80. Overtrædelse af § 2, § 9, § 12, stk. 4, § 13, stk. 1, § 16,  

 § 17, stk. 3, § 20, § 28, stk. 2, § 44, § 49, stk. 1 og 2, § 50, stk. 2, 2.  

 pkt., § 51, § 52, § 53, stk. 4, § 60, stk. 3, § 63, stk. 6, 1. pkt., § 64,  

 stk. 4, og § 68, stk. 2, straffes med bøde.
 Stk. 2. Et selskabs opretholdelse af dispositioner, der er truffet  

 i strid med § 49, stk. 1 og 2, straffes med bøde.
 Stk. 3. Hvor et anpartsselskab eller anden juridisk person  

 optræder som stifter eller revisor, kan der pålægges det pågældende selskab  

 som sådant bødeansvar for overtrædelse af lovens bestemmelser.
Kapitel 14 Ikrafttrædelsesbestemmelser m.m.
 § 81. Loven træder i kraft den 1. juni 1996, dog træder § 59 først  

 i kraft den 1. januar 1997.
 Stk. 2. Lov om anpartsselskaber, jf. lovbekendtgørelse nr. 573 af  

 24. juni 1994, ophæves den 1. juni 1996.
 Stk. 3. De selskaber, der senest den 6. december 1991 er anmeldt  

 eller registreret, og som ikke er under likvidation, konkurs og lign., skal  

 inden den 1. januar 1997 bringe deres anpartskapital op på det mindstebeløb,  

 der er fastsat i § 1, stk. 3. Berigtiges kapitalforholdene ikke inden for en  

 frist, der fastsættes af Erhvervs- og Selskabsstyrelsen, foranlediger  

 styrelsen selskabet opløst om fornødent efter reglerne i § 60. Styrelsens  

 afgørelse kan ikke indbringes for højere administrativ myndighed.
 Stk. 4. Indtil 1. januar 1997 affattes § 4, stk. 2 ,  

 således:
»Stk. 2. En stifter må ikke have anmeldt betalingsstandsning  

 eller være under konkurs, og en fysisk person skal være myndig.« Stk. 5. Indtil 1. januar 1997 affattes § 19, stk. 1, 4.  

 pkt. , således:
»De personer, der udgør selskabets ledelse, skal være myndige.« § 82. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 landsdelenes særlige forhold tilsiger.
 § 83. I love, der er vedtaget før 1. januar 1974, anses  

 »aktieselskaber« tillige at omfatte anpartsselskaber efter denne  

 lov.
