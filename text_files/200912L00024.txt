Fremsat den 7. oktober 2009 af skatteministeren (Kristian Jensen) Forslag til Lov om ændring af lov om afgift efter brændstofforbrug for visse personbiler, registreringsafgiftsloven og forskellige andre love (Grøn omlægning af bilbeskatningen - II) § 1 I lov om afgift efter brændstofforbrug for visse personbiler, jf. lovbekendtgørelse nr. 217 af 12. marts 2007, som ændret bl.a. ved § 3 i lov nr. 265 af 23. april 2008, § 3 i lov nr. 1338 af 19. december 2008 og § 1 i lov nr. 523 af 12. juni 2009, foretages følgende ændringer:
 1. Lovens titel affattes således:
»Lov om afgift efter brændstofforbrug m.v. for visse person- og varebiler 2. § 1, stk. 1, ophæves, og i stedet indsættes:
 »§ 1. Der svares afgift, herunder tillæg til statskassen efter denne lov, af følgende biler, hvis bilen skal registreres i Centralregisteret for Motorkøretøjer efter færdselsloven:
 1) Personbiler, der er indrettet til befordring af højst 9 personer, føreren medregnet.
 2) Varebiler med en tilladt totalvægt på ikke over 3.500 kg., jf. § 5, stk. 2.
Stk. 2. Der svares ikke afgift af biler, der registreres på grænsenummerplader.« 3. I § 2 ændres »Personbilens« til: »Bilens«.
 4. I § 3, stk. 1, A, ændres »personbiler mv.« til: »biler m.v.«, og »personbil« til: »bil«.
 5. I § 3, stk. 1, B, ændres »personbiler mv.« til: »biler m.v.«, og »personbil« til: »bil«.
 6. Efter § 3 indsættes:
»§ 3 a.
For varebiler som nævnt i § 1, stk. 1, nr. 2, betales et tillæg for privat anvendelse og for blandet privat og erhvervsmæssig anvendelse efter § 2 a i vægtafgiftsloven.
§ 3 b.
For dieseldrevne person- og varebiler som nævnt i § 1, stk. 1, betales et tillæg på 1.000 kr. om året, hvis partikeludslippet enten ikke er målt eller er målt til mere end 5 mg pr. kilometer ved typegodkendelse i henhold til Rådets direktiv 70/220/EØF af 20. marts 1970 om tilnærmelse af medlemsstaternes lovgivning om foranstaltninger mod luftforurening forårsaget af emission fra motorkøretøjer eller i henhold til Europa-Parlamentets og Rådets forordning (EF) nr. 715/2007 om typegodkendelse af motorkøretøjer med hensyn til emissioner fra lette personbiler og lette erhvervskøretøjer (Euro 5 og Euro 6), om adgang til reparations- og vedligeholdelsesinformationer om køretøjer.
Stk. 2. Der betales ikke tillæg efter stk. 1 for en bil, hvis bilen efterfølgende er monteret med et godkendt partikelfilter.
Kontrollen af, at det eftermonterede partikelfilter er godkendt og virker, foretages af en synsvirksomhed.
Færdselsstyrelsen fastsætter regler om godkendelse af disse partikelfiltre til eftermontering og om den kontrol, synsvirksomheden skal foretage.
Pligten til at betale tillægget bortfalder fra det tidspunkt, hvor told- og skatteforvaltningen modtager en anmeldelse fra synsvirksomheden om, at det eftermonterede partikelfilter er godkendt og virker.« 7. I § 6, stk. 3, ændres »afgift med ¼ af sædvanlig afgift« til: »afgift eller tillæg med ¼ af sædvanlig afgift eller tillæg«.
 8. I § 7 indsættes som  stk. 3 :
»Stk. 3. Stk. 1 og 2 finder tilsvarende anvendelse på tillæg for privat anvendelse efter § 3 a, men ikke på tillæg for partikeludledning efter § 3 b.« 9. I § 9, stk. 1, indsættes som  2. pkt. :
 10. § 15, stk. 2, nr. 1, affattes således:
»1) undlader i overensstemmelse med § 9, stk. 1, 2. pkt., eller stk. 2, at give told- og skatteforvaltningen oplysning om ændringer ved en bil eller ændret anvendelse af en bil, som er af betydning for afgiftens beregning,« § 2 I lov om registreringsafgift af motorkøretøjer m.v. (registreringsafgiftsloven), jf. lovbekendtgørelse nr. 631 af 25. juni 2008, som ændret bl.a. ved § 4 i lov nr. 1338 af 19. december 2008, lov nr. 1342 af 19. december 2008, § 25 i lov nr. 1344 af 19. december 2008 og § 2 i lov nr. 523 af 12. juni 2009, foretages følgende ændringer:
 1. I § 2, stk. 1, nr. 14, 1. pkt., ændres »§ 6, stk. 1, nr. 1« til: »§ 6 a, stk. 1«.
 2. I § 2, stk. 1, nr. 14, 2. pkt., ændres »§ 6, stk. 1« til: »§ 6 a«.
 3. I § 2, stk. 3, ændres »§§ 4-6« til: »§§ 4-6 b«.
 4. I § 3 b, stk. 10, ændres »§§ 4, 5, 5 a eller 6« til: »§§ 4, 5, 5 a, 6, 6 a eller 6 b«.
 5. I § 4, stk. 1, nr. 1, ændres »7.201 - 20.300 kr.« til: »8.900 - 24.900 kr. (2010-niveau)«.
 6. § 4, stk. 1, nr. 2, affattes således:
»2) Andre køretøjer, jf. dog §§ 5-6 a: 105 pct. af 79.000 kr. (2010-niveau) og 180 pct. af resten.« 7. I § 4, stk. 4, ændres »lov om afgift efter brændstofforbrug for visse personbiler« til: »brændstofforbrugsafgiftsloven«.
 8. § 4, stk. 9, affattes således:
»Stk. 9. Beløbsgrænserne i stk. 1 reguleres efter personskattelovens § 20.« 9. I § 5, stk. 1, ændres »13.800 kr.« til: »16.900 kr. (2010-niveau)«.
 10. I § 5, stk. 6, ændres »lov om afgift efter brændstofforbrug for visse personbiler« til: »brændstofforbrugsafgiftsloven«.
 11. § 5, stk. 13, affattes således:
»Stk. 13. Beløbet i stk. 1 reguleres efter personskattelovens § 20.« 12. § 6 ophæves, og i stedet indsættes:
 »§ 6. For køretøjer, som udelukkende benyttes til erhvervsmæssig befordring af patienter og donorer, udgør afgiften 0 pct. af de første 12.100 kr. af den afgiftspligtige værdi og 20 pct. af resten, jf. dog § 2, stk. 1, nr. 6, litra c.
 Stk. 2. Køretøjets afgiftspligtige værdi forhøjes med 7.450 kr. for nye køretøjer, der ikke er forsynet med sikkerhedspude, og med 3.725 kr. for nye køretøjer, der kun er forsynet med én sikkerhedspude.
Stk. 3. For brugte køretøjer beregnes afgiften på samme måde som for nye.
Beløbene i stk. 1 og 2, § 3, stk. 2, og § 8, stk. 7, nedsættes med samme procentdele, som køretøjets værdi inklusive afgift er ændret, sammenholdt med tilsvarende køretøjer, der er afgiftsberigtiget som nye.
Et brugt køretøjs alder bestemmes efter § 4, stk. 8.
Stk. 4. Et køretøj, som er afgiftsberigtiget efter stk. 1, afgiftsberigtiges efter § 4, hvis betingelsen for den foretagne afgiftsberigtigelse ikke længere opfyldes.
Afgiften nedsættes dog med 20 pct. af den del af køretøjets værdi, der overstiger 12.100 kr.
§ 6 a.
For køretøjer, som har tilladelse til taxikørsel efter § 1, stk. 1, i lov om taxikørsel, udgør afgiften 0 pct. af de første 230.000 kr. af den afgiftspligtige værdi og 70 pct. af resten, hvis køretøjet alene benyttes til erhvervsmæssig personbefordring og herudover alene 1) til lejlighedsvis kørsel med hastende småforsendelser uden ledsager, men efter taksten for passagertransport, eller 2) til kørsel af hastende karakter for de sociale myndigheder.
 Stk. 2. Køretøjets afgiftspligtige værdi forhøjes med 7.450 kr. for nye køretøjer, der ikke er forsynet med sikkerhedspude, og med 3.725 kr. for nye køretøjer, der kun er forsynet med én sikkerhedspude.
Stk. 3. For brugte køretøjer beregnes afgiften på samme måde som for nye.
Beløbene i stk. 1 og 2, § 3, stk. 2, og § 8, stk. 7, nedsættes med samme procentdele, som køretøjets værdi inklusive afgift er ændret, sammenholdt med tilsvarende køretøjer, der er afgiftsberigtiget som nye.
Et brugt køretøjs alder bestemmes efter § 4, stk. 8.
Stk. 4. Et køretøj, som er afgiftsberigtiget efter stk. 1, afgiftsberigtiges efter § 4, hvis betingelsen for den foretagne afgiftsberigtigelse ikke længere opfyldes.
Afgiften nedsættes dog med 70 pct. af den del af køretøjets afgiftspligtige værdi, der overstiger 230.000 kr.
Afgiften bortfalder, hvis omregistrering sker, efter at køretøjet her i landet har kørt 1) mindst 3 år og mindst 210.000 km, heraf mindst 97.000 besatte kilometer, eller 2) mindst 2 år og mindst 250.000 km, heraf mindst 115.000 besatte kilometer.
Stk. 5. Taximeterattest og trafikbog skal føres som dokumentation for, at de stk. 4 og 5 nævnte betingelser er opfyldt.
Skatteministeren kan fastsætte særlige kontrolregler som betingelse for afgiftsfritagelsen.
 § 6 b.  For køretøjer, som har tilladelse til limousinekørsel efter § 2, stk. 3, i lov om taxikørsel, udgør afgiften 0 pct. af de første 12.100 kr. af den afgiftspligtige værdi og 20 pct. af resten, hvis køretøjet alene benyttes til erhvervsmæssig befordring af personer i overensstemmelse med tilladelsen til limosinekørsel.
 Stk. 2. Køretøjets afgiftspligtige værdi forhøjes med 7.450 kr. for nye køretøjer, der ikke er forsynet med sikkerhedspude, og med 3.725 kr. for nye køretøjer, der kun er forsynet med én sikkerhedspude.
Stk. 3. For brugte køretøjer beregnes afgiften på samme måde som for nye.
Beløbene i stk. 1 og 2, § 3, stk. 2, og § 8, stk. 7, nedsættes med samme procentdele, som køretøjets værdi inklusive afgift er ændret, sammenholdt med tilsvarende køretøjer, der er afgiftsberigtiget som nye.
Et brugt køretøjs alder bestemmes efter § 4, stk. 8.
Stk. 4. Et køretøj, som er afgiftsberigtiget efter stk. 1, afgiftsberigtiges efter § 4, hvis betingelsen for den foretagne afgiftsberigtigelse ikke længere opfyldes.
Afgiften nedsættes dog med 20 pct. af den del af køretøjets afgiftspligtige værdi, der overstiger 12.100 kr.
Afgiften bortfalder, hvis omregistreringen sker, efter at køretøjet her i landet har kørt 1) mindst 3 år og mindst 125.000 km, heraf mindst 112.000 besatte kilometer, eller 2) mindst 2 år og mindst 150.000 km, heraf mindst 135.000 besatte kilometer.
Stk. 5. Taximeterattest og trafikbog skal føres som dokumentation for, at de stk. 4 og 5 nævnte betingelser er opfyldt.
Skatteministeren kan fastsætte særlige kontrolregler som betingelse for afgiftsfritagelsen.« 13. I § 7, stk. 1,1. pkt., ændres »§ 6« til: »§§ 6, 6 a eller 6 b«.
 14. I § 7 b, stk. 1, ændres »§§ 4, 5, 5 a, 6« til: »§§ 4, 5, 5 a, 6, 6 a, 6 b«.
 15. § 7 b, stk. 2, nr. 5, ophæves, og i stedet indsættes:
 »5) For sygetransportkøretøjer afgiftsberigtiget efter § 6, som afgiften efter § 6.
 6) For taxier afgiftsberigtiget efter § 6 a, som afgiften efter § 6 a.
7) For køretøjer afgiftsberigtiget efter § 6 b, som afgiften efter § 6 b.« 16. § 7 b, stk. 7, affattes således:
»Stk. 7. Skal der indhentes synsrapport efter § 7 c, stk. 1, hæves godtgørelsesbeløbet med 300 kr. (2010-niveau). Beløbet reguleres fra 2015 efter personskattelovens § 20.« 17. I § 23, stk. 2, ændres »§ 6, stk. 1« til: »§ 6, stk. 1, § 6 a, stk. 1, eller § 6 b, stk. 1«.
 18. I § 27, stk. 1, nr. 4, ændres »eller § 6, stk. 1« til: »§ 6, stk. 1, § 6 a, stk. 1, eller § 6 b, stk. 1«.
§ 3 I lov om vægtafgift af motorkøretøjer m.v., jf. lovbekendtgørelse nr. 931 af 18. september 2008, som ændret bl.a. ved § 2 i lov nr. 1337 af 19. december 2008 og § 3 i lov nr. 523 af 12. juni 2009, foretages følgende ændringer:
 1. I § 1, stk. 2, ændres »lov om afgift efter brændstofforbrug for visse personbiler« til: »brændstofforbrugsafgiftsloven«.
 2. § 2 ophæves, og i stedet indsættes:
 »§ 2. For samtlige afgiftspligtige køretøjer svares vægtafgift.
 Stk. 2. For afgiftspligtige køretøjer omfattet af § 3, stk. 1, A-D, og § 4, stk. 1, I og II, som er indrettet til at benytte anden drivkraft end benzin, eller som fremføres af et sådant køretøj, svares tillige en udligningsafgift, jf. dog § 15.
§ 2 a.
For motorkøretøjer omfattet af § 4, stk. 1, II, A, hvis første indregistrering som nye sker efter den 2. juni 1998, betales tillæg for privat anvendelse og for blandet privat og erhvervsmæssig anvendelse.
 Stk. 2. Et køretøj anses for at blive anvendt privat, når den registrerede ejer eller bruger ikke anvender køretøjet i forbindelse med udøvelse af virksomhed eller er forpligtet til at anvende det ved udførelse af arbejdsopgaver som led i et ansættelsesforhold.
Stk. 3. Et køretøj anses for at blive anvendt blandet privat og erhvervsmæssigt, når den registrerede ejer eller bruger er 1) en fysisk eller juridisk person, som udøver virksomhed i offentligt eller privat regi, og køretøjet anvendes såvel som led i den omhandlede virksomhed som til formål, der er virksomheden uvedkommende, eller 2) en fysisk person, der som led i et ansættelsesforhold skal anvende køretøjet ved udførelse af arbejdsopgaver for ansættelsesstedet eller anvender køretøjet i forbindelse med selvstændigt bierhverv, som efter momslovgivningen anses for at være afgiftspligtig virksomhed eller efter skattelovgivningen anses for erhvervsmæssigt, og det under hensyn til formålet er nødvendigt, at kørselen udføres med en varebil.
 Stk. 4. Hvis køretøjets registrerede bruger er forskellig fra ejeren, fastlægges køretøjets afgiftsmæssige status på grundlag af brugerens anvendelse.
§ 2 b.
For dieseldrevne personbiler, der er indrettet til befordring af højst 9 personer, føreren medregnet, betales et tillæg på 1.000 kr. om året, hvis partikeludslippet enten ikke er målt eller er målt til mere end 5 mg pr. kilometer ved typegodkendelse i henhold til Rådets direktiv 70/220/EØF af 20. marts 1970 om tilnærmelse af medlemsstaternes lovgivning om foranstaltninger mod luftforurening forårsaget af emission fra motorkøretøjer eller i henhold til Europa-Parlamentets og Rådets forordning (EF) nr. 715/2007 om typegodkendelse af motorkøretøjer med hensyn til emissioner fra lette personbiler og lette erhvervskøretøjer (Euro 5 og Euro 6), om adgang til reparations- og vedligeholdelsesinformationer om køretøjer.
Stk. 2. Der betales ikke tillæg efter stk. 1 for en bil, hvis bilen efterfølgende er monteret med et godkendt partikelfilter.
Kontrollen af, at det eftermonterede partikelfilter er godkendt og virker, foretages af en synsvirksomhed.
Færdselsstyrelsen fastsætter regler om godkendelse af disse partikelfiltre til eftermontering og om den kontrol, synsvirksomheden skal foretage.
Pligten til at betale tillægget bortfalder fra det tidspunkt, hvor told- og skatteforvaltningen modtager en anmeldelse fra synsvirksomheden om, at det eftermonterede partikelfilter er godkendt og virker.
§ 2 c.
For køretøjer, som efter deres anvendelse omfattes af flere afgiftssatser, svares afgift efter den højeste sats.« 3. § 3, stk. 3, ophæves.
 4. § 4, stk. 3, ophæves, og i stedes indsættes:
»Stk. 3. For biler med en tilladt totalvægt på indtil 4 t omfattet af stk. 1, II, A, eller § 1, stk. 2, i brændstofforbrugsafgiftsloven, der ikke er registreret til hel eller delvis privat benyttelse, kan told- og skatteforvaltningen tillade, at der for privat benyttelse af køretøjet betales en afgift på 225 kr. pr. dag, hvor køretøjet anvendes privat i indtil 20 dage pr. kalenderår.
Der udstedes bevis for betalingen, som skal medbringes under kørsel med bilen den pågældende dag og på forlangende forevises politiet eller told- og skatteforvaltningen.
Stk. 4. Betaling efter stk. 3 dækker de tilsvar, der følger af den private benyttelse af og rådighed over køretøjet den pågældende dag, og køretøjet anses fortsat som udelukkende erhvervsmæssigt benyttet.
Der kan ikke udstedes tilladelse til motorkøretøjer, der er fritaget for afgift efter denne lov eller brændstofforbrugsafgiftsloven eller fritaget for registreringsafgift efter § 2 i registreringsafgiftsloven.
Stk. 5. Skatteministeren fastsætter nærmere regler om administrationen af stk. 3 og 4.« 5. I § 4 a, stk. 1, 3. pkt., ændres »§ 2, stk. 5« til: »§ 2 c«.
 6. I § 6, stk. 2, og stk. 4, 3. pkt., og § 15, stk. 1 og 3, ændres »og tillæg for privat anvendelse« til: », privatbenyttelsestillæg og partikeludledningstillæg«.
 7. I § 11, stk. 2, indsættes som  2. pkt. :
 8. I § 21 indsættes som  stk. 6:
»Stk. 6. Stk. 1-5 finder tilsvarende anvendelse ved told- og skatteforvaltningens administration af § 3 a i brændstofforbrugsafgiftsloven.« § 4 I lov nr. 1338 af 19. december 2008 om ændring af lov om registrering af køretøjer, færdselsloven, re­gi­stre­rings­af­gifts­lo­ven og andre love, som ændret ved § 4 i lov nr. 523 af 12. juni 2009, foretages følgende ændringer:
 1. § 3, nr. 4, affattes således:
§ 5 Stk. 1. Loven træder i kraft den 1. januar 2010, jf. dog stk. 6.
 Stk. 2. Samtidig ophæves lov nr. 523 af 12. juni 2009 om ændring af lov om afgift efter brændstofforbrug for visse personbiler, registreringsafgiftsloven og forskellige andre love.
 Stk. 3. Brændstofforbrugsafgiftslovens § 1, stk. 1, som affattet ved denne lovs § 1, nr. 2, har virkning for varebiler, der anmeldes til registrering som nye i Centralregisteret for Motorkøretøjer den 18. marts 2009 eller senere.
 Stk. 4. Registreringsafgiftslovens § 6 a, stk. 4, som affattet ved denne lovs § 2, nr. 12, finder ikke anvendelse på køretøjer, der er anmeldt til registrering i Centralregisteret for Motorkøretøjer til taxikørsel før den 1. januar 2010.
 Stk. 5. Partikeludledningstillæg efter brændstofforbrugsafgiftslovens § 3 b eller vægtafgiftslovens § 2 b, som affattet ved denne lovs § 1, nr. 6, og § 3, nr. 2, opkræves første gang sammen med opkrævning af brændstofforbrugsafgift eller vægtafgift for den første opkrævningsperiode i 2010 med virkning fra den 1. januar 2010. Hvis ejeren af et køretøj mener, at partikeludledningstillægget opkræves med urette, fritages ejeren for tillægget mod over for told- og skatteforvaltningen enten at fremlægge en typegodkendelse for bilen, der viser, at bilen overholder normen om en partikeludledning på ikke over 5 mg pr. kilometer, ell,er at fremlægge en anmeldelse fra en synsvirksomhed om, at bilen er monteret med et partikelfilter, der er godkendt og virker.
 Stk. 6. Skatteministeren bestemmer tidspunktet for ikrafttræden af § 3, nr. 4.
Bemærkninger til lovforslaget Almindelige bemærkninger 1. Indledning 1. Lovforslaget er en genfremsættelse af lovforslag nr.
L 205 af 22. april 2009 om ændring af lov om afgift efter brændstofforbrug for visse personbiler, registreringsafgiftsloven og forskellige andre love (Grøn omlægning af bilbeskatningen). Lovforslag nr.
L 205 blev vedtaget af Folketinget den 28. maj 2009, jf. lov nr. 523 af 12. juni 2009.
Lovforslaget genfremsættes, fordi lovforslag nr.
L 205 ved en fejl i ministeriet ikke er notificeret rettidigt over for EU-Kommissionen i henhold til Europa-parlamentets og Rådets direktiv 98/34/EF af 22. juni 1998 om en informationsprocedure med hensyn til tekniske standarder og forskrifter.
Reglerne i lov 523 om at overføre nye varebiler fra beskatning efter vægtafgiftsloven til beskatning efter brændstofforbrugsafgiftsloven, og reglerne om et partikeludledningstillæg for dieseldrevne personbiler og nye varebiler uden partikelfilter indeholder forskrifter af teknisk karakter, der efter informationsproceduredirektivet skal notificeres for EU-Kommissionen i form af udkast til regler.
Det er ikke sket.
Reglerne i lov 523 om ændret beregning af registreringsafgift af taxaer mv. skal muligvis notificeres efter informationsproceduredirektivet.
Det er heller ikke sket.
 Reglerne i lov 523 om ændret satsregulering efter registreringsafgiftsloven skal ikke notificeres efter informationsproceduredirektivet, med disse regler er medtaget i det nu genfremsatte lovforslag, for at lovforslaget kan genfremsættes i sin helhed.
Lovforslaget er således en uændret genfremsættelse af lovforslag nr.
L 205 med de ændringer, der fulgte af Folketingets behandling af lovforslaget i foråret, jf. betænkningen til 2. behandlingen.
Dog er der indsat en forklaring på genfremsættelsen i indledningen til lovforslagets almindelige bemærkning, de administrative konsekvenser for det offentlige er ændret, og der er i øvrigt foretaget enkelte nødvendige redaktionelle ændringer.
 2. Regeringen (Venstre og Det Konservative Folkeparti) og Dansk Folkeparti har den 1. marts 2009 indgået en aftale om Forårspakke 2.0. Der henvises til de indledende bemærkninger i det samtidigt fremsatte forslag om ændring af personskatteloven og andre love (Forårspakke 2.0 - Vækst, klima, lavere skat).
 Dette forslag vedrører aftaledelen »Et grønnere skatte- og afgiftssystem« og indeholder følgende elementer:
»Vægt- og ejerafgift på dieselbiler uden partikelfiltre øges, så tilskyndelsen til at beholde og anskaffe dieselbiler uden partikelfilter reduceres.
Tillægget til vægt- og ejerafgifterne på person- og varebiler uden partikelfiltre er på 1000 kr. årligt.
Initiativet træder i kraft 1. januar 2010.
Ejerafgiften for varebiler gøres afhængig af bilernes brændstoføkonomi.
Vægtafgiften for nye varebiler erstattes fra 1. januar 2010 med en ejerafgift svarende til den, der gælder for personbiler.
Samtidig indføres en forhøjelse af vægtafgiften for varebiler fra før 1. januar 2010, så vægtafgiften kommer på niveau med ejerafgiften for nye varebiler.
Endelig indføres et privatbenyttelsestillæg for varebiler fra før den 3. juni 1998, svarende til den gældende tillægsafgift for privat anvendelse for varebiler, som er indregistreret fra 3. juni 1998 til 24. april 2007. Forhøjelsen af tillægget for privat anvendelse indfases over 2 år.
Registreringsafgiften for taxier omlægges, så tilskyndelsen til at anskaffe miljørigtige vogne øges.
Registreringsafgiften for taxier forhøjes fra 20 pct. til 70 pct., men samtidig forhøjes bundgrænsen for registreringsafgiften fra 12.100 kr. til 230.000 kr.
Initiativet træder i kraft 1. januar 2010.« Som baggrund for forslaget ligger ligeledes nedenstående aftale i Forårspakke 2.0:
»Der indføres grønne kørselsafgifter på lastbiler.
Det er målsætningen, at der fra 2011 skal indføres grønne kørselsafgifter på lastbiler i Danmark.
I forbindelse med indførelsen af kørselsafgifter på lastbiler er det besluttet, at danske lastbiler udover provenuet fra den gældende vejbenyttelsesafgift skal bidrage med 500 mio. kr. årligt til finansiering af skattereformen.« Udmøntningen af aftalen vedrørende kørselsafgifter er dog ikke indeholdt i dette forslag.
 Den 17. marts 2009 indgik regeringen, Dansk Folkeparti og Liberal Alliance en aftale, der bl.a. ændrede bildelen af Forårspakke 2.0. Aftalen indeholder følgende ændringer herom:
»Annullering af afgiftsforhøjelser vedrørende eksisterende gulpladebiler Parterne er enige om, at afgiftsforhøjelserne vedrørende eksisterende gulpladebiler, som indgår i aftalen om Forårspakke 2.0, alligevel ikke gennemføres.
Det indebærer:
 At forhøjelsen af vægtafgiften og udligningsafgiften vedr. den eksisterende bestand af varebiler ikke gennemføres  At der ikke indføres privatbenyttelsestillæg for varebiler solgt før 3. juni 1998  At der ikke indføres tillæg for manglende partikelfilter på dieseldrevne varebiler Det vil betyde, at ejere af ældre varebiler ikke beskattes yderligere for allerede foretagne dispositioner.
Omvendt vil ændringen mindske tilskyndelsen til at udskifte de ældre varebiler.
De aftalte omlægninger og forhøjelser af beskatningen af nye varebiler gennemføres som aftalt.
Disse afgiftsforhøjelser vil give et incitament til at vælge mere brændstoføkonomiske varebiler samt varebiler med partikelfilter.
Lovforslag vedrørende nye varebiler fremsættes snarest muligt med henblik på ikrafttræden fra den 18. marts 2009.« Lovforslaget er led i udmøntningen af de nævnte dele af Forårspakke 2.0.
2. Lovforslagets enkelte elementer 2.1. Indførelse af afgift for dieselbiler uden partikelfilter 2.1.1. Gældende ret Bortset fra et fradrag i registreringsafgiften for dieselbiler, der kun udleder et minimum af partikler, er der i gældende afgiftslovgivning ikke incitamenter til at anskaffe dieselbiler med partikelfilter.
2.1.2. Forslagets indhold Det er påvist, at de partikler, der udledes fra dieselmotorer, er sundhedsskadelige.
 Det foreslås derfor, at der fra 2010 indføres et tillæg på 1.000 kr. årligt for dieseldrevne personbiler og nye varebiler, der enten ikke overholder EU-normen om udledning af højst 5 mg partikler pr. kilometer, eller hvor der ikke er eftermonteret et godkendt partikelfilter.
 Tillægget omfatter dieseldrevne personbiler, der er indrettet til befordring af højst 9 personer, føreren medregnet, og dieseldrevne varebiler med en tilladt totalvægt på ikke over 3.500 kg., der er erhvervet som nye den 18. marts 2009 eller senere.
De fleste nye dieseldrevne biler er monteret med partikelfilter.
Men der er en meget stor bestand af ældre dieseldrevne personbiler, der ikke har partikelfilter.
Myndighederne har ikke sikre tal herfor, men det skønnes til at være omkring 400.000 biler.
 Med tillægget tilskyndes disse ejere af ældre personbiler til enten at få eftermonteret et effektivt partikelfilter eller til at udskifte bilen med en dieselbil med partikelfilter.
Markedet her i landet for eftermontering af partikelfilter er i dag meget lille, hvilket gør en eftermontering dyr.
Det er dog forventningen, at bl.a. det foreslåede tillæg vil øge efterspørgslen efter partikelfiltre til eftermontering, og dermed påvirke prisniveauet i nedadgående retning.
Efter forslaget stilles der ikke krav om, at et eftermonteret partikelfilter skal medføre en reduktion af partikeludledningen til 5 mg. pr. kilometer.
Det afgørende er, at partikeludledningen fra den dieselmotor, hvortil filteret er monteret, reducerer motorens udledning af partikler til et niveau, der er godkendt af Færdselsstyrelsen.
De danske synsvirksomheder har ikke udstyr, der præcist kan måle partikeludledningen fra en dieselmotor.
Men synsvirksomhederne kan indirekte måle et partikelfilters effekt ved en røggasmåling.
 Som følge heraf gøres en fritagelse for partikeludligningstillægget ved eftermontering af et partikelfilter betinget af, at partikelfilteret er godkendt og virker.
 Prøven af, at partikelfilteret er godkendt og virker, foretages af en synsvirksomhed.
Det foreslås, at Færdselsstyrelsen bemyndiges til at fastsætte regler om godkendelse af partikelfiltre til eftermontering.
Det foreslås endvidere, at Færdselsstyrelsen bemyndiges til at fastsætte regler om den kontrol, en synsvirksomhed skal foretage af et eftermonteret partikelfilter.
 Partikeludledningstillægget bortfalder fra det tidspunkt, hvor told- og skatteforvaltningen modtager en anmeldelse fra synsvirksomheden om, at det eftermonterede partikelfilter er godkendt og væsentligt reducerer motorens partikeludledning.
2.2. Omlægning af afgiften af varebiler fra vægtafgift til brændstofforbrugsafgift 2.2.1. Gældende ret Vægtafgiftsloven: Efter vægtafgiftsloven opkræves vægtafgift, udligningsafgift og privatbenyttelsestillæg af varebiler med en tilladt totalvægt på ikke over 4 tons.
Alle afgifterne opkræves en gang årligt.
 Vægtafgiften er på 850 kr. til 3.760 kr. årligt, gradueret efter bilens vægt.
Udligningsafgiften, der opkræves for dieseldrevne biler, har til formål at udligne forskellen mellem beskatningen af energiindholdet i henholdsvis diesel og benzin.
Afgiften er på 360 kr. til 1.150 kr. årligt, gradueret efter bilens vægt.
Privatbenyttelsestillægget opkræves kun, hvis en varebil anvendes helt eller delvis privat.
Tillægges opkræves ikke, hvis en varebil alene anvendes erhvervsmæssigt, eller hvis varebilen er registreret som ny før den 3. juni 1998. Tillægget for delvis privat anvendelse er det halve af tillægget for udelukkende privat anvendelse.
For varebiler, registreret første gang før den 25. april 2007, er tillægget for udelukkende privat anvendelse på 900 kr. til 5.040 kr. årligt, gradueret efter bilens vægt.
For varebiler, registreret første gang den 25. april 2007 eller senere, er tillægget for udelukkende privat anvendelse på 5.040 kr. til 15.000 kr., gradueret efter bilens vægt.
 Størrelsen af privatbenyttelsestillægget skal ses i sammenhæng med størrelsen af registreringsafgiften af de pågældende varebiler.
Bilens ejer eller bruger skal foretage anmeldelse til Centralregistret for Motorkøretøjer om varebilens anvendelse.
Til kontrol af, hvorvidt varebiler anvendes i overensstemmelsen med den anmeldte anvendelse, der danner grundlag for opkrævning af privatbenyttelsestillægget, er der indført ordninger med mærkater eller særlige nummerplader (papegøjenummerplader) til varebiler, der er anmeldt til helt eller delvis privat anvendelse.
 Med henblik på administrationen af bestemmelsen om afgiftstillæg for privat anvendelse eller blandet privat og erhvervsmæssig anvendelse af en varebil, har told- og skatteforvaltningen adgang til at foretage eftersyn m.v. af varebiler hos virksomheder, hos arbejdsgivere og på offentlige steder.
 Brændstofforbrugsafgiftsloven: Efter brændstofforbrugsafgiftsloven opkræves brændstofforbrugsafgift og udligningsafgift af biler, der er indrettet til befordring af højst 9 personer, føreren medregnet (personbiler). Afgifterne opkræves halvårligt.
 Brændstofforbrugsafgiften er på 260 kr. til 9.230 kr. halvårligt, gradueret efter køretøjets brændstofforbrug.
Udligningsafgiften, der opkræves for dieseldrevne biler, har til formål at udligne forskellen mellem beskatningen af energiindholdet i henholdsvis diesel og benzin.
Udligningsafgiften er på 80 kr. til 3.300 kr. halvårligt, gradueret efter køretøjets brændstofforbrug.
 Registreringsafgiftsloven: Ved lov nr. 541 af 6. juni 2007 (Omlægning af bilbeskatningen for at mindske CO2-udledningen m.v.) er der indført tillæg eller fradrag i registreringsafgiften af nye person- og varebiler med en tilladt totalvægt på ikke over 4 tons efter bilens brændstofforbrug.
 Nedsættelsen af registreringsafgiften er på 4.000 kr. for hver kilometer en benzindreven bil tilbagelægger ud over 16 km pr. liter brændstof, og for hver kilometer en dieseldreven bil tilbagelægger ud over 18 km. pr. liter brændstof.
 Forhøjelsen af registreringsafgiften er på 1.000 kr. for hver kilometer en benzindreven bil tilbagelægger mindre end 16 km pr. liter brændstof, og for hver kilometer en dieseldreven bil tilbagelægger mindre end 18 km pr. liter brændstof.
2.2.2. Forslagets indhold Det foreslås, at varebiler med en tilladt totalvægt på ikke over 3.500 kg, der ved en skriftlig aftale den 18. marts 2009 eller senere er erhvervet som nye, beskattes af bilens brændstofforbrug efter brændstofforbrugsafgiftsloven, og ikke efter bilens vægt efter vægtafgiftsloven.
 Varebiler, der er erhvervet som nye før den 18. marts 2009, beskattes også fremover efter vægtafgiftsloven.
 Efter forslaget sker beskatningen efter brændstofforbrugsafgiftsloven først fra den 1. januar 2010. I 2009 sker beskatningen efter de hidtidige regler i vægtafgiftsloven.
 Efter forslaget betales brændstofforbrugsafgiften for varebiler halvårligt efter de satser, der i dag gælder for personbiler.
 Forslaget tilsigter at tilskynde købere af varebiler til at vælge bil efter, hvor langt bilen kører på en liter brændstof.
2.3. Omlægning af registreringsafgiften af taxier 2.3.1. Gældende ret Den nuværende registreringsafgift for taxier er sammensat således, at der betales 0 pct. af den afgiftspligtige værdi op til kr. 12.100, og herefter 20 pct.
Overgår taxien på et senere tidspunkt til privat kørsel, skal registreringsafgiften herefter som udgangspunkt betales efter de almindelige regler, dog med fradrag af 20 pct. af køretøjets afgiftspligtige værdi.
 En undtagelse til ovenstående er den såkaldte frikørselsordning, hvorefter en taxis overgang til privat kørsel kan ske afgiftsfrit, hvis vognen har kørt mindst 3 år og mindst 210.000 km, heraf 97.000 besatte kilometer, eller mindst 2 år og 250.000 km, heraf mindst 115.000 besatte kilometer.
Virkningen af disse regler er, at det for en taxivognmand bedst kan betale sig at investere i relativt store og dyre biler, som typisk har et højt brændstofforbrug og dermed er mere miljøbelastende, end i mindre biler.
Afskrivningen på de dyre biler er forholdsvis lav sammenlignet med billigere biler, og værdien efter 2 til 3 års taxikørsel svarer på det private marked omtrent til den værdi, som taxivognmanden oprindeligt har købt bilen til.
På den måde er det altså muligt for vognmanden at sælge bilen til en privat køber uden tab, og i visse tilfælde ligeledes med en mindre gevinst.
2.3.2. Lovforslagets indhold Forslaget, der har virkning fra den 1. januar 2010, indeholder en ændring af afgiftssammensætningen for taxier, således at afgiften fremover er 0 pct. op til 230.000 af den afgiftspligtige værdi, og herefter 70 pct.
Den ændrede afgiftsstruktur vil bevirke, at dyre biler bliver dyrere end i dag at få registreret som taxier, mens billigere biler bliver billigere at få registreret som taxier.
I relation til ovenstående foreslås det ligeledes at nedskrive skalaknækket for brugte biler, således at der ikke gives en afgiftsbetinget tilskyndelse til at hente brugte biler i udlandet, og herefter registrere dem som taxier i Danmark.
Afgiften af en brugt bil, som registreres som taxi, vil således altid have samme andel af bilens værdi, som gælder for nye biler.
Det forventes, at taxibranchen på baggrund af ændringen af afgiftssammensætningen vil ændre købsmønster, og således investere i lidt billigere biler end i dag til taxikørsel.
Det vil have en gavnlig miljømæssig effekt, bl.a. fordi en billigere og typisk lettere bil kører længere på literen end en dyrere og typisk tungere bil.
Frikørselsordningen bibeholdes i sin nuværende udformning.
Der vil således stadig være mulighed for afgiftsfrit at lade en taxi overgå til eksempelvis privat brug på lempelige afgiftsmæssige vilkår.
 Det skal i øvrigt bemærkes, at det via aftalen om en grøn transportpolitik er besluttet at indføre krav i taxilovgivningen om, at taxier ved udskiftning minimum skal tilhøre energiklasse C (minimum 16,1 km/liter brændstof for dieseldrevne biler). Se nu lovforslag nr. 172 af 25. marts 2009 om ændring af lov om taxikørsel m.v.
 Der stilles ikke forslag om at ændre reglerne for registreringsafgift af køretøjer til sygetransport eller limousiner.
2.4. Harmonisering af satsreguleringsbestemmelser i registreringsafgiftsloven til den øvrige skattelovgivning 2.4.1. Gældende ret Der findes en række satsreguleringsbestemmelser i registreringsafgiftsloven.
 Satsreguleringsbestemmelserne er altovervejende enslydende med bestemmelsen i personskattelovens § 20. Satserne reguleres årligt med 2 pct. tillagt den af finansministeren bekendtgjorde tilpasningsprocent for det pågældende finansår efter lov om en satsreguleringsprocent.
 Efter personskatteloven rundes opad til nærmeste kronebeløb deleligt med 100. Efter registreringsafgiftsloven rundes der nogle steder rundes opad til 100, men et enkelt sted rundes opad til 10.
2.4.2. Forslagets indhold Efter forslaget erstattes satsreguleringsbestemmelserne i registreringsafgiftsloven med en henvisning til personskattelovens § 20. Samtidig foreslås som led i indfasningen af skattereformen, at beløbsgrænserne i skatte- og afgiftssystemet ikke reguleres i 2010.
Formålet er at harmonisere satsreguleringerne i skatte- og afgiftslovgivningen.
Forslaget er som udgangspunkt af redaktionel karakter.
Dog foreslås § 7 b, om kompensation ved udtagelse til syn i forbindelse med eksport af et køretøj, ændret således, at der fremover rundes op til nærmeste 100. modsat i dag, hvor der rundes op til nærmeste 10. Som følge heraf foreslås reguleringen af beløbet sat i stå indtil 2015.
3. Økonomiske konsekvenser for det offentlige Lovforslaget omfatter følgende elementer, der har økonomiske konsekvenser for det offentlige:
  Indførelse af afgift for dieseldrevne personbiler og nye varebiler uden dieselpartikelfilter.
  Indførelse af brændstofforbrugsafgift for nye varebiler.
  Ændret registreringsafgift for taxier.
 Nedenfor angives de samlede provenumæssige virkninger for disse tre dele af lovforslaget.
Provenuvirkningerne er opgjort dels i de enkelte år i perioden fra 2010 til 2019, dels som den årlige varige virkning.
Endvidere er provenuvirkningerne opgjort dels efter tilbageløb fra andre skatter og afgifter, dels efter såvel tilbageløb som adfærd.
Den årlige varige virkning efter tilbageløb svarer til finansieringsbidraget til nedsættelse af personskatterne.
Som det fremgår, forventes en varig virkning efter tilbageløb på ca. 940 mio. kr.
Efter adfærd forventes en varig virkning på 1.010 mio. kr.
Provenuvirkningerne vedrører alene staten.
Det offentlige påvirkes desuden ved merudgifter for egne varebiler og biler uden partikelfilter, dels gennem køb af varer og tjenesteydelser, hvor øgede afgifter er overvæltet i priserne.
Samlet set vurderes den direkte påvirkning af borgerne at udgøre ca. 190 mio. kr. opgjort som den årlige varige effekt før tilbageløb og adfærd.
I den udstrækning øgede afgifter på erhvervene overvæltes i priserne på virksomhedernes varer og tjenesteydelser, vil påvirkningen af borgerne blive forøget.
 Nedenfor angives de provenumæssige virkninger for de enkelte dele af lovforslaget.
3.1 Indførelse af afgift for dieselperson- og varebiler uden dieselpartikelfilter Forslaget omfatter et tillæg til vægt- og brændstofforbrugsafgiften for dieseldrevne personbiler uden partikelfiltre på 1.000 kr. årligt.
Desuden indføres et tilsvarende tillæg til brændstofforbrugsafgiften for nye varebiler.
Den umiddelbare provenuvirkning i 2010 er et merprovenu på ca. 350 mio. kr. opgjort såvel som indkomstårseffekt og som finansårseffekt.
Merprovenuet reduceres med tiden, idet biler uden partikelfilter gradvist udfases.
Den varige virkning af forslaget udgør derfor kun ca. 35 mio. kr.
Ændringen vil gøre det mindre attraktivt at købe og anvende dieseldrevne person- og varebiler uden partikelfilter.
Der vil derfor blive tale om en vis negativ adfærdsbetinget ændring i provenuet fra den forhøjede vægt- eller brændstofforbrugsafgift, idet flere vil udskifte personbiler uden filter med nyere biler med filter.
For nyere personbiler vil der således blive tale om hyppigere ejerskifter end ellers, og for ældre personbiler kan der blive tale om en tidligere udfasning som følge af afgiften.
Indførelsen af afgiften ventes at medføre en hurtigere udfasning af ca. 2.000 personbiler.
Efter tilbageløb og adfærd ventes en varig provenuvirkning på knap 35 mio. kr.
Tidligere udfasning kan udløse øget provenu fra registreringsafgift af nye biler eller brugte importerede biler.
Omvendt vil afgiften gøre det økonomisk mindre attraktivt at købe brugte dieselbiler uden partikelfilter, hvorfor der kan forventes et fald i importen af brugte dieselbiler fra udlandet.
Dette vil isoleret set reducere provenuet fra registreringsafgiften.
Samlet set forventes effekterne på registreringsafgiften at være begrænsede, og disse effekter er ikke indregnet i provenuvurderingerne.
3.2 Indførelse af brændstofforbrugsafgift for nye varebiler Forslaget omfatter indførelse af brændstofforbrugsafgift for nye varebiler, svarende til den brændstofforbrugsafgift, der i dag gælder for personbiler.
Brændstofforbrugsafgiften vil i gennemsnit være i størrelsesordenen 2.000-3.000 kr. højere årligt pr. varebil end den nuværende vægtafgift.
Den umiddelbare provenuvirkning i 2010 er et merprovenu på ca. 130 mio. kr. opgjort såvel som indkomstårseffekt og som finansårseffekt.
Den varige virkning af forslaget er ca. 850 mio. kr.
Ændringen vil gøre det mindre attraktivt at anvende varebiler frem for personbiler til privat brug.
Der forventes således at blive tale om en positiv adfærdsbetinget ændring i provenuet, idet nogle vælger at substituere en relativt lavt beskattet varebil med en højere beskattet personbil.
Denne effekt påvirker provenuet fra registreringsafgiften på grund af et øget antal personbiler samt provenuet fra vægtafgifterne, idet niveauet for vægtafgiften er lavere end niveauet for brændstofforbrugsafgiften.
Da overgangen til personbiler samtidig ventes ledsaget af en generel tendens til valg af mindre biler, forventes adfærdseffekten især at bestå i et højere provenu fra registreringsafgiften, mens effekten fra vægt- og brændstofforbrugsafgifterne vurderes at være beskeden.
Efter tilbageløb og adfærd ventes en varig provenuvirkning på ca. 925 mio. kr.
Den nuværende udligningsafgift for dieseldrevne varebiler er lavere end den nye udligningsafgift, der indføres som en del af brændstofforbrugsafgiften.
Der er som følge heraf tale om reduktion af en skatteudgift hidrørende fra den nuværende udligningsafgift.
Reduktionen udgør ca. 375 mio. kr. opgjort som årlig varig virkning på vægtafgiftskontoen.
3.3. Ændret registreringsafgift for taxier Forslaget omfatter en forhøjelse af satsen for registreringsafgiften for taxier fra 20 til 70 pct. og en samtidig forhøjelse af bundgrænsen for registreringsafgiften fra 12.100 kr. til 230.000 kr. Ændringen forventes at medføre et umiddelbart merprovenu på 50 mio. kr. i hvert af årene 2010 til 2019 opgjort såvel som indkomstårseffekt som finansårseffekt.
Den varige effekt af forslaget er ligeledes et merprovenu på ca. 50 mio. kr.
Forslaget vil betyde, at tilvalg af særligt kraftige og energiforbrugende motorvarianter eller af særligt dyrt ekstraudstyr på biler, der er dyrere end bundgrænsen på 230.000 kr., vil blive beskattet med 70 pct. mod de nugældende 20 pct.
I vurderingen af forslaget er det forudsat, at taxierhvervet fortsat vælger relativt store og veludstyrede biler, men i mere energieffektive varianter.
 Idet det antages, at afgiftsforøgelsen overvæltes på kunderne, som dermed reducerer forbruget af taxikørsel, vil der være et positivt tilbageløb, idet forbruget af momsfri taxikørsel reduceres og erstattes af køb af momspligtige varer.
 Efter tilbageløb og adfærd forventes en varig provenuvirkning på ca. 50 mio. kr.
 Den lavere beskatning af taxier sammenlignet med beskatningen af øvrige personbiler er en skatteudgift, og forslaget vil således reducere skatteudgifterne med ca. 50 mio. kr. opgjort som årlig varig virkning på kontoen for registreringsafgift.
4. Administrative konsekvenser for det offentlige Samlede omkostninger ca. 1,8 mio. kr., heraf 1,3 mio. kr. til systemudvikling (primært CRM3) samt 0,5 mio. kr. til informationskampagne.
 Årlig driftsudgift med en vis usikkerhed på 0,3-0,5 mio. kr.
 Det forventes, at visse elementer i forslaget vil medføre flere administrative opgaver i SKAT, bl.a. til sagsbehandling og opdatering af systemer, hvorfor forslaget skønnes at medføre et øget årsværksbehov på ca. 4½ årsværk i 2010.
5. Økonomiske konsekvenser for erhvervslivet Forhøjelsen af afgiften for biler uden dieselpartikelfilter påvirker erhvervene for så vidt angår den del af bestanden af disse biler, der ejes af erhvervsvirksomheder.
Ligeledes påvirkes virksomheder, der ejer varebiler, af brændstofforbrugsafgiften for nye varebiler.
Endelig påvirkes taxierhvervet af den ændrede registreringsafgift for taxier.
Samlet set vurderes den direkte påvirkning af erhvervene at udgøre ca. 750 mio. kr. opgjort som den årlige varige effekt før tilbageløb og adfærd.
I den udstrækning øgede afgifter overvæltes i priserne på virksomhedernes varer og tjenesteydelser, vil påvirkningen på erhvervene blive reduceret.
6. Administrative konsekvenser for erhvervslivet Lovforslaget har ikke administrative konsekvenser for erhvervslivet.
7. Administrative konsekvenser for borgerne Lovforslaget har ikke administrative konsekvenser for borgerne.
8. Miljømæssige konsekvenser Lovforslaget forventes at have positive energi- og miljømæssige konsekvenser.
Indførelsen af afgift for dieselpersonbiler uden partikelfilter forventes umiddelbart at medføre en hurtigere udfasning af ca. 2.000 biler.
Hvis det antages, at udfasningen herved er fremrykket, vil udledningen af partikler blive reduceret, idet det forudsættes, at de udfasede biler erstattes af nye biler med lavt partikeludslip.
Hertil kommer en positiv effekt som følge af, at flere fremadrettet vælger ny eller brugt importeret person- eller varebil med partikelfilter.
Denne effekt begrænses dog af, at udbuddet af først nye og siden hen brugte biler uden partikelfilter reduceres som følge af indførelse af nye emissionsstandarder og generel udfasning af ældre biler.
Samlet set forventes en reduktion i udledningen af partikler på 10-15 tons i alt som følge af afgiften på biler uden partikelfilter.
Indførelsen af brændstofforbrugsafgift for nye varebiler forventes at medføre en reduktion i CO2 udledningen på knap 40.000 tons, svarende til en energibesparelse på 0,5 PJ som følge af valg af mere energiøkonomiske varebiler.
Som følge af energibesparelsen forventes desuden en reduktion af udslippet med partikler på 5 tons årligt.
I den politiske aftale fra januar 2009 om en grøn transportpolitik er besluttet at indføre krav i taxilovgivningen om, at taxier ved udskiftning minimum skal tilhøre energiklasse C (minimum 16,1 km/liter brændstof for dieseldrevne biler). Dette krav forventes sammen med den ændrede registreringsafgift for taxier at medføre en reduktion i CO2 udledningen på ca. 20.000 tons årligt, svarende til en reduktion i energiforbruget på 0,2 PJ.
Desuden forventes en reduktion i udledningen af partikler på ca. 10 tons årligt.
9. Forholdet til EU-retten Forslaget notificeres i sin helhed som udkast efter direktiv 98/34/EF (Informationsproceduredirektivet), bortset fra forslaget til ændret satsregulering i registreringsafgiftsloven samt § 3, nr. 4.
 Spørgsmålet om at forenkle afgiftsopkrævningen med en dagsafgift, jf. § 3, nr. 4, afventer en tilladelse fra EU-kommissionen til at indføre særlige foranstaltninger, der fraviger bestemmelserne i momssystemdirektivet.
 10. Hørte myndigheder og organisationer m.v.
 Lovforslaget har ikke været sendt i høring, idet der er tale om en uændret fremsættelse af lovforslag nr. 205 af 22. april 2009, jf. afsnit 1.1. under de almindelige bemærkninger.
11. Sammenfattende skema Samlet vurdering af konsekvenser af lovforslaget Bemærkninger til lovforslagets enkelte bestemmelser Til § 1 Til nr. 1 Lovens titel ændres, så det fremgår, at loven fremover også omfatter varebiler.
Samtidig gives loven et kaldenavn.
Til nr. 2 Ændringen tilsigter fremover at beskatte nye varebiler med en tilladt totalvægt på ikke over 3.500 kg efter brændstofforbrugsafgiftsloven frem for efter vægtafgiftsloven.
Disse varebiler sidestilles således fremover med personbiler, der er indrettet til befordring af højst 9 personer, føreren medregnet.
 En varebil er i denne sammenhæng ny, hvis den er erhvervet som ny den 18. marts 2009 eller senere.
 For varebiler, der er erhvervet før den 18. marts 2009, betales som hidtil afgift efter vægtafgiftsloven.
Opdelingen i biltyper svarer til den kategorisering af biltyper, Færdselsstyrelsen anvender, jf. bekendtgørelse om detailforskrifter for køretøjers indretning og udstyr.
De personbiler, der er omfattet af brændstofforbrugsafgiftsloven, svarer således til kategori M 1, og varebilerne til kategori N1.
Eksempelvis vil en såkaldt mandskabsvogn (en varebil med to sæderækker) være at anse som en varebil.
Det samme gælder en såkaldt ledsagebil (varebil specielt indrettet til erhvervsmæssig anvendelse som ledsagebil til særtransporter), selv om bilen er indrettet med en fast soveplads.
 Som hidtil skal der ikke betales brændstofforbrugsafgift af biler, der er registret på grænsenummerplader.
 Der henvises til bemærkningerne til § 6, stk. 2, om overgangen til denne beskatning af nye varebiler.
 I øvrigt bemærkes, at § 1 i brændstofsforbrugsafgiftsloven efter lov nr. 1338 af 19. december 2008 forventes ændret redaktionelt i forbindelse med indførelsen af den såkaldte digitale motorregistrering.
Til nr. 3-5 Ændringerne er redaktionelle og en følge af, at loven fremover også omfatter varebiler.
Til nr. 6 § 3 a Varebiler, hvoraf der skal betales afgift efter brændstofforbrugsafgiftsloven, vil på samme vis som varebiler, hvoraf der skal betales vægtafgift efter vægtafgiftsloven, kunne anvendes privat, blandet privat og erhvervsmæssigt eller udelukkende erhvervsmæssigt.
 For skattemæssigt at ligestille den private anvendelse af varebiler, uanset om de beskattes efter brændstofforbrugsafgiftsloven eller vægtafgiftsloven, bestemmes, at hvis en varebil omfattet af brændstofforbrugsafgiftsloven anvendes privat eller blandet privat og erhvervsmæssigt, skal der betales et tillæg for den private anvendelse efter § 2 a i vægtafgiftsloven, som affattes ved denne lovs § 3, nr. 2.
Størrelsen af tillægget fremgår af § 4, stk. 1, tabelafsnit II, A, i vægtafgiftsloven.
Beløbet opkræves halvårligt.
§ 3 b Bestemmelsen tilsigter at reducere den sundhedsskadelige partikeludledning fra dieselbiler.
Det sker ved at opkræve en årlig tillægsafgift på 1.000 kr. for dieselbiler, der udleder mere end et minimum af partikler.
 Efter stk. 1 skal der betales et tillæg for dieseldrevne person- eller varebiler, omfattet af lovens § 1, stk. 1, der efter bilens typegodkendelse udleder mere end 5 mg partikler pr. kilometer.
 Administrationen sker på grundlag af bilens typegodkendelse om luftforurening.
 I øvrigt måles emissionen af partikler i overensstemmelse med Rådets direktiv 70/220/EØF af 20. marts 1970 om tilnærmelse af medlemsstaternes lovgivning om foranstaltninger mod luftforurening forårsaget af emission fra motorkøretøjer, med senere ændringer.
 Direktiv 70/220/EØF erstattes fra 2013 af Europa-Parlamentets og Rådets forordning (EF) nr. 715/2007 af 20. juni 2007 om typegodkendelse af motorkøretøjer med hensyn til emissioner fra lette personbiler og lette erhvervskøretøjer (Euro 5 og Euro 6), om adgang til reparations- og vedligeholdelsesinformationer om køretøjer, samt af Kommissionens forordning (EF) nr. 692/2008 af 18. juni 2008 om gennemførelse og ændringer af Europa-Parlamentets og Rådets forordning (EF) nr. 715/2007 af 20. juni 2007 om typegodkendelse af motorkøretøjer med hensyn til emissioner fra lette personbiler og lette erhvervskøretøjer (Euro 5 og Euro 6), om adgang til reparations- og vedligeholdelsesinformationer om køretøjer.
Efter stk. 2 kan der ved eftermontering af et effektivt partikelfilter ske en fritagelse for betaling af tillægget.
Det kræves hertil, at det partikelfilter, der er eftermonteret på bilen, er godkendt efter regler, der udstedes af Færdselsstyrelsen.
Men det kræves ikke, at partikeludledningen reduceres til maksimalt 5 mg pr. kilometer.
Synsvirksomhederne kan ikke præcist måle partikeludlodningen fra en dieselmotor.
 Synsvirksomhederne kan kun indirekte måle partikeludledningen ved en røggasmåling.
Bilens ejer skal over for told- og skatteforvaltningen fremlægger bevis for, at det eftermonterede partikelfilter opfylder disse krav.
Det sker ved en anmeldelse fra en synsvirksomhed om, at det eftermonterede partikelfilter er godkendt og virker.
Af hensyn til senere kontrol ved periodisk syn vil det blive registreret i Centralregisteret for Motorkøretøjer, at bilen er eftermonteret med et partikelfilter.
 Efter bestemmelsen fastsætter Færdselsstyrelsen regler om godkendelse af disse partikelfiltre, og regler om synsvirksomhedernes kontrol af eftermonterede partikelfiltre.
Færdselsstyrelsen har etableret en godkendelsesordning for partikelfiltre monteret på busser og lastbiler.
Denne ordning danner grundlag for tildeling af miljøzonemærker hos synsvirksomheder.
I Tyskland er der etableret en godkendelsesordning for partikelfiltre til eftermontering på person- og varebiler.
Færdselsstyrelsen forventer at anvende den tyske godkendelsesordning som grundlag for en dansk ordning med godkendelse af partikelfiltre til eftermontering og for synsvirksomhedernes kontrol af den enkelte bil.
Til nr. 7 Ligesom efter § 15, stk. 3, i vægtafgiftsloven foreslås, at der ikke sker beskatning for privat benyttelse af veteranvarebiler.
Til nr. 8 Ligesom efter § 16 i vægtafgiftsloven foreslås, at der ikke sker beskatning for privat benyttelse af invalidevarebiler.
 Men der skal betales partikeludledningstillæg af dieseldrevne invalidebiler uden partikelfilter, hvis bilen er en personbil, der er indrettet til befordring af højst 9 personer, føreren medregnet, eller bilen er en varebil, der er erhvervet som ny ved en skriftlig aftale den 18. marts 2009 eller senere.
Til nr. 9 og 10 Efter bestemmelserne finder reglerne i vægtafgiftsloven om pligt til under strafansvar at foretage anmeldelse om en varebils anvendelse tilsvarende anvendelse på varebiler omfattet af brændstofforbrugsafgiftsloven.
Anmeldelsen skal ske til Centralregisteret for Motorkøretøjer i forbindelse med bilens indregistrering.
Efterfølgende ændringer i bilens anvendelse skal også anmeldes til Centralregisteret, f.eks. hvis bilen overgår fra blandet privat og erhvervsmæssig anvendelse til udelukkende privat anvendelse.
 Undlades anmeldelse om ændret anvendelse af en varebil, kan der ifaldes straf i form af bøde.
Til § 2 Til nr. 1-4, 7, 10, 13-15, 17 og 18.
 Bestemmelserne er af redaktionel karakter og en følge af bestemmelserne i § 2, nr. 12.
 Til nr. 5, 6, 8, 9, 11 og 16.
Den gældende registreringsafgiftslov indeholder flere satsreguleringsbestemmelser.
Disse svarer alt overvejende til den generelle satsreguleringsbestemmelse i personskattelovens § 20.
 Som led i bestræbelserne for at forenkle reglerne er satsreguleringsbestemmelserne i registreringsafgiftsloven erstattet af en henvisning til personskattelovens § 20.
Ændringerne skal ses i sammenhæng med § 1, nr. 29, i det samtidig med dette lovforslag fremsatte forslag til lov om ændring af personskatteloven og forskellige andre love, hvorefter reguleringstallet i personskattelovens § 20 nulstilles.
Samtidig foreslås som led i indfasningen af skattereformen, at beløbsgrænserne i skatte- og afgiftssystemet ikke reguleres i 2010.
 Der er således som udgangspunkt alene tale om redaktionelle ændringer. Ændringen af registreringsafgiftslovens 7 b, stk. 7, som affattet ved denne lovs § 2, nr. 16, medfører dog, at det regulerede beløb nu afrundes opad til nærmeste kronebeløb deleligt med 100, hvor beløbet hidtil har været oprundet til nærmeste beløb, der er deleligt med 10. Som følge heraf er reguleringen af beløbet sat i stå indtil 2015.
 Grundbeløbene i satsreguleringsbestemmelserne i registreringsafgiftsloven er justeret til 2010-niveau.
Til nr. 12 Efter den gældende § 6 i registreringsafgiftsloven beregnes registreringsafgiften af taxier, limousiner og sygetransporter på en særlig måde.
Afgiften er sat til 0 pct. af den afgiftspligtige værdi op til kr. 12.100 og herefter 20 pct.
Bestemmelsen indeholder tillige en særlig frikørselsordning for taxier og limousiner.
Beregningsmåden tilskynder taxibranchen til at købe relativt store taxier, hvilket typisk medfører et højere brændstofforbrug og en større miljøbelastning, end hvis branchen købte lidt mindre og mere miljøvenlige biler.
 Formålet med ændringen er at omlægge afgiften for taxier, så taxibranchen tilskyndes til at købe mere miljøvenlige biler.
 Samtidig er lejligheden benyttet til redaktionelt at opdele bestemmelsen i tre, så beregningsreglerne for køretøjer til sygetransport fremgår af § 6, beregningsreglerne for taxier fremgår af § 6 a og beregningsreglerne for limousiner fremgår af § 6 b.
Reglerne i § 6 om beregning af registreringsafgift af køretøjer til sygetransport og reglerne i § 6 b om registreringsafgift af limousiner er en videreførelse af de gældende regler herom, men med redaktionelle ændringer.
Dog bestemmes i § 6, stk. 3 og § 6 b, stk. 3, at afgiften for brugte køretøjer beregnes på samme måde som afgiften for nye, jf. bemærkningerne nedenfor til § 6 a, stk. 3.
Reglerne i § 6 a om beregning af registreringsafgift af taxier er ændret.
Efter bestemmelsen udgør afgiften fremover 0 pct. af de første 230.000 kr. af køretøjets afgiftspligtige værdi, og 70 pct. af resten.
 Efter den gældende § 6, stk. 3, i registreringsafgiftsloven skal en taxa, der er afgiftsberigtiget efter § 6, afgiftsberigtiges efter hovedreglen i § 4, hvis bilerne ophører med at opfylder betingelserne for afgiftsberigtigelse efter reglerne for taxier.
 I § 6 a, stk. 3 indføres en regel, svarende til den gældende for almindelige biler og varebiler, hvorefter afgiften for brugte køretøjer beregnes på samme måde som afgiften for nye.
Skalaknækket i stk. 1 vil dermed blive konkret og afhænge af det værdifald, der har været på en tilsvarende dansk indregistreret bil.
Samtlige tillæg og fradrag, der gælder for nye biler tages med i beregningen, men med samme værdifald som selve bilen inklusiv registreringsafgift.
Der tages ved nedskrivningen udgangspunkt i handelsprisen for en tilsvarende almindelig personbil (med afgiftsindhold på 105/180 pct.), idet der ikke er et særskilt brugtvognsmarked for taxier.
 Nedskrivning af skalaknækket modvirker en afgiftsbetinget tilskyndelse for taxibranchen til at hente brugte biler i udlandet, og efterfølgende få dem indregistreret til taxikørsel i Danmark.
De fleste biler, der afgiftsberigtiges til taxikørsel som brugte, vil have været registreret i udlandet.
I de tilfælde vil det være enkelt at fastslå nyprisen inklusiv registreringsafgift for et tilsvarende køretøj registreret her i landet og dermed det konkrete værditab.
Andre køretøjer kan have været taget i brug uden registrering, og i de tilfælde må det anslås, hvilken nypris de ville have haft, hvis de var blevet registreret her i landet på ibrugtagningstidspunktet.
Den registreringsafgift, der er betalt efter § 6 a, modregnes i den registreringsafgift, der skal betales efter § 4, hvis køretøjet ophører med at blive brugt efter reglerne for taxikørsel.
Hermed undgås dobbeltbeskatning.
For fortsat at opnå denne effekt, bestemmes i § 6 b, stk. 1, at køretøjer, der er afgiftsberigtiget efter § 6 a, får fradrag for afgiften med 70 pct. af den del af køretøjets værdi, der overstiger 230.000 kr.
 I øvrigt er kontrolbestemmelserne i § 6 a og 6 b afpasset efter Færdselsstyrelsen bekendtgørelse nr. 399 af 4. maj 2006 om særlige krav til taxier mv.
Til § 3 Til nr. 1 Bestemmelsen er af redaktionel karakter og en følge af, at titlen på brændstofforbrugsafgiftsloven er ændret, jf. § 1, nr. 1.
Til nr. 2 Bestemmelserne i § 2, § 2 a og § 2 c, er en videreførelse af § 2 i vægtafgiftsloven, og ændringerne er dermed af redaktionel karakter.
Hidtil har det været angivet i § 2, hvilke typer af afgifter, der skal betales efter vægtafgiftsloven.
Dette præciseres nu i §§ 2-2b.
Efter § 2 skal der betales vægtafgift og udligningsafgift.
Bestemmelsen er en videreførelse af § 2, stk. 1, i vægtafgiftsloven.
 Efter § 2 a skal der betales et tillæg for helt eller delvis privat benyttelse af varebiler med en tilladt totalvægt på ikke over 4 tons, der er registreret første gang som nye efter den 2. juni 1998. Bestemmelsen er en videreførelse af § 2, stk. 2-4, i vægtafgiftsloven.
Efter § 2 b, der er ny, skal der betales et tillæg af dieselbiler, der forurener ved at udlede en ikke uvæsentlig mængde partikler.
Der henvises herom til bemærkningerne til den tilsvarende bestemmelse i brændstofforbrugsafgiftsloven, jf. § 1, nr. 6 (§ 3 b i brændstofforbrugsafgiftsloven).
Efter § 2 c skal der for et køretøj, der efter sin anvendelse omfatter flere afgiftssatser, svares afgift efter den højeste sats.
Bestemmelsen er en videreførelse af § 2, stk. 5, i vægtafgiftsloven.
Til nr. 3 I vægtafgiftsloven var der i § 3, stk. 3, en bestemmelse om vægtafgift af motorcykler til og med 2006. Bestemmelsen ophæves, da den nu er uden virkning.
Til nr. 4 Bestemmelsen er af redaktionel karakter.
 Ved lov nr. 1337 af 19. december 2008 om ændring af ligningsloven, lov om vægtafgift af motorkøretøjer m.v. og registreringsafgiftsloven er der fastsat regler om privat benyttelse af varebiler, der er registreret til udelukkende privat brug (dagsbeviser). Loven er endnu ikke sat i kraft, da den afventer EU-kommissionens godkendelse.
 Som følge af, at nye varebiler fremover skal beskattes efter brændstofforbrugsafgiftsloven frem for efter vægtafgiftsloven, er det nødvendigt med denne konsekvensændring, således at nye varebiler også bliver omfattet af ordningen med dagsbeviser.
Til nr. 5 Bestemmelserne er af redaktionel karakter og en følge af bestemmelsen under § 3, nr. 2 (§ 2 c i vægtafgiftsloven).
Til nr. 6 Bestemmelserne er af redaktionel karakter og en følge af bestemmelsen under § 3, nr. 2 (§ 2 b i vægtafgiftsloven).
Til nr. 7 Efter § 11, stk. 2, i vægtafgiftsloven er skatteministeren bemyndiget til at bestemme, at bl.a. varebiler, hvoraf der skal betales afgift efter vægtafgiftsloven, skal føre særlige nummerplader eller forsynes med mærkater eller lignende under hensyn til den anvendelse, bilerne er registreret til.
Skatteministeren har benyttet denne hjemmel til at fastsætte regler om brug af papegøjenummerplader eller mærkater på varebiler, der må bruges helt eller delvist privat.
Med ændringen bemyndiges skatteministeren også til at bestemme, at varebiler, hvoraf der skal betales afgift efter brændstofforbrugsafgiftsloven, skal føre særlige nummerplader m.v. med henblik på administration af reglerne om privatbenyttelsestillægget.
Hermed sikres, at ordningerne med papegøjenummerplader og mærkater kan videreføres også efter overførslen af varebiler fra beskatning efter vægtafgiftsloven til beskatning efter brændstofforbrugsafgiftsloven.
Til nr. 8 Med henblik på administrationen af bestemmelsen om tillæg for privat anvendelse eller blandet privat og erhvervsmæssig anvendelse af en varebil har told- og skatteforvaltningen efter § 21 i vægtafgiftsloven ret til at foretage eftersyn m.v. af varebiler hos virksomheder, hos arbejdsgivere og på offentlige steder.
 Som konsekvens af skiftet i beskatningen af nye varebiler fra vægtafgiftsloven til brændstofforbrugsafgiftsloven bestemmes, at vægtafgiftslovens § 21, stk. 1-5, skal finde tilsvarende anvendelse ved administration af bestemmelsen om tillæg for privat anvendelse eller blandet privat og erhvervsmæssig anvendelse af en varebil efter brændstofforbrugsafgiftslovens § 3 a.
Til § 4 Bestemmelsen er af redaktionel karakter.
 I § 3, nr. 4, i lov nr. 1338 af 19. december 2008, henvises til brændstofforbrugsafgiftslovens § 1, stk. 1, 2. pkt., der efter denne lovs § 1, nr. 2, videreføres som brændstofforbrugsafgiftslovens § 1, stk. 2.
Til § 5 Til stk. 1 Loven træder i kraft den 1. januar 2010.
Stk. 2 Samtidig med lovens ikrafttræden ophæves lov nr. 523 af 12. juni 2009 om ændring af lov om afgift efter brændstofforbrug for visse personbiler, registreringsafgiftsloven og forskellige andre love (Grøn omlægning af bilbeskatningen). Den ophævede lov erstattes af denne lov.
Til stk. 3 For at undgå uhensigtsmæssig hamstring af varebiler, der vil være billigere i afgift efter vægtafgiftsloven end efter brændstofforbrugsafgiftsloven, indføres brændstofforbrugsafgift, privatbenyttelsestillæg og partikeludledningstillæg med virkning for varebiler, der anmeldes til registrering som nye hos Centralregistret for Motorkøretøjer den 18. marts 2009 Dette gælder dog ikke, hvis det over for told- og skatteforvaltningen bevises, at varebilen er erhvervet som ny før den 18. marts 2009. I så fald beskattes varebilen efter vægtafgiftsloven.
 Selvom en varebil er erhvervet som ny den 18. marts 2009 eller senere, sker beskatning efter brændstofforbrugsafgiftsloven først fra den 1. januar 2010. I 2009 beskattes varebilen efter vægtafgiftsloven.
 Overgangen til beskatning efter brændstofforbrugsafgiftsloven pr. 1. januar 2010 sker således, at igangværende opkrævningsperioder afbrydes, og nye opkrævningsperioder påbegyndes den 1. januar 2010. Afgiften skal herefter betales i februar 2010 for 1. halvdel af 2010.
Til stk. 4 Efter bestemmelsen finder § 6 a, stk. 4, som affattet ved denne lovs § 2, nr. 12, kun anvendelse for køretøjer, der er anmeldt til registrering den 1. januar 2010 eller senere.
 Bestemmelse sikrer, at de taxier, der er anmeldt til registrering som sådan før den 1. januar 2010, og således er afgiftsberigtiget efter de hidtil gældende regler, men som efter den 1. januar 2010 overgår til anden anvendelse uden om frikørselsordningen, afgiftsberigtiges efter de hidtil gældende regler.
Til stk. 5 Efter bestemmelsen opkræves partikeludledningstillægget for dieselbiler fra den 1. januar 2010.
For dieseldrevne varebiler, der er erhvervet som nye den 18. marts 2008 eller senere, skal der betales partikeludledningstillæg, hvis bilen ikke er monteret med et partikelfilter.
Tillægget opkræves sammen med brændstofforbrugsafgiften.
Tillægget vil således blive opkrævet for den opkrævningsperiode, der begynder den 1. januar 2010, jf. bemærkningerne ovenfor til § 5, stk. 2.
Det er imidlertid ikke hensigtsmæssigt at udsende nye opkrævninger pr. 1. januar 2010 for de omkring 400.000 dieseldrevne personbiler uden partikelfilter på én gang.
Derfor efteropkræves disse afgifter løbende i 1. halvdel af 2010 i takt med, at nye opkrævningsperioder påbegyndes.
 Eksempelvis vil ejeren af en dieseldreven personbil uden partikelfilter, der har opkrævningsperiode fra den 5. december 2009 til den 4. juni 2010, i juli 2010 få en opkrævning dels for opkrævningsperioden 5. juni til 4. december 2010 og dels en efteropkrævning af partikeludledningsafgift for perioden 1. januar til og med 4. juni 2010.
Hvis personbilen i eksemplet ejerskiftes den 10. marts 2010, påbegyndes en ny opkrævningsperiode fra denne dato.
Den nye ejer vil i april 2010 få en opkrævning for perioden 10. marts til 9. september 2010, mens den tidligere ejer får godtgjort den betalte afgift for perioden 10. marts til og med 4. juni 2010, og en efteropkrævning af partikeludledningsafgift og forhøjet vægtafgift for perioden 1. januar til 10. marts 2010.
Der findes ikke i dag et fuldstændigt register over bestanden af dieselbiler med partikelfiltre.
Derfor må told- og skatteforvaltningen oprette et register over disse person- og varebiler Registeret dannes ved at indhente oplysninger fra Færdselsstyrelsen om dieseldrevne personbiler med partikelfilter fra efter 2002, og ved at der fremover i forbindelse med indregistrering af dieseldrevne person- og varebiler skal oplyses om, hvorvidt bilen er monteret med et partikelfilter.
Told- og skatteforvaltningen vil således ved opkrævning af partikeludledningstillægget i 1. halvdel af 2010 som udgangspunkt ikke have kendskab til, hvilke personbiler fra før 2003, der har et partikelfilter.
Det vurderes, at der kun er få af disse personbiler.
Told- og skatteforvaltningen vil derfor i 1. halvdel af 2010 udsende opkrævning af partikeludledningstillæg til ejerne af alle dieseldrevne personbiler fra før 2003. Herved risikeres dog, at opkrævning sendes til en bilejer, selv om bilen har et partikelfilter.
Hvis en ejer af en bil mener, at der ikke skal betales partikeludledningstillæg for bilen, fordi bilen har et partikelfilder, må ejeren fremlægge bevis herfor.
Beviset kan enten være i form af en typegodkendelse for køretøjet, der viser, at køretøjet fra fabrikken er monteret med et partikelfilter, eller en anmeldelse fra en dansk synsvirksomhed om, at bilen er monteret med et godkendt partikelfilter, der reducerer motorens udledning af partikler til et niveau, der svarer til et fabriksmonteret filter.
Den prøvelse, der skal ligge til grund for synsvirksomhedens anmeldelse, svarer til den prøvelse, synsvirksomheden skal foretage ved godkendelse af et eftermonteret partikelfilter efter brændstofforbrugsafgiftslovens § 3 b, stk. 2, og vægtafgiftslovens § 2 b, stk. 2.
 I forbindelse med udsendelsen af opkrævningerne af partikeludledningstillæg i første halvdel af 2010 vil told- og skatteforvaltningen informere om tillægget, herunder om hvorledes ejeren af bilen skal forholde sig, hvis ejeren mener, at tillægget opkræves med urette.
Til stk. 6 Ved § 2, nr. 1, i lov nr. 1337 af 19. december 2008 er der indført en ordning, hvorefter varebiler, der er registreret alene til erhvervsmæssig brug, kan anvendes privat mod betaling af en daglig ydelse (dagsbeviser). Skatteministeren bestemmer tidspunktet for bestemmelsens ikrafttræden, fordi bestemmelsen ikke ken træde i kraft, før EU-kommissionen har givet tilladelse hertil.
Det skyldes at der er tale om at indføre særlige foranstaltninger, der fraviger bestemmelserne i momsdirektivet.
 Af samme grund bemyndiges skatteministeren til at bestemme tidspunktet for ikrafttræden af § 3, nr. 4, der erstatter § 2, nr. 1, i lov nr. 1337 af 19. december 2008.
