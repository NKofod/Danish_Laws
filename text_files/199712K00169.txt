Nr LSF 169 Forslag til Lov om ændring af lov om lægemidler (Inddragelse af  

 antiparasitære lægemidler til dyr under apoteksforbeholdet, spredning af  

 lagre af lægemidler i beredskabsøjemed, offentliggørelse og videregivelse af  

 oplysninger fra lægemiddelstatistikken, bivirkningsindberetninger m.v.) Fremsat af sundhedsministeren (Birte Weiss) den 4. februar 1998 § 1 I lov om lægemidler, jf. lovbekendtgørelse nr. 656 af 28. juli 1995, som  

 ændret ved § 2 i lov nr. 1228 af 27. december 1996, foretages følgende  

 ændringer:
 1. § 1, stk. 2, affattes således:
 » Stk. 2. Lovens regler om lægemidler omfatter også  

 svangerskabsforebyggende midler, som ikke er omfattet af lov om medicinsk  

 udstyr.«.
 2. I § 3, stk. 1 , og § 40 a, stk. 1, ændres  

 »landbrugsministeren« til: »ministeren for fødevarer, landbrug  

 og fiskeri«, og i § 40 a, stk. 2 , ændres  

 »Landbrugsministeren« til: »Ministeren for fødevarer, landbrug  

 og fiskeri«.
 3. § 3, stk. 2, affattes således:
» Stk. 2. Sundhedsministeren kan undtage bestemte varer eller  

 varegrupper, der er omfattet af § 1, helt eller delvist fra loven samt  

 fastsætte regler for sådanne undtagelser.
Jern- og vitaminpræparater til dyr  

 undtages fra lovens § 5.«.
 4. I § 5, stk. 3, ændres to steder  

 »Veterinærdirektoratets« til: »Veterinær- og  

 Fødevaredirektoratets«.
 5. § 9, stk. 3 og 4, affattes således:
»Stk. 3. Virksomheder, der fremstiller, indfører, udfører,  

 oplagrer, forhandler, udleverer, fordeler eller emballerer lægemidler, og  

 disse virksomheders foreninger og brancheorganisationer skal efter regler  

 fastsat af sundhedsministeren give sundhedsministeren eller den myndighed,  

 som sundhedsministeren udpeger til at modtage oplysningerne, oplysninger i  

 maskinlæsbar stand om omsætning m.v. af lægemidler.
Sundhedsministeren eller  

 den myndighed, som sundhedsministeren udpeger til at modtage oplysningerne,  

 kan videregive oplysninger om omsætningen m.v. af lægemidler til  

 offentligheden, herunder offentliggøre statistikker over omsætningen af alle  

 lægemidler og lægemiddelpakninger.
Sundhedsministeren kan fra den myndighed,  

 som sundhedsministeren udpeger til at modtage oplysningerne, modtage samme  

 oplysninger og videregive disse i samme omfang som den nævnte myndighed.
Stk. 4. De virksomheder og foreninger m.v., der er nævnt i stk. 3,  

 skal endvidere efter anmodning fra Lægemiddelstyrelsen give  

 Lægemiddelstyrelsen oplysninger i maskinlæsbar stand om omsætning m.v. af  

 lægemidler.
De pågældende oplysninger kan videregives i overensstemmelse med  

 stk. 3, 2. pkt.«.
 6. Efter § 9 indsættes:
 »§ 9 a . Sundhedsministeren kan fastsætte regler om pligt for  

 virksomheder, der er godkendt af Lægemiddelstyrelsen efter § 8, til i  

 forsyningsmæssige nødsituationer og under krise og krig at træffe  

 foranstaltninger med henblik på opretholdelsen af forsyningen af lægemidler.
 Stk. 2. De i stk. 1 omhandlede regler kan indeholde regler om:
 1) Virksomhedernes pligt til at træffe foranstaltninger med henblik på  

 flytning og spredning af varebeholdninger, som anvendes, fremstilles eller  

 omsættes i deres normale virksomhed.
 2) Betalings- og leveringsbetingelser for lægemidler, der flyttes eller  

 spredes efter regler, fastsat i medfør af stk. 1.
 3) Apotekers og sygehusapotekers adgang til at levere lægemidler til  

 apoteker og sygehusapoteker.
 4) Lægemiddelstyrelsens adgang til at meddele virksomheder, der er  

 omfattet af stk. 1, konkrete pålæg om at gennemføre foranstaltninger, der  

 afviger fra de regler, der er fastsat i medfør af stk. 1.
Stk. 3. Medfører de regler, der fastsættes efter stk. 1, eller et  

 af Lægemiddelstyrelsen udstedt påbud i medfør af de regler, der fastsættes  

 efter stk. 1, økonomisk tab for en virksomhed, er staten erstatningsansvarlig  

 efter lovgivningens almindelige regler.
Erstatning kan ikke kræves, hvis de  

 omkostninger, der er forbundet med efterlevelsen af reglerne eller påbudet,  

 kan dækkes ved indkalkulering i vedkommende vares pris.
De pågældende  

 virksomheder må ikke derved stilles mindre gunstigt end andre i samme  

 branche.
 Stk. 4 . Erstatningen ansættes i mangel af mindelig overenskomst i  

 overensstemmelse med regler, der fastsættes af sundhedsministeren.«.
 7. I § 10 indsættes som stk. 2 :
 »Stk. 2. Sundhedsministeren kan fastsætte regler om, at  

 ansøgeren om markedsføringstilladelse eller indehaveren af en  

 markedsføringstilladelse til et lægemiddel skal betale Lægemiddelstyrelsens  

 udgifter til rejse og ophold, hvis behandlingen af ansøgningen eller  

 kontrollen med det godkendte lægemiddel nødvendiggør, at Lægemiddelstyrelsen  

 foretager inspektion af en virksomhed beliggende i et land, der ikke har  

 ratificeret eller tiltrådt Aftalen om Det Europæiske Økonomiske  

 Samarbejdsområde, jf. § 15, stk. 1, nr. 1.«.
 8. Efter § 14 indsættes:
 »§ 14 a . Når en markedsføringstilladelse udstedt af  

 Lægemiddelstyrelsen skal anvendes som grundlag for udstedelse af  

 markedsføringstilladelse i andre lande, der har ratificeret eller tiltrådt  

 Aftalen om Det Europæiske Økonomiske Samarbejdsområde (gensidig anerkendelse  

 af markedsføringstilladelser), varetager Lægemiddelstyrelsen her i landet de  

 opgaver, der følger af direktiverne om den gensidige anerkendelsesprocedure.
 Stk. 2. Sundhedsministeren kan fastsætte nærmere regler om  

 Lægemiddelstyrelsens behandling af de i stk. 1 nævnte sager.
 Stk. 3. Sundhedsministeren kan fastsætte regler om betaling af  

 Lægemiddelstyrelsens udgifter i forbindelse med de i stk. 1 nævnte  

 opgaver.«.
 9. § 19, stk. 4 , affattes således:
 » Stk. 4. Sundhedsministeren fastsætter nærmere regler om  

 Lægemiddelstyrelsens indsamling og behandling af oplysninger om bivirkninger.  

 Sundhedsministeren kan fastsætte regler om medicinalpersoners pligt til at  

 indberette oplysninger om bivirkninger, herunder oplysninger fra journaler og  

 obduktionserklæringer, til Lægemiddelstyrelsen.«.
 10. I § 19 indsættes som stk. 5 og 6 :
 » Stk. 5. Lægemiddelstyrelsen fører et register over de  

 indberettede bivirkninger.
 Stk. 6. Lægemiddelstyrelsen kan videregive alle oplysninger om  

 indberettede bivirkninger til Bivirkningsnævnet, jf. § 35.  

 Lægemiddelstyrelsen kan offentliggøre oplysninger om bivirkninger ved  

 lægemidler, dog ikke oplysninger, der kan henføres til enkeltpersoner.«.
 11. § 22 a, stk. 1, affattes således:
»Hver enkelt lægemiddelpakning skal være forsynet med et entydigt  

 varenummer.
Lægemiddelstyrelsen kan fastsætte regler om, at inderpakninger  

 hidrørende fra veterinære farmaceutiske specialiteter skal være forsynet med  

 et særskilt varenummer.«.
 12. §§ 33-35 affattes således:
»§ 33. I sager om krav til lægemidlers kvalitet, jf. § 4, kan  

 Lægemiddelstyrelsen rådføre sig med Farmakopeenævnet.
Farmakopeenævnet består  

 af højst 6 medlemmer.
§ 34. I sager om ansøgning om og tilbagekaldelse af  

 markedsføringstilladelser til farmaceutiske specialiteter og om kliniske  

 afprøvninger af lægemidler kan Lægemiddelstyrelsen rådføre sig med  

 Registreringsnævnet.
Registreringsnævnet består af højst 13 medlemmer.
§ 35. I sager om lægemidlers bivirkninger kan Lægemiddelstyrelsen  

 rådføre sig med Bivirkningsnævnet.
Bivirkningsnævnet består af højst 5  

 medlemmer.«.
 13. § 41, stk. 1, affattes således:
 »Lægemiddelstyrelsen kan rådføre sig med Apotekervarenævnet om  

 styrelsens indstilling til sundhedsministeren om, hvilke lægemidler der helt  

 eller delvis skal kunne forhandles uden for apotekerne, jf. § 5.«.
 14. I § 41, stk. 2, ændres »Foreningen af danske  

 Medicinfabrikker« til: »Lægemiddelindustriforeningen«.
 15. I § 42, stk. 2, ændres »Foreningen af danske  

 Medicinfabrikker« til: »Lægemiddelindustriforeningen«, og  

 »Medicinimportørforeningen« ændres til: »Veterinærmedicinsk  

 Industriforening«.
 16. § 44, stk. 3, affattes således:
 » Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.«.
§ 2 Stk. 1 . Loven træder i kraft den 1. juni 1998.
 Stk. 2. Antiparasitære midler til dyr, der ved lovens ikrafttræden  

 er fritaget for apoteksforbehold i medfør af § 3, stk. 2, i lov om  

 lægemidler, jf. lovbekendtgørelse nr. 656 af 28. juli 1995, og som er indkøbt  

 af og leveret til en af Lægemiddelstyrelsen godkendt forhandler inden den 1.  

 juni 1998, kan forhandles til forbrugerne indtil den 1. januar 1999.  

 Forhandleren skal på forlangende over for Lægemiddelstyrelsen kunne  

 dokumentere, at de antiparasitære midler er indkøbt og leveret inden den 1.  

 juni 1998.
§ 3 Loven gælder ikke for Færøerne og Grønland.
Bemærkninger til lovforslaget Lovforslaget supplerer eller ændrer lægemiddelloven på følgende  

 hovedområder:
 1. Præcisering af lovens anvendelsesområde for så vidt angår  

 svangerskabsforebyggende midler.
 2. Inddragelsen af antiparasitære lægemidler til dyr under  

 apoteksforbeholdet, hvormed der tilvejebringes grundlag for at receptbelægge  

 disse lægemidler.
 3. Indførelse af hjemmel for sundhedsministeren til at fastsætte regler om  

 lægemiddelhåndterende virksomheders pligt til i forsyningsmæssige  

 nødsituationer samt under krise eller krig at træffe foranstaltninger med  

 henblik på sikringen af forsyningen med lægemidler.
 4. Indførelse af pligt for ansøgeren om eller indehaveren af en  

 markedsføringstilladelse til efter nærmere af sundhedsministeren fastsatte  

 regler at betale en afgift til dækning for Lægemiddelstyrelsens udgifter ved  

 inspektion af virksomheder uden for EØS-området samt ved styrelsens bistand i  

 forbindelse med ansøgninger efter den gensidige anerkendelsesprocedure.
 5. Præcisering af, at indberetning om bivirkninger ved lægemidler  

 indsendes til Lægemiddelstyrelsen samt af, at sådanne indberetninger kan  

 videregives til Bivirkningsnævnet.
 6. Præcisering af forskellige nævns kompetence og sammensætning.
 7. Tilvejebringelse af en fyldestgørende statistik over forbruget af  

 veterinære lægemidler.
 8. Fastlæggelse af adgangen til at offentliggøre oplysninger om  

 omsætningen af lægemidler på præparatniveau.
Økonomiske og administrative konsekvenser for det offentlige Lovforslaget vil ikke få økonomiske eller administrative konsekvenser for  

 amtskommunerne eller kommunerne.
Medicinalvirksomhedernes indbetaling af en afgift til Lægemiddelstyrelsen  

 efter § 1, nr. 7 og 8, til dækning af styrelsens udgifter ved inspektion af  

 virksomheder uden for EØS-området og i forbindelse med bistand til  

 virksomheder, der ansøger om en markedsføringstilladelse efter den gensidige  

 anerkendelsesprocedure, vil ikke i sig selv indebære en øget indtægt for  

 Lægemiddelstyrelsen.
De afgifter, der i øvrigt af industrien indbetales til  

 Lægemiddelstyrelsen i årsafgifter for et lægemiddel samt for behandling af  

 ansøgning om udstedelse af en markedsføringstilladelse for et lægemiddel  

 m.v., vil blive reduceret med et beløb svarende til styrelsens forventede  

 indtægt ved de foreslåede nye afgifter.
 Lovforslaget ventes i øvrigt ikke at få økonomiske eller administrative  

 konsekvenser for staten.
Økonomiske og administrative konsekvenser for erhvervslivet Den foreslåede affattelse af bestemmelsen i lovforslagets § 1, nr. 3,  

 indebærer, at antiparasitære lægemidler ikke længere vil være undtaget fra  

 apoteksforbeholdet, ligesom de pågældende lægemidler vil kunne  

 receptbelægges.
Sundhedsministeriet har ikke kendskab til den samlede omsætning af  

 antiparasitære lægemidler, herunder antallet af solgte pakninger, og de  

 priser hvortil pakningerne er blevet solgt.
Sundhedsministeriet er imidlertid  

 bekendt med, at salg af disse lægemidler undertiden er sket til priser, der  

 har ligget under indkøbsprisen.
Sundhedsministeriet anslår, at inddragelsen  

 af antiparasitære lægemidler til produktionsdyr ved et uændret forbrug vil  

 påføre landbruget en merudgift i størrelsesordenen op mod 10 mio. kr.
I det  

 omfang de omhandlede lægemidler receptbelægges kommer hertil udgifter til  

 dyrlægehonorarer.
 Lovforslagets § 1, nr. 6, bemyndiger sundhedsministeren til at fastsætte  

 regler om lægemiddelvirksomhedernes pligt til i forsyningsmæssige  

 nødsituationer samt under krise eller krig at gennemføre en spredning af  

 eksisterende centrale lagre af lægemidler.
 Som nævnt i bemærkningerne til bestemmelsen er det hensigten i de  

 administrativt udstedte regler at fastsætte, at apotekernes betaling for  

 lægemidler, der modtages som led i en gennemført spredning af  

 lægemiddellagrene, forfalder 60 dage fra udgangen af den måned, hvor  

 lægemidlerne er modtaget.
Dette vil indebære en forlængelse af apotekernes gennemsnitlige  

 leverandørkredit med 15 dage.
For grossisterne vil der således blive tale om  

 en merudgift til finansiering af den forlængede kredittid.
For apotekerne vil  

 den forlængede kredittid næppe have økonomisk værdi, da de modtagne  

 lægemidler først kan forventes udleveret på et tidspunkt, der ligger tæt på  

 forfaldsdagen.
Som nævnt ovenfor under afsnittet om lovforslagets økonomiske og  

 administrative konsekvenser for det offentlige vil virksomhedernes  

 indbetaling af afgifter fastsat efter § 1, nr. 7 og 8 i forslaget til ændring  

 af lægemiddelloven ikke i sig selv indebære en forøgelse af  

 Lægemiddelstyrelsens indtægter.
De nævnte afgifter vil derfor heller ikke  

 samlet øge de afgifter, som virksomhederne indbetaler til styrelsen.
Derimod  

 vil indførelsen af de nævnte afgifter indebære en mindre nedgang i  

 indbetalingerne af afgifter for virksomheder, der ikke benytter sig af  

 Lægemiddelstyrelsens bistand i forbindelse med anvendelse af den gensidige  

 anerkendelsesprocedure, mens virksomheder, der benytter sig heraf, vil opleve  

 en stigning i afgiftsindbetalingerne til Lægemiddelstyrelsen.
 Den foreslåede bestemmelse i § 1, nr. 5, skal ses i sammenhæng med de  

 foreslåede bestemmelser i § 1, nr. 3 og 4, i det samtidigt fremsatte forslag  

 til lov om ændring af lov om apoteksvirksomhed.
 Den foreslåede bestemmelse i § 1, nr. 3, i forslag til lov om ændring af  

 lov om apoteksvirksomhed lyder således:
 »3. § 11, stk. 2, affattes således:
»Stk. 2. Sundhedsministeren eller den myndighed, som  

 sundhedsministeren udpeger til at modtage de oplysninger, der er nævnt i stk.  

 1, nr. 6, kan videregive oplysninger om omsætningen m.v. af lægemidler m.v.  

 til offentligheden, herunder offentliggøre statistikker over omsætningen af  

 alle lægemidler og lægemiddelpakninger.«.' Den foreslåede bestemmelse i § 1, nr. 4, i forslag til lov om ændring af  

 lov om apoteksvirksomhed lyder således:
 »4. I § 11 indsættes som stk. 3-5:
»Stk. 3. Sundhedsministeren kan fastsætte regler om, at den  

 myndighed, som sundhedsministeren udpeger til at modtage de oplysninger, der  

 er nævnt i stk. 1, nr. 6, til andre offentlige myndigheder kan videregive  

 oplysninger om receptudstederes ordination af lægemidler.
Der kan i denne  

 forbindelse videregives oplysninger, der identificerer den enkelte  

 receptudsteder ved personnummer, ydernummer eller lignende.
 Stk. 4. Den myndighed, som sundhedsministeren udpeger til at modtage  

 de oplysninger, der er nævnt i stk. 1, nr. 6, kan til Sundhedsstyrelsen  

 videregive alle oplysninger om ordination af afhængighedsskabende lægemidler,  

 herunder oplysninger der identificerer receptudstederen ved personnummer,  

 ydernummer eller lignende, og oplysninger der identificerer patienten ved  

 personnummer.
Stk. 5. Sundhedsministeren kan fra den myndighed, som  

 sundhedsministeren udpeger til at modtage de oplysninger, der er nævnt i stk.  

 1, nr. 6, modtage samme oplysninger og videregive disse i samme omfang som  

 den nævnte myndighed.«.' Efter lovforslagets § 1, nr. 5, åbnes der bl.a. mulighed for, at  

 sundhedsministeren, eller den myndighed ministeren udpeger dertil, kan  

 offentliggøre omsætningen af alle lægemidler og lægemiddelpakninger.
De  

 nævnte foranstaltninger tager sammen med de af regeringen iværksatte  

 initiativer med henblik på at forstærke informationen til brugerne om  

 lægemidler sigte på at fremme en rationel lægemiddelanvendelse.
I det omfang  

 denne indsats lykkes, kan det indebære en samlet nedgang i  

 lægemiddelforbruget med deraf følgende fald i virksomhedernes indtjening.  

 Heroverfor står imidlertid det samfundsmæssige og det sundhedsmæssige hensyn  

 til et rationelt lægemiddelforbrug.
 Et krav i medfør af lovforslagets § 1, nr. 11, om forsyning af  

 inderpakninger fra veterinære lægemiddelpakninger med et særskilt varenummer  

 vil nødvendiggøre omlægning af industriens pakningsprocedurer samt indebære  

 betaling af en afgift for hvert tildelt varenummer.
Miljømæssige konsekvenser Det må forventes, at inddragelsen af antiparasitære lægemidler til dyr  

 under apoteksforbeholdet som foreslået i lovforslagets § 1, nr. 3, vil  

 reducere forbruget af disse lægemidler.
I det omfang forbruget af disse  

 lægemidler mindskes, vil midlernes belastning af miljøet blive reduceret.  

 Herudover har lovforslaget ingen miljømæssige konsekvenser.
Forholdet til EU-retten Den i lovforslagets § 1, nr. 3, foreslåede bestemmelse, hvorefter  

 antiparasitære lægemidler til dyr henføres under apoteksforbeholdet,  

 indebærer, at disse lægemidler kan receptbelægges.
Der tilvejebringes hermed  

 mulighed for at receptbelægge antiparasitære lægemidler i overensstemmelse  

 med de principper for bl.a. receptpligt, der er fastlagt i direktiv  

 81/851/EØF.
 Som anført i bemærkningerne til lovforslagets § 1, nr. 8, fastslås  

 Lægemiddelstyrelsens forpligtelser i henhold til EU-lægemiddeldirektiverne  

 til at medvirke ved den gensidige anerkendelsesprocedure for lægemidler  

 direkte i loven.
Bemærkninger til de enkelte bestemmelser Til § 1 Til nr. 1 Efter Rådets direktiv af 14. juni 1993 om medicinske anordninger  

 (93/42/EØF), der er implementeret i dansk ret ved bekendtgørelse nr. 734 af  

 10. august 1994 om medicinsk udstyr, vil de fleste former for  

 svangerskabsforebyggende midler med virkning fra den 14. juni 1998 være  

 omfattet af de obligatoriske regler om medicinsk udstyr.
 Med henblik på at sikre overensstemmelse mellem reguleringen af  

 svangerskabsforebyggende midler efter lægemiddellovgivningen og efter  

 lovgivningen om medicinsk udstyr foreslås det ex tuto fastsat, at  

 lægemiddellovens regler om lægemidler finder anvendelse på  

 svangerskabsforebyggende midler, der ikke er omfattet af lovgivningens regler  

 om medicinsk udstyr.
Til nr. 2 og 4 Der er tale om konsekvensændringer som følge af oprettelsen af Ministeriet  

 for Fødevarer, Landbrug og Fiskeri.
Til nr. 3 Forslaget indebærer, at ordene »antiparasitære midler til dyr  

 samt« udgår af lovtekstens § 3, stk. 2, 2. pkt.
 Konsekvensen af forslaget er, at antiparasitære lægemidler til dyr bliver  

 omfattet af det almindelige princip om, at salg af lægemidler til forbrugerne  

 skal ske gennem apotek.
 Ministeriet for Fødevarer, Landbrug og Fiskeri har gennem længere tid  

 observeret en række sundhedsmæssigt betænkelige konsekvenser af anvendelsen i  

 husdyrbruget af visse antiparasitære midler til dyr (ormemidler). Disse  

 forhold rejser efter Ministeriet for Fødevarer, Landbrug og Fiskeris  

 opfattelse alvorlig tvivl om den fortsatte berettigelse af undtagelsen af  

 antiparasitære midler til dyr fra lovens § 5 og dermed fra  

 apoteksforbeholdet.
 Endvidere er det Ministeriet for Fødevarer, Landbrug og Fiskeris  

 opfattelse, at de daværende forudsætninger for at undtage antiparasitære  

 lægemidler til dyr fra lovens § 5 ikke længere gør sig gældende.
Siden bestemmelsen om antiparasitære midler til dyr blev indført i  

 lægemiddelloven af 1975, er der sket en udvikling af de præparater, som er  

 kommet på markedet.
Denne udvikling har blandt andet medført, at en række af  

 de ormemidler, der forhandles i dag, har en længere tilbageholdelsestid.
Som  

 eksempler kan nævnes præparater baseret på stofgrupperne Avermectin ,  

Benzimidazol og  Pro-benzinmidazol.
For stofgruppen A vermectin , som er kommet på markedet efter  

 lægemiddelloven af 1975, kan det eksempelvis anføres, at der for præparatet  

 Ivomec.
Vet. er knyttet en tilbageholdelsestid på 45 dage.
Samtidig er der  

 miljømæssige risici forbundet med anvendelsen af ormemidlet, idet stoffet  

 udskilles af dyret uomdannet, hvilket hæmmer den normale nedbrydelse af  

 gødningen i naturen.
Dertil kommer, at der gennem de senere år er konstateret udbredt resistens  

 hos visse dyrearter overfor ormemidler til dyr.
Resistensproblemerne er  

 særlig udbredt hos heste, men også hos svin, får og geder er der konstateret  

 væsentlig og stigende udvikling af resistens.
Det antages, at dyreejernes  

 rutinemæssige og ofte ukyndige anvendelse af en række ormemidler på de nævnte  

 dyrearter har været stærkt medvirkende til udviklingen af resistens.  

 Resistensudviklingen kan i yderste konsekvens umuliggøre behandlingen af dyr  

 mod bestemte typer af parasitter.
 Det er Ministeriet for Fødevarer, Landbrug og Fiskeris opfattelse, at  

 omfanget af den resistens, som knytter sig til anvendelsen af disse  

 antiparasitære midler i husdyrbruget, vil kunne bremses og på længere sigt  

 reduceres ved, at man ved indførelse af receptpligt for ormemidlerne sikrer  

 dyrlægens faglige medvirken ved behandlingen af dyrene mod parasitter.
 Siden bestemmelsen om apoteksfritagelse af antiparasitære midler til dyr  

 blev indført i lægemiddelloven i 1975, er der på EU-plan vedtaget retsakter,  

 som har haft betydning for den nærmere regulering af godkendelse, anvendelse  

 og udlevering af veterinære præparater i medlemslandene.
 I medfør af artikel 4, stk. 3, i Rådets direktiv nr. 81/851/EØF påhviler  

 det medlemslandene som minimum at indføre receptpligt for præparater  

 »med hensyn til hvilke dyrlægen skal træffe særlige forholdsregler for  

 at undgå enhver unødig risiko for (1) de arter præparatet er beregnet for,  

 (...) (2) forbrugeren af levnedsmidler, der er fremstillet af de behandlede  

 dyr, og (3) miljøet«, samt for præparater »som er beregnet til  

 behandling af sygdomsforløb, som forudsætter en nøjagtig forudgående  

 diagnose, eller hvis brug kan give virkninger, som vanskeliggør eller griber  

 ind i senere diagnoser eller behandlinger«.
Endvidere er der ved Rådets forordning nr. 2377/90 indført fælles  

 maksimalgrænseværdier (MRL-værdier) for restkoncentrationer af  

 veterinærmedicinske præparater i levnedsmidler hidrørende fra dyr, herunder  

 de fleste ormemidler til dyr.
MRL-værdierne er fastsat udfra en toksikologisk  

 evaluering af det acceptable daglige indtag (ADI) af disse  

 restkoncentrationer eller deres komponenter i levnedsmidler.
Fastsættelsen af  

 en MRL-værdi kan umiddelbart tages som udtryk for, at der er sundhedsmæssige  

 risici ved forekomst af restkoncentrationer af stofferne i levnedsmidler.
Endelig skal det nævnes, at det fra 1. januar 1998 påhviler  

 medlemslandene, i medfør af Rådets direktiv nr. 96/23/EF af 29. april 1996 om  

 de kontrolforanstaltninger, der skal iværksættes for visse stoffer og  

 restkoncentrationer heraf i levende dyr og produkter heraf m.v., at skærpe  

 kontrollen med uønskede stoffer i dyr og animalske produkter, som indgår i  

 levnedsmidler.
I den forbindelse er ormemidler til dyr udtrykkeligt opregnet  

 i listen over stoffer (bilag I, gruppe B), som skal gøres til genstand for  

 denne skærpede kontrolindsats.
 Ministeriet for Fødevarer, Landbrug og Fiskeri finder, at der særligt af  

 hensyn til at mindske risikoen for forekomst i levnedsmidler af uønskede  

 rester af lægemidler, som kan være skadelige for folkesundheden, og af hensyn  

 til at begrænse udviklingen af resistens mod ormemidler, bør skabes grundlag  

 for, at antiparasitære midler omfattes af samme krav til vurdering af  

 anvendelses- og udleveringsbetingelser, som gælder for andre lægemidler.
Endvidere er det Ministeriet for Fødevarer, Landbrug og Fiskeris  

 opfattelse, at ormemidler til dyr som følge af det ovenfor gennemgåede  

 opfylder flere af de alternative kriterier for receptpligt, som følger af  

 bekendtgørelse nr. 308 af 6. maj 1997 om recepter.
Særligt skal det  

 fremhæves, at stofferne direkte eller indirekte frembyder sundhedsfare, fordi  

 de hyppigt og i stort omfang anvendes ukorrekt, og at de indeholder stoffer  

 eller præparater, hvis virkning det er nødvendigt at overvåge.
Dertil kommer,  

 at en række ormemidler er godkendt til injektion.
 Med hensyn til muligheden for fortsat at undtage visse antiparasitære  

 midler til dyr, som ikke er ormemidler, fra apoteksforbeholdet jf. § 5, har  

 sundhedsministeren i medfør af bestemmelsens § 3, stk. 2, 1. pkt., en generel  

 bemyndigelse til at undtage bestemte lægemidler fra lovens område eller fra  

 enkelte bestemmelser i loven.
 Dertil kommer, at denne generelle bemyndigelse til sundhedsministeren til,  

 i medfør af § 3, stk 2, 1. pkt., at fastsætte de nærmere regler på området,  

 vil gøre det muligt løbende på baggrund af nye oplysninger at tage stilling  

 til, om enkelte antiparasitære midler til dyr er af en sådan beskaffenhed, at  

 de bør apoteksforbeholdes, eller om de fortsat skal kunne forhandles uden om  

 apotekerne og dermed uden recept fra en dyrlæge.
Til nr. 5 De foreslåede bestemmelser er uændrede for så vidt angår  

 indberetningspligten.
 Med den foreslåede bestemmelse sikres, at adgangen til at videregive de  

 indberettede oplysninger er identisk med den tilsvarende adgang til at  

 videregive de oplysninger, som apotekerne indberetter i medfør af  

 apotekerlovens § 11, stk. 1, nr. 6, således som adgangen til at videregive  

 disse oplysninger foreslås fastlagt med bestemmelsen i § 1, nr. 3 og 4, i det  

 samtidigt fremsatte forslag til lov om ændring af lov om apoteksvirksomhed.  

 De pågældende bestemmelser er citeret i afsnittet om økonomiske og  

 administrative konsekvenser for erhvervslivet i dette lovforslag.
Til nr. 6 Efter nærmere fastsatte regler i beredskabsloven og i loven om offentlig  

 sygesikring forestår amtskommunerne og kommunerne planlægning og  

 tilrettelæggelse af bl.a. lægemiddelberedskabet med henblik på i  

 forsyningsmæssige nødsituationer samt under krise og krig at kunne opretholde  

 forsyningen med lægemidler.
 Amtskommunernes og kommunernes planlægning sker på grundlag af en af  

 sundhedsministeren udarbejdet vejledning.
 De lagre af lægemidler, der findes hos producenter af lægemidler,  

 lægemiddelimportører og lægemiddelgrossister samt hos apoteker og  

 sygehusapoteker, udgør sammen med den relativt store kapacitet her i landet  

 til fremstilling af lægemidler en væsentlig del af lægemiddelberedskabet.
En ikke ubetydelig del af lagrene er geografisk koncentreret på nogle få  

 områder.
Dette gælder først og fremmest lagrene hos producenter, importører  

 og grossister.
 I tilfælde af krise eller krig er det derfor væsentligt, at eksisterende  

 centralt placerede lagre af lægemidler hurtigt kan fordeles til  

 lokalområderne her i landet.
 Efter beredskabslovens § 28 kan vedkommende minister pålægge offentlige og  

 private virksomheder og institutioner at træffe særlige foranstaltninger for  

 så vidt angår varer, tjenesteydelser, produktionsmidler m.v. indenfor deres  

 normale virksomhed, hvis dette er påkrævet af hensyn til udførelsen af  

 opgaver indenfor det civile beredskab.
Bestemmelsen i beredskabslovens § 28 giver alene grundlag for at udstede  

 konkrete pålæg til den enkelte virksomhed.
Bestemmelsen forudsætter  

 endvidere, at der, inden et pålæg udstedes, har været ført forhandlinger med  

 de pågældende virksomheder og institutioner eller med deres organisationer.
På grund af det relativt store antal virksomheder på lægemiddelområdet er  

 bestemmelsen i beredskabslovens § 28 om adgangen til at give konkrete pålæg  

 til den enkelte virksomhed om spredning af varer m.v. uhensigtsmæssig på  

 lægemiddelområdet.
For at mindske lagrenes sårbarhed, er det væsentligt, at  

 lagrene spredes hurtigt og i rimelig overensstemmelse med den normale  

 efterspørgsel efter lægemidler.
 Med henblik på at sikre en hurtig og effektiv spredning af eksisterende og  

 centralt placerede lagre af lægemidler foreslås der med bestemmelsen i stk. 1  

 indført adgang for sundhedsministeren til at fastsætte nærmere regler om  

 virksomhedernes pligt til at sprede lagre af lægemidler i tilfælde af  

 forsyningsmæssige nødsituationer samt under krise eller krig.
I de kommende administrative forskrifter vil der blive fastsat regler om  

 virksomhedernes pligt til at nedbringe deres lagre.
For  

 lægemiddelimportørernes og grossisternes vedkommende vil der blive fastsat  

 pligt til at nedbringe lagrene til et minimum.
Under en forsyningsmæssig nødsituation samt under krise og krig er det  

 vigtigt i videst muligt omfang at fastholde de internationale  

 handelsforbindelser.
For ikke unødigt at lægge hindringer i vejen for  

 opretholdelsen af de producerende virksomheders internationale  

 handelsforbindelser vil der i de administrative bestemmelser blive fastsat  

 regler om, at lægemiddelfremstillende virksomheder her i landet gennem  

 spredning skal mindske eksisterende lagre med, hvad der svarer til 45 dages  

 normalforbrug.
I de administrative forskrifter vil det blive pålagt virksomhederne at  

 gennemføre nedbringelsen af lagrene ved at levere lægemidlerne til  

 virksomhedernes sædvanlige aftagere.
Denne levering skal ske forholdsmæssigt  

 på baggrund af virksomhedens leverancer til aftagerne i det forudgående  

 kvartal.
 Der indføres endvidere med den foreslåede bestemmelse i stk. 2, nr. 2,  

 hjemmel for sundhedsministeren til at fastsætte regler om betaling og øvrige  

 leveringsbetingelser for de lægemidler, der er genstand for spredning efter  

 reglerne i stk. 1.
 Det vil være mest hensigtsmæssigt, at betaling og øvrige  

 leveringsbetingelser for de pågældende lægemidler så vidt muligt sker efter  

 de principper, der i almindelighed gælder for salg af den enkelte virksomheds  

 produkter.
For specielt grossisters og apotekers vedkommende kan der opstå  

 likviditetsmæssige problemer ved at skulle modtage ganske betydelige mængder  

 lægemidler.
Det vil derfor blive fastsat i de administrative forskrifter, at  

 betaling for lægemidler, der modtages som led i en spredning af  

 lægemiddellagrene, først forfalder 60 dage fra udgangen af den måned, hvor  

 lægemidlerne er modtaget.
For apotekernes vedkommende indebærer dette, at den  

 gældende gennemsnitlige leverandørkredit til apotekerne forlænges med 15 dage  

 i gennemsnit.
I konkrete tilfælde kan der for enkelte virksomheders eller enkelte  

 lægemidlers vedkommende være behov for at kunne fravige den ovenfor nævnte  

 forholdsmæssige distribution til virksomhedernes sædvanlige aftagere.
Der kan  

 således eksempelvis være tale om en ændret fordeling af befolkningen i landet  

 som følge af evakuering, eller at det apotek, der skal modtage lægemidlerne,  

 ikke har den fornødne plads til oplagring af lægemidlerne under de rette  

 betingelser.
 Det foreslås derfor, at sundhedsministeren kan fastsætte regler om adgang  

 for Lægemiddelstyrelsen til at meddele den enkelte virksomhed pålæg om at  

 gennemføre spredningen på en af styrelsen nærmere anvist måde.
Efter apotekerloven kan et sygehusapotek ikke levere industrielt  

 fremstillede lægemidler til andre sygehusapoteker, ligesom der gælder  

 begrænsninger i sygehusapotekernes adgang til at levere lægemidler til de  

 private apoteker.
Private apoteker kan endvidere ikke efter apotekerloven  

 forhandle industrielt fremstillede lægemidler til andre private apoteker  

 eller til sygehusapoteker.
 For at sikre mulighed for en hensigtsmæssig omfordeling af de lægemidler,  

 der befinder sig på sygehusapotekerne og de private apoteker, foreslås der  

 tilvejebragt hjemmel for sundhedsministeren til at fastsætte regler om  

 sygehusapotekernes adgang til i de af bestemmelsen omfattede situationer at  

 levere lægemidler til andre sygehusapoteker og til private apoteker samt for  

 private apotekers adgang til at levere lægemidler til andre apoteker og til  

 sygehusapoteker.
 Reglerne i stk. 3 og 4 om statens erstatningsansvar for virksomhedernes  

 økonomisk tab som følge af en forpligtelse efter regler udstedt i medfør af  

 stk. 2, nr. 1, til at sprede lægemiddellagrene eller som følge af et af  

 Lægemiddelstyrelsen udstedt påbud i medfør af regler udstedt i medfør af stk.  

 2, nr. 4, svarer helt til bestemmelserne i beredskabslovens § 28, stk. 4 og  

 5.
Til nr. 7 Ifølge lægemiddellovens § 15, stk. 1, nr. 1, skal et lægemiddel som  

 betingelse for, at der kan udstedes en markedsføringstilladelse, og for at  

 markedsføringstilladelsen kan opretholdes, være fremstillet i en virksomhed,  

 der råder over fornøden faglig kundskab, og hvis indretning og drift anses at  

 sikre betryggende fremstilling af lægemidlet.
Såfremt virksomheden, der  

 fremstiller lægemidlet, er beliggende i et ikke EU-/EØS-land, herunder  

 Færøerne og Grønland, vil det ofte være nødvendigt, at Lægemiddelstyrelsen  

 inspicerer virksomheden for at sikre, at lægemidlerne fremstilles i  

 overensstemmelse med kravene i lovens § 15, stk. 1, nr. 1.
 Da der kan være ikke ubetydelige rejseudgifter forbundet med inspektioner  

 i udlandet, og da der er tale om virksomheder, der - i modsætning til  

 virksomheder i Danmark - ikke betaler afgift til Lægemiddelstyrelsen,  

 foreslås der med bestemmelsen i § 10, stk. 2, tilvejebragt adgang for  

 sundhedsministeren til at fastsætte regler om, at ansøgeren eller indehaveren  

 af en markedsføringstilladelse skal betale Lægemiddelstyrelsens direkte  

 udgifter ved inspektioner i udlandet.
Til nr. 8 Efter reglerne i EU-lægemiddeldirektiverne om den gensidige  

 anerkendelsesprocedure for lægemidler kan indehaveren af  

 markedsføringstilladelsen til et lægemiddel med udgangspunkt i en  

 markedsføringstilladelse fra et medlemsland søge om markedsføringstilladelse  

 for lægemidlet i et eller flere andre EU-lande.
Den eller de medlemsstater,  

 der bliver anmodet om at udstede en markedsføringstilladelse på grundlag af  

 en markedsføringstilladelse fra en anden medlemsstat, skal betragte  

 ansøgningen som en ny ansøgning og kan derfor kun udstede en  

 markedsføringstilladelse for det pågældende lægemiddel, hvis dokumentationen  

 for ansøgningen lever op til de krav, der gælder på ansøgningstidspunktet.
 Agter en fremstiller af et lægemiddel at ansøge et eller flere andre  

 medlemslande om markedsføringstilladelse for lægemidlet på grundlag af en af  

 Lægemiddelstyrelsen udstedt markedsføringstilladelse, inddrages styrelsen i  

 proceduren omkring behandlingen af en sådan ansøgning.
Især for markedsføringstilladelser, der er udstedt for år tilbage, kan  

 indehaveren af tilladelsen have søgt og fået godkendt ændringer i  

 tilladelsen, ligesom der som led i den løbende overvågning af lægemidlet kan  

 være foretaget ændringer i betingelserne for godkendelsen.
I mange tilfælde  

 må en fremstiller, der ønsker at benytte en dansk markedsføringstilladelse  

 som udgangspunkt for en ansøgning om markedsføringstilladelse i et eller  

 flere andre EU-lande, derfor fremlægge en samlet opdateret dokumentation, der  

 lever op til de krav til dokumentation for et lægemiddel, der gælder på  

 nuværende tidspunkt.
Forinden en sådan opdateret ansøgning fremsendes til  

 godkendelsesmyndighederne i andre lande, gennemgår Lægemiddelstyrelsen  

 sagsmappen og udarbejder en engelsksproget evalueringsrapport om lægemidlet  

 til brug ved andre landes behandling af virksomhedens ansøgning om  

 markedsføringstilladelse.
Har indehaveren af en dansk  

 markedsføringstilladelse søgt om markedsføringstilladelse i et eller flere  

 lande på grundlag af den danske markedsføringstilladelse, skal  

 Lægemiddelstyrelsen som referenceland endvidere koordinere proceduren for  

 sagens behandling, føre dialog med virksomheden om besvarelse af spørgsmål  

 fra myndighederne i de andre lande, udarbejde en evalueringsrapport om  

 virksomhedens besvarelse af sådanne spørgsmål samt forestå forhandlinger med  

 de andre landes myndigheder om eventuelle tvivlsspørgsmål.
Kan der ikke opnås  

 enighed mellem Lægemiddelstyrelsen og myndighederne i de lande, der er blevet  

 bedt om at udstede en markedsføringstilladelse på grundlag af den danske  

 godkendelse, indbringes sagen til voldgiftsafgørelse for Kommissionen.
Til  

 brug ved voldgiftssagens behandling udarbejder Lægemiddelstyrelsen i sådanne  

 tilfælde en samlet rapport om sagen, herunder en redegørelse for spørgsmål,  

 der giver anledning til tvisten.
Lægemiddelstyrelsens ovenfor nævnte arbejdsopgaver i forbindelse med  

 behandlingen af en ansøgning efter den gensidige anerkendelsesprocedure, som  

 Lægemiddelstyrelsen efter lægemiddeldirektiverne er forpligtet til at  

 varetage, er ikke nærmere fastlagt i lægemiddelloven.
Med bestemmelsen  

 fastslås Lægemiddelstyrelsens forpligtelse til at medvirke ved den gensidige  

 anerkendelsesprocedure direkte i loven.
 De nærmere regler om Lægemiddelstyrelsens behandling af disse sager  

 foreslås efter bestemmelsen i stk. 2 fastsat af sundhedsministeren.
 De omkostninger, der har været forbundet med Lægemiddelstyrelsens  

 behandling af sager efter den gensidige anerkendelsesprocedure, er hidtil  

 blevet finansieret gennem de afgifter, som industrien indbetaler til  

 styrelsen i form af ansøgningsafgift for markedsføringstilladelser og  

 årsafgifter for lægemidler.
Det foreslås med bestemmelsen i stk. 3, at sundhedsministeren fastsætter  

 nærmere regler for betaling af en afgift for Lægemiddelstyrelsens medvirken  

 ved behandlingen af de omhandlede sager.
Med fastsættelsen af sådanne regler  

 sikres det, at inddækningen af omkostningerne ved Lægemiddelstyrelsens  

 arbejde med sager i relation til den gensidige anerkendelsesprocedure alene  

 kommer til at påhvile virksomheder, i hvis interesse det pågældende arbejde  

 udføres.
Til nr. 9 og 10 Den gældende affattelse af lægemiddelloven er upræcis med hensyn til,  

 hvilken myndighed der indsamler bivirkningsindberetninger fra  

 medicinalpersoner.
Ifølge § 19, stk. 4, indsamler Lægemiddelstyrelsen  

 indberetningerne, mens det ifølge § 35 er Bivirkningsnævnet, der indsamler  

 indberetningerne.
 Det vil efter regeringens opfattelse være mest hensigtsmæssigt og i  

 overensstemmelse med den faktiske arbejdsdeling, at det fastslås i loven, at  

 det er Lægemiddelstyrelsen, der indsamler indberetningerne, og at  

 Lægemiddelstyrelsen stiller de indsamlede data til rådighed for  

 Bivirkningsnævnet.
Bivirkningsindberetninger indeholder oplysning om indberetterens  

 identitet, patientens identitet, lægemidlet, de konstaterede bivirkninger og  

 andre omstændigheder af betydning for vurderingen af indberetningen.  

 Oplysningerne om patientens helbredsforhold nyder ifølge forvaltningsloven en  

 særlig høj grad af beskyttelse mod videregivelse.
Det fastsættes derfor  

 udtrykkeligt med bestemmelsen i § 19, stk. 6, at Lægemiddelstyrelsen kan  

 videregive oplysningerne til Bivirkningsnævnet.
Med den foreslåede  

 bestemmelse vil der ikke kunne opstå tvivl om, hvorvidt nævnet kan få de  

 nødvendige oplysninger stillet til rådighed.
Oplysningerne vil efter  

 forvaltningslovens regler være beskyttet mod videregivelse fra  

 Bivirkningsnævnet i samme omfang, som oplysningerne er beskyttet mod  

 videregivelse fra Lægemiddelstyrelsen.
Det fremgår af den nugældende bestemmelse i lægemiddellovens § 19, stk. 4,  

 at sundhedsministeren kan fastsætte regler om medicinalpersoners pligt til at  

 indberette oplysninger om bivirkninger til Lægemiddelstyrelsen.
Det kan være  

 nødvendigt af hensyn til Lægemiddelstyrelsens og Bivirkningsnævnets vurdering  

 af en indberetning også at kunne få adgang til journaloptegnelser og  

 obduktionserklæringer.
For at undgå tvivl om, hvorvidt sådanne oplysninger  

 kan være omfattet af medicinalpersoners indberetningspligt, foreslås det, at  

 dette fastslås udtrykkeligt i loven.
Oplysningerne om indberettede bivirkninger opbevares i Lægemiddelstyrelsen  

 i et særligt register.
Adgangen til registeret reguleres i  

 registerforskrifterne.
Da der er en bred offentlig interesse i at vide,  

 hvilke bivirkninger der ses ved lægemidler, der anvendes her i landet,  

 foreslås det med bestemmelsen i stk. 6, at Lægemiddelstyrelsen får  

 udtrykkelig hjemmel i lægemiddelloven til at offentliggøre oplysninger om  

 bivirkninger ved lægemidler.
Offentliggørelse kan ske i form af en årlig  

 statistik, rapport e.l., hvor bivirkningerne specificeres ud på stofgrupper  

 eller på konkrete lægemidler.
Det følger dog udtrykkeligt af den foreslåede  

 bestemmelse, at der ikke er adgang til at offentliggøre personhenførbare  

 oplysninger.
Til nr. 11 Den eksisterende statistik over forbruget af specielt veterinære  

 receptpligtige lægemidler er ufuldstændig og ikke tilstrækkelig detaljeret.  

 For ca. 25 pct. af den veterinære omsætning mangler der således oplysning om  

 de solgte pakningers indhold.
Den ufuldstændige statistik vanskeliggør  

 myndighedernes overvågning af lægemiddelanvendelsen til dyr og reducerer  

 dermed mulighederne for at iværksætte foranstaltninger over for en  

 uhensigtsmæssig lægemiddelanvendelse i landbruget.
 De manglende statistiske oplysninger skyldes i overvejende grad, at  

 apotekere har adgang til at bryde den ydre emballage til et veterinært  

 lægemiddel med henblik på at opsplitte pakningen i flere mindre pakninger, de  

 såkaldte inderpakninger.
 Der er ikke i den gældende lovgivning hjemmel til at kræve, at  

 fremstilleren af et veterinært lægemiddel forsyner inderpakningen med et  

 særskilt varenummer, der entydigt kan identificere art og mængde i  

 inderpakningen samt dennes pris.
Den foreslåede bestemmelse sikrer, at der administrativt kan stilles krav  

 om, at inderpakninger hidrørende fra en veterinær lægemiddelpakning, der kan  

 opsplittes i to eller flere inderpakninger, skal forsynes med et særskilt  

 varenummer.
Inden bemyndigelsen udnyttes, vil udkastet til den administrative  

 forskrift blive forelagt EU-Kommissionen særligt med henblik på opfyldelsen  

 af informationsproceduredirektivet.
 I forbindelse med indførelsen af kravet om, at inderpakninger skal  

 forsynes med varenummer, vil der blive fastsat en overgangsperiode, der dels  

 sikrer fremstillerne af inderpakninger den nødvendige tid til at omstille  

 pakningsprocessen, og som samtidigt sikrer, at eksisterende lagre af  

 lægemidler, der kan opsplittes i flere mindre pakninger, i det væsentligste  

 er solgt.
Til nr. 12 og 13 Ved administrationen af lægemiddelloven bistås Lægemiddelstyrelsen af  

 forskellige nævn.
 I sager om lægemidlers kvalitet bistås styrelsen af Farmakopeenævnet  

 (lovens § 33), i sager om ansøgning om og tilbagekaldelse af  

 markedsføringstilladelser til farmaceutiske specialiteter og om kliniske  

 afprøvninger af lægemidler af Registreringsnævnet (lovens § 34), i sager om  

 bivirkninger ved lægemidler af Bivirkningsnævnet (lovens § 35) og endelig i  

 sager om styrelsens indstilling til sundhedsministeren om undtagelse af  

 lægemidler fra apoteksforbeholdet af Apotekervarenævnet (lovens § 41, stk.  

 1).
 Efter de respektive bestemmelser om de forskellige nævn, afgiver nævnene  

 indstilling til Lægemiddelstyrelsen i sager indenfor nævnets  

 virksomhedsområde, idet dog Apotekervarenævnet rådgiver Lægemiddelstyrelsen i  

 sager indenfor nævnets virksomhedsområde.
 Affattelsen af de pågældende lovbestemmelser kan give anledning til tvivl  

 om, hvorvidt Lægemiddelstyrelsen har pligt til at forelægge alle sager  

 indenfor et nævns virksomhedsområde for det pågældende nævn, og hvorvidt  

 styrelsen har pligt til at følge indstillingerne fra Farmakopeenævnet,  

 Registreringsnævnet og Bivirkningsnævnet.
 Efter regeringens opfattelse bør der ikke herske tvivl om, at det er  

 direktøren for Lægemiddelstyrelsen, der er ansvarlig for de afgørelser, der  

 træffes i relation til sager om lægemidlers kvalitet, om udstedelse af og  

 tilbagekaldelse af markedsføringstillladelser til lægemidler, om kliniske  

 afprøvninger af lægemidler og om bivirkninger ved lægemidler samt for  

 indstillinger til sundhedsministeren om undtagelse af lægemidler fra  

 apoteksforbeholdet.
 Med den ændrede affattelse af bestemmelserne i lovens §§ 33, 34 og 35 samt  

 i lovens § 41, stk. 1, præciseres det samtidig, at Lægemiddelstyrelsen ikke  

 har pligt til at forelægge enhver sag, der falder ind under et nævns  

 virksomhedsområde, for det pågældende nævn.
Til nr. 14 Som en konsekvens af sammenlægningen af Medicinindustriforeningen (MEDIF)  

 og Foreningen af danske Medicinfabrikker (MEFA) foreslås det, at den nye  

 forening, Lægemiddelindustriforeningen (LIF) erstatter MEFA i  

 Apotekervarenævnet.
Til nr. 15 Som nævnt i bemærkningerne til nr. 14 er Foreningen af danske  

 Medicinfabrikker og Medicinindustriforeningen blevet sammensluttet i  

 Lægemiddelindustriforeningen (LIF). Det foreslås derfor, at en repræsentant  

 for LIF indtræder i Reklamenævnet i stedet for MEFA's og MEDIF's hidtidige  

 repræsentanter.
Da Reklamenævnet også har til opgave at rådgive  

 Lægemiddelstyrelsen i sager om reklame for veterinære lægemidler, foreslås  

 det samtidigt, at Veterinærmedicinsk Industriforening overlades en af de to  

 pladser, som MEFA og MEDIF hidtil har haft i Reklamenævnet.
Til nr. 16 Ændringen er en konsekvens af lov nr. 474 af 12. juni 1996 om strafansvar  

 for juridiske personer.
Til § 2 Ikrafttrædelsestidspunktet foreslås fastsat til den 1. juni 1998 under  

 hensyn til, at lovgivningen om medicinsk udstyr træder i kraft den 14. juni  

 1998, jf. bemærkningerne til lovforslagets § 1, nr. 1.
 Efter lovforslagets § 1, nr. 3, vil de af Lægemiddelstyrelsen godkendte  

 forhandlere af antiparasitære lægemidler til dyr ikke kunne sælge de nævnte  

 lægemidler efter lovens ikrafttrædelsestidspunkt den 1. juni 1998.
 Med bestemmelsen i lovforslagets § 2, stk. 2, foreslås der indført en  

 overgangsordning for forhandlerne af antiparasitære midler til dyr.
 Efter forslaget vil en af Lægemiddelstyrelsen godkendt forhandler af  

 antiparasitære midler kunne forhandle antiparasitære midler til dyr, der er  

 indkøbt af og leveret til den pågældende forhandler inden den 1. juni 1998  

 efter de hidtil gældende regler i perioden frem til den 1. januar 1999.
 Efter den foreslåede bestemmelse i lovforslagets § 2, stk. 2, vil  

 Lægemiddelstyrelsen kunne kræve, at forhandleren af antiparasitære midler  

 over for styrelsen dokumenterer, at de lægemidler, der sælges i  

 overgangsperioden, er indkøbt af og leveret til den pågældende forhandler  

 inden den 1. juni 1998.
Skriftlig fremsættelse (4. februar 1998) Sundhedsministeren (Birte Weiss):
 Jeg tillader mig herved for Folketinget at fremsætte:
 Forslag til lov om ændring af lov om lægemidler. (Inddragelse af  

 antiparasitære lægemidler til dyr under apoteksforbeholdet, spredning af  

 lagre af lægemidler i beredskabsøjemed, offentliggørelse og videregivelse af  

 oplysninger fra lægemiddelstatistikken, bivirkningsindberetninger m.v.).
(Lovforslag nr.
L 169).
 Lovforslaget supplerer eller ændrer lægemiddelloven på følgende  

 hovedområder:
 1. Præcisering af lovens anvendelsesområde for så vidt angår  

 svangerskabsforebyggende midler.
 2. Inddragelsen af antiparasitære lægemidler til dyr under  

 apoteksforbeholdet hvormed tilvejebringes grundlag for at receptbelægge disse  

 lægemidler.
 3. Indførelse af hjemmel for sundhedsministeren til at fastsætte regler om  

 lægemiddelhåndterende virksomheders pligt til i forsyningsmæssige  

 nødsituationer samt under krise eller krig at træffe foranstaltninger med  

 henblik på sikringen af forsyningen med lægemidler.
 4. Indførelse af pligt for ansøgeren om eller indehaveren af en  

 markedsføringstilladelse til efter nærmere af sundhedsministeren fastsatte  

 regler at betale en afgift til dækning for Lægemiddelstyrelsens udgifter ved  

 inspektion af virksomheder uden for EØS-området samt ved styrelsens bistand i  

 forbindelse med ansøgninger efter den gensidige anerkendelsesprocedure.
 5. Præcisering af, at indberetning om bivirkninger ved lægemidler  

 indsendes til Lægemiddelstyrelsen samt af, at sådanne indberetninger kan  

 videregives til Bivirkningsnævnet.
 6. Præcisering af forskellige nævns kompetence og sammensætning.
 7. Tilvejebringelse af en fyldestgørende statistik over forbruget af  

 veterinære lægemidler.
 8. Fastlæggelse af adgangen til at offentliggøre oplysninger om  

 omsætningen af lægemidler på præparatniveau.
Bilag I dette bilag er (med mindre skrift) indsat den gældende formulering  

 af de bestemmelser, der berøres af lovforslaget 1. § 1, stk. 2, affattes således:
 » Stk. 2. Lovens regler om lægemidler omfatter også  

 svangerskabsforebyggende midler, som ikke er omfattet af lov om medicinsk  

 udstyr.«.
 § 1 . Stk. 2. Lovens regler om lægemidler omfatter også  

 svangerskabsforebyggende midler.
 2. I § 3, stk. 1 , og § 40 a, stk. 1, ændres  

 »landbrugsministeren« til: »ministeren for fødevarer, landbrug  

 og fiskeri«, og i § 40 a, stk. 2 , ændres  

 »Landbrugsministeren« til: »Ministeren for fødevarer, landbrug  

 og fiskeri«.
 § 3 . Stk. 1. Loven omfatter ikke levneds- og  

 nydelsesmidler, foder, varer til udvortes brug alene med kosmetisk formål  

 samt kosttilskud og fodertilskud til dyr (vitaminer, mineraler m.v.).  

 Sundhedsministeren kan efter forhandling med miljøministeren og  

 landbrugsministeren inddrage de nævnte varer under lovens område, såfremt  

 særlige egenskaber eller uheldige virkninger ved anvendelse af dem gør det  

 påkrævet.
§ 40 a.
Stk. 1. Det Veterinære Vaccineudvalg, der består  

 af 5 medlemmer, som udnævnes af landbrugsministeren, rådgiver  

 Lægemiddelstyrelsen i sager om vacciner, sera og andre lægemidler, der er  

 bestemt til veterinær anvendelse eller kan anvendes veterinært.
 § 40 a . Stk. 2. Landbrugsministeren fastsætter udvalgets  

 forretningsorden.
 3. § 3, stk. 2, affattes således:
» Stk. 2. Sundhedsministeren kan undtage bestemte varer eller  

 varegrupper, der er omfattet af § 1, helt eller delvist fra loven samt  

 fastsætte regler for sådanne undtagelser.
Jern- og vitaminpræparater til dyr  

 undtages fra lovens § 5.«.
§ 3. Stk. 2. Sundhedsministeren kan undtage bestemte varer  

 eller varegrupper, der er omfattet af § 1, helt eller delvis fra loven samt  

 fastsætte regler for sådanne undtagelser.
Antiparasitære midler til dyr samt  

 jern- og vitaminpræparater til dyr undtages fra lovens § 5.
 4. I § 5, stk. 3, ændres to steder  

 »Veterinærdirektoratets« til: »Veterinær- og  

 Fødevaredirektoratets«.
§ 5. Stk. 3. Veterinærdirektoratets repræsentanter har mod  

 behørig dokumentation og uden retskendelse adgang til virksomheder, der har  

 Lægemiddelstyrelsens tilladelse efter § 8 til at forhandle foderlægemidler  

 til dyr eller fisk.
Veterinærdirektoratets repræsentanter kan kræve at få  

 fremvist og udleveret kopi af bestillingssedler på foderlægemidler, der er  

 ordineret af en dyrlæge.
 5. § 9, stk. 3 og 4, affattes således:
»Stk. 3. Virksomheder, der fremstiller, indfører, udfører,  

 oplagrer, forhandler, udleverer, fordeler eller emballerer lægemidler, og  

 disse virksomheders foreninger og brancheorganisationer skal efter regler  

 fastsat af sundhedsministeren give sundhedsministeren eller den myndighed,  

 som sundhedsministeren udpeger til at modtage oplysningerne, oplysninger i  

 maskinlæsbar stand om omsætning m.v. af lægemidler.
Sundhedsministeren eller  

 den myndighed, som sundhedsministeren udpeger til at modtage oplysningerne,  

 kan videregive oplysninger om omsætningen m.v. af lægemidler til  

 offentligheden, herunder offentliggøre statistikker over omsætningen af alle  

 lægemidler og lægemiddelpakninger.
Sundhedsministeren kan fra den myndighed,  

 som sundhedsministeren udpeger til at modtage oplysningerne, modtage samme  

 oplysninger og videregive disse i samme omfang som den nævnte myndighed.
Stk. 4. De virksomheder og foreninger m.v., der er nævnt i stk. 3,  

 skal endvidere efter anmodning fra Lægemiddelstyrelsen give  

 Lægemiddelstyrelsen oplysninger i maskinlæsbar stand om omsætning m.v. af  

 lægemidler.
De pågældende oplysninger kan videregives i overensstemmelse med  

 stk. 3, 2. pkt.«.
§ 9. Stk. 3. Virksomheder, der fremstiller, indfører,  

 udfører, oplagrer, forhandler, udleverer, fordeler eller emballerer  

 lægemidler og disse virksomheders foreninger og brancheorganisationer skal  

 efter regler fastsat af sundhedsministeren give sundhedsministeren  

 oplysninger i maskinlæsbar stand om omsætning m.v. af lægemidler.  

 Sundhedsministeren kan bestemme, at de pågældende oplysninger skal gives til  

 en anden myndighed.
Sundhedsministeren eller den myndighed, som  

 sundhedsministeren udpeger til at modtage oplysningerne, kan offentliggøre  

 oplysningerne.
Stk. 4 . De virksomheder og foreninger m.v., der er nævnt i stk.  

 3, skal endvidere efter anmodning fra Lægemiddelstyrelsen give  

 Lægemiddelstyrelsen oplysninger i maskinlæsbar stand om omsætning m.v. af  

 lægemidler.
Sundhedsministeren kan bestemme, at Lægemiddelstyrelsen kan  

 offentliggøre oplysningerne.
 6. Efter § 9 indsættes:
 »§ 9 a . Sundhedsministeren kan fastsætte regler om pligt for  

 virksomheder, der er godkendt af Lægemiddelstyrelsen efter § 8, til i  

 forsyningsmæssige nødsituationer og under krise og krig at træffe  

 foranstaltninger med henblik på opretholdelsen af forsyningen af lægemidler.
 Stk. 2. De i stk. 1 omhandlede regler kan indeholde regler om:
 1) Virksomhedernes pligt til at træffe foranstaltninger med henblik på  

 flytning og spredning af varebeholdninger, som anvendes, fremstilles eller  

 omsættes i deres normale virksomhed.
 2) Betalings- og leveringsbetingelser for lægemidler, der flyttes eller  

 spredes efter regler, fastsat i medfør af stk. 1.
 3) Apotekers og sygehusapotekers adgang til at levere lægemidler til  

 apoteker og sygehusapoteker.
 4) Lægemiddelstyrelsens adgang til at meddele virksomheder, der er  

 omfattet af stk. 1, konkrete pålæg om at gennemføre foranstaltninger, der  

 afviger fra de regler, der er fastsat i medfør af stk. 1.
Stk. 3. Medfører de regler, der fastsættes efter stk. 1, eller et  

 af Lægemiddelstyrelsen udstedt påbud i medfør af de regler, der fastsættes  

 efter stk. 1, økonomisk tab for en virksomhed, er staten erstatningsansvarlig  

 efter lovgivningens almindelige regler.
Erstatning kan ikke kræves, hvis de  

 omkostninger, der er forbundet med efterlevelsen af reglerne eller påbudet,  

 kan dækkes ved indkalkulering i vedkommende vares pris.
De pågældende  

 virksomheder må ikke derved stilles mindre gunstigt end andre i samme  

 branche.
 Stk. 4 . Erstatningen ansættes i mangel af mindelig overenskomst i  

 overensstemmelse med regler, der fastsættes af sundhedsministeren.«.
 7. I § 10 indsættes som stk. 2 :
 »Stk. 2. Sundhedsministeren kan fastsætte regler om, at  

 ansøgeren om markedsføringstilladelse eller indehaveren af en  

 markedsføringstilladelse til et lægemiddel skal betale Lægemiddelstyrelsens  

 udgifter til rejse og ophold, hvis behandlingen af ansøgningen eller  

 kontrollen med det godkendte lægemiddel nødvendiggør, at Lægemiddelstyrelsen  

 foretager inspektion af en virksomhed beliggende i et land, der ikke har  

 ratificeret eller tiltrådt Aftalen om Det Europæiske Økonomiske  

 Samarbejdsområde, jf. § 15, stk. 1, nr. 1.«.
 8. Efter § 14 indsættes:
 »§ 14 a . Når en markedsføringstilladelse udstedt af  

 Lægemiddelstyrelsen skal anvendes som grundlag for udstedelse af  

 markedsføringstilladelse i andre lande, der har ratificeret eller tiltrådt  

 Aftalen om Det Europæiske Økonomiske Samarbejdsområde (gensidig anerkendelse  

 af markedsføringstilladelser), varetager Lægemiddelstyrelsen her i landet de  

 opgaver, der følger af direktiverne om den gensidige anerkendelsesprocedure.
 Stk. 2. Sundhedsministeren kan fastsætte nærmere regler om  

 Lægemiddelstyrelsens behandling af de i stk. 1 nævnte sager.
 Stk. 3. Sundhedsministeren kan fastsætte regler om betaling af  

 Lægemiddelstyrelsens udgifter i forbindelse med de i stk. 1 nævnte  

 opgaver.«.
 9. § 19, stk. 4 , affattes således:
 » Stk. 4. Sundhedsministeren fastsætter nærmere regler om  

 Lægemiddelstyrelsens indsamling og behandling af oplysninger om bivirkninger.  

 Sundhedsministeren kan fastsætte regler om medicinalpersoners pligt til at  

 indberette oplysninger om bivirkninger, herunder oplysninger fra journaler og  

 obduktionserklæringer, til Lægemiddelstyrelsen.«.
 § 19. Stk. 4. Sundhedsministeren fastsætter nærmere regler  

 om Lægemiddelstyrelsens indsamling og behandling af oplysninger om  

 bivirkninger og kan fastsætte regler om medicinalpersoners pligt til at  

 indberette oplysninger om bivirkninger til Lægemiddelstyrelsen.
 10. I § 19 indsættes som stk. 5 og 6 :
 » Stk. 5. Lægemiddelstyrelsen fører et register over de  

 indberettede bivirkninger.
 Stk. 6. Lægemiddelstyrelsen kan videregive alle oplysninger om  

 indberettede bivirkninger til Bivirkningsnævnet, jf. § 35.  

 Lægemiddelstyrelsen kan offentliggøre oplysninger om bivirkninger ved  

 lægemidler, dog ikke oplysninger, der kan henføres til enkeltpersoner.«.
 11. § 22 a, stk. 1, affattes således:
»Hver enkelt lægemiddelpakning skal være forsynet med et entydigt  

 varenummer.
Lægemiddelstyrelsen kan fastsætte regler om, at inderpakninger  

 hidrørende fra veterinære farmaceutiske specialiteter skal være forsynet med  

 et særskilt varenummer.«.
§ 22 a.
Stk. 1. Hver enkelt lægemiddelpakning skal være  

 forsynet med et entydigt varenummer.
 12. §§ 33-35 affattes således:
»§ 33. I sager om krav til lægemidlers kvalitet, jf. § 4, kan  

 Lægemiddelstyrelsen rådføre sig med Farmakopeenævnet.
Farmakopeenævnet består  

 af højst 6 medlemmer.
§ 34. I sager om ansøgning om og tilbagekaldelse af  

 markedsføringstilladelser til farmaceutiske specialiteter og om kliniske  

 afprøvninger af lægemidler kan Lægemiddelstyrelsen rådføre sig med  

 Registreringsnævnet.
Registreringsnævnet består af højst 13 medlemmer.
§ 35. I sager om lægemidlers bivirkninger kan Lægemiddelstyrelsen  

 rådføre sig med Bivirkningsnævnet.
Bivirkningsnævnet består af højst 5  

 medlemmer.«.
 § 33. Farmakopenævnet, der består af højst 6 medlemmer, afgiver  

 indstilling til Lægemiddelstyrelsen i sager om krav til lægemidlers kvalitet,  

 jf. § 4.
 § 34. Registreringsnævnet, der består af højst 13 medlemmer,  

 afgiver indstilling til Lægemiddelstyrelsen i sager om ansøgning om og  

 tilbagekaldelse af markedsføringstilladelser til farmaceutiske specialiteter  

 og om kliniske afprøvninger af lægemidler.
 § 35. Bivirkningsnævnet, der består af højst 5 medlemmer,  

 indsamler oplysninger om lægemidlers bivirkninger og afgiver indstilling til  

 Lægemiddelstyrelsen i sager herom.
 13. § 41, stk. 1, affattes således:
 »Lægemiddelstyrelsen kan rådføre sig med Apotekervarenævnet om  

 styrelsens indstilling til sundhedsministeren om, hvilke lægemidler der helt  

 eller delvis skal kunne forhandles uden for apotekerne, jf. § 5.«.
 § 41. Stk. 1. Apotekervarenævnet rådgiver  

 Lægemiddelstyrelsen om dennes indstilling til sundhedsministeren om, hvilke  

 lægemidler der helt eller delvis skal kunne forhandles uden for apotekerne,  

 jfr. § 5.
 14. I § 41, stk. 2, ændres »Foreningen af danske  

 Medicinfabrikker« til: »Lægemiddelindustriforeningen«.
§ 41. Stk. 2. Apotekervarenævnet består af 10 medlemmer,  

 som beskikkes for 4 år ad gangen af sundhedsministeren.
Ministeren udpeger  

 formanden og næstformanden.
Af de øvrige medlemmer beskikkes 7 efter  

 indstilling fra henholdsvis Dansk Handel & Service, Danmarks  

 Apotekerforening, Forbrugerrådet, Dansk Industri, Det Danske Handelskammer,  

 Foreningen af danske Medicinfabrikker og Statens Husholdningsråd samt 1 efter  

 indstilling fra De samvirkende danske Landboforeninger, Landbrugsraadet og  

 Danske Husmandsforeninger i forening.
 15. I § 42, stk. 2, ændres »Foreningen af danske  

 Medicinfabrikker« til: »Lægemiddelindustriforeningen«, og  

 »Medicinimportørforeningen« ændres til: »Veterinærmedicinsk  

 Industriforening«.
§ 42. Stk. 2. Reklamenævnet består af 9 medlemmer, som  

 beskikkes for 4 år ad gangen af sundhedsministeren.
Ministeren udpeger  

 formanden og næstformanden.
De øvrige 7 medlemmer beskikkes efter indstilling  

 fra henholdsvis Danske Reklamebureauers Brancheforening, Den almindelige  

 danske Lægeforening, Den Danske Dyrlægeforening, Forbrugerrådet, Foreningen  

 af danske Medicinfabrikker, Helsebranchens Leverandørforening og  

 Medicinimportørforeningen.
 16. § 44, stk. 3, affattes således:
 » Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.«.
§ 44. Stk. 3. For overtrædelser, der begås af  

 aktieselskaber, andelsselskaber eller lignende, kan der pålægges selskabet  

 som sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
