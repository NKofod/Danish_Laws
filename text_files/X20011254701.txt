I forbindelse med vandindtrængen på klagerens loft, har denne  

 påstået indklagede tilpligtet at betale 900.000 kr.
Indklagede  

 har påstået frifindelse.
 Klageren har endvidere nedlagt påstand om at adciterede 1 in solidum  

 med indklagede til klageren skulle tilpligtes at betale 900.000 kr.
 Voldgiftsretten udtaler at taget må anses for uegnet til det  

 formål hvortil det er solgt og derfor må anses for behæftet  

 med en væsentlig mangel.
For så vidt angår indklagede er det ubestridt at klageren kan  

 rette sit erstatningskrav direkte mod indklagede og at indklagede som  

 genussælger er erstatningsansvarlig for klagerens tab, jf.
Kbl. § 43,  

 stk. 3 Vedrørende adciterede 1 udtales det at der ikke er grundlag for at  

 fastslå at denne har handlet ansvarspådragende hverken i  

 forbindelse med materialevalget, eller i forbindelse med udførelsen af  

 oplægningen.
Derudover er der ikke grundlag for at antage at adciterede  

 1 havde mulighed for at fremskaffe materialerne i kontraktmæssig stand.  

 Herefter frifindes adciterede 1.
 Voldgiftssag afgjort af Voldgiftsnævnet  

 for Bygge- og Anlægsvirksomhed.
 Vedrører Købelovens § 43, stk. 3.
 Under denne voldgiftssag har klageren ved klageskrift  

 af 16. april 1999 nedlagt påstand om, at indklagede tilpligtes til  

 klageren at betale 900.000 kr. med tillæg af Nationalbankens diskonto  

 plus 5 % fra den 4. januar 1999, til betaling sker.
Indklagede har ved svarskrift af 24. september 1999  

 principalt påstået afvisning, subsidiært frifindelse og  

 mere subsidiært frifindelse mod betaling af et af voldgiftsretten  

 fastsat mindre beløb end krævet af klageren.
Indklagede har ved  

 duplik af 23. april 2001 frafaldet påstanden om afvisning.
 Ved adcitationsklageskrift af 30. december 1999 har  

 klageren endvidere nedlagt påstand om, at adciterede 1, in solidum med  

 indklagede til klageren skal betale 900.000 kr. med tillæg af  

 Nationalbankens diskonto plus 5 % fra adcitationsklageskriftets indgivelse,  

 til betaling sker.
 Adciterede har ved påstandsdokument af 2. maj 2001  

 påstået frifindelse.
Voldgiftsnævnet har til afgørelse af  

 sagen nedsat en voldgiftsret i henhold til "Regler for behandling af  

 sager ved de af Voldgiftsnævnet for bygge- og anlægsvirksomhed  

 nedsatte voldgiftsretter" bestående af tømrermester  

 Poul-Erik Petersen og arkitekt m.a.a.
Tom A.
Poulsen som faglige dommere og  

 med højesteretsdommer Hugo Wendler Pedersen som voldgiftsrettens  

 formand.
Voldgiftsretten blev sat den 9. november 2000 ved  

 formanden.
Formanden tilkendegav på mødet efter en  

 bevisførelse og formalitetsprocedure, at en afvisningspåstand  

 fra adciterede 2, der var adciteret af indklagede, ville blive taget til  

 følge ved en eventuel kendelse, medens de øvrige parter ville  

 forblive i sagen.
Denne kendelse blev taget til følge af de  

 tilstedeværende.
 Mundtlig forhandling i sagen blev afholdt den 14. maj  

 2001.
 For klageren mødte dennes advokat.
 For indklagede mødte dennes advokat og  

 direktøren.
 For adciterede 1 mødte denne personligt med sin  

 advokat.
 Der blev afgivet forklaring af adciterede 1, tidligere  

 salgsmedarbejder hos indklagede, indklagedes tidligere direktør,  

 adciterede 3´s direktør og tekniske salgsassistent.
 Endvidere mødte skønsmanden og afgav  

 forklaring.
Sagen udspringer af en renovering af taget på  

 klagerens ejendom.
Adciterede 2 var klagerens tekniske rådgiver.  

 Adciterede 1 udførte tømrerentreprisen i forbindelse med  

 tagrenoveringen.
Til brug for tagrenoveringen indkøbte adciterede 1  

 undertagsmateriale af mærket XX hos indklagede, der indkøbte  

 dette hos adciterede 3.
 Om undertaget fremgår følgende af sagens  

 dokumenter:
 I Fællesbetingelser og fagbeskrivelser af december  

 1994 udarbejdet af adciterede 2 hedder det bl.a.:
 "2.1. TØMRERARBEJDET.
 ..
Undertag som AA undertag type ..
 Der foretages nødvendig afsværtning under  

 demontering af lægter.
 Lægtning udføres af nye 38x56 mm lægter  

 i samråd med murer for vingetegl af dansk model, lægteafstand ca.  

 32 cm.
 ..
 Undertag:
Undertag udføres af AA undertag.
Detaljer se  

 tegninger.
Langs alle undertagets tilslutninger til lodrette flader, kviste  

 og brandkamme skal nærværende entreprenør udføre  

 plant krydsfinérunderlag for zinkløskanter iht.
Fabrikantens  

 anvisninger.
 Trykimprægnerede afstandslister 25x 50 mm  

 udføres over spær.
.." I en skrivelse af 6. marts 1995 fra adciterede 3 til  

 indklagede hedder bl.a.:
"TILBUD Vi har hermed fornøjelsen at kunne tilbyde Ca. 2.000 m²  undertag i rl. à 1,50x1,50 m., Leveringstid: Ca. 2-3 arbejdsdage fra  

 ordremodtagelse.
 ..
 I øvrigt i henhold til omstående salgs- og  

 leveringsbetingelser.
.." Der er under sagen uenighed om, at dette tilbud  

 vedrører leverancen af undertagsmateriale til tagrenovationen.
 Af projektgennemgangsmøde af 4. april 1995  

 fremgår bl.a. følgende.:
 "0,5 Undertag.
 Adciterede 1 undersøger samlingsdetaljer hos  

 AA, samt får ekspert fra AA til at demonstrere samlingsmetoder på  

 pladsen.
 Adciterede 1 fremskaffer  

 materialedokumentation/samlingsdetaljer for XX, som erstatter AA.
.." I en skrivelse af 28. januar 1996 til brug for sagen har  

 adciterede 2 bl.a. oplyst:
 " ..
I henhold til udbudsmaterialet side 53 pkt.
Undertag  

har vi foreskrevet AA undertag, hvilket vi har meget gode erfaringer  

 med.
Adciterede 1 oplyste, at der var kommet et nyt produkt fra  

 AA som hed XX.
Dette produkt havde de samme egenskaber, som den foreskrevne,  

 men herudover ville den, når denne var oplagt, kunne bruges som  

 erstatning for de medregnede pressenninger.
Det aftaltes, at tømrermesteren fremskaffede  

 materialespecifikationer på det foreslåede produkt, hvilket  

 skete.
Derefter blev forslaget forelagt for bygherren ved formanden, som  

 efter min anbefaling accepterede ændringen.
.." Af to fremlagte fakturaer fra adciterede 3 af henholdsvis  

 7. april 1995 og 18. maj 1995 fremgår, at adciterede 3 efter  

 rekvisition fra indklagede i henhold til hver af fakturaerne bl.a. har solgt  

 675 kvm.
XX til levering til adciterede 1.
 Der er ikke under sagen fremlagt nogen  

 ordrebekræftelse eller fakturaer vedrørende indklagedes salg af  

 XX til adciterede 1.
 Af byggemødereferat af 9. maj 1995  

 fremgår bl.a. følgende:
 "8. Byggemødeforhandlinger.
8.1. Bygherren er meget utilfreds med arbejdets  

 tilrettelæggelse.
Det er uacceptabelt, at entreprenørerne ikke  

 er i stand til at afdække forsvarligt.
Der er konstateret 11  

 vandskader, hvilket ikke burde forekomme.
Oprydningen på pladsen er  

 utilstrækkelig.
Der er kommet klager over pap og bygningsaffald  

 på jernbaneterræn.
Det kræves, at  

 håndværkerne følger beskrivelsens anvisninger.
.." Af mødereferat af 11. maj 1995 af møde  

 afholdt på byggepladsen den 10. maj 1995 fremgår bl.a.  

 følgende:
 "Mødedeltagere:
Adciterede 1 Adciterede 3 Adciterede 2 Mødereferat.
Der blev konstateret huller i undertaget ved  

 opskalkning, hidrørende fra klammer.
Endvidere blev der indefra  

 loftrum konstateret nogle huller som adciterede 1 udbedrer.
Der var spor af vand på loftgulvet under  

 spærene, hvilket indikerede at vandet er trængt mellem  

 hjælpespær og afstandslister.
Vandet er løbet ned af  

 spæret til tagfoden, men en del er afdryppet på vejen.
 Ved eksisterende adskillelser mellem loftsrum, skal det  

 omhyggeligt sikres at der er afstand fra brædder til undertag.
Skiftet fra det oprindeligt foreskrevne AA til XX blev  

 bl.a. begrundet med at det dermed ville være muligt at mindske  

 udgifterne til afdækning, da XX kunne oplægges uden yderligere  

 afdækning frem til tegloplægning.
Dette har imidlertid vist sig  

 ikke at være korrekt, hvorfor der nu afdækkes efter  

 oplægning af undertag.
Adciterede 3´s tekniske salgsassistent  

 undersøger hvilke konsekvenser dette har for entreprisen.
 Konstatering:
 Det må indskærpes brugerne af loftrummene, at  

 være meget forsigtige med ikke at beskadige undertaget, og hvis dette  

 alligevel sker da sørge for at skaden bliver udbedret.
Ifølge adciterede 3´s tekniske salgsassistent  

 er oplægningen udført korrekt, og efter de af  

 leverandøren angivne anvisninger.
Adciterede 3´s tekniske  

 salgsassistent gjorde opmærksom på at det selvfølgelig kun  

 er muligt at udtale sig om de beskadigede steder.
Samme person pointerede at søm-/klammehuller, skal  

 lukkes med tape.
Det kunne konstateres, at der ved skalk/forblik var huller,  

 disse skal naturligvis lukkes.
Der er sket perforering af undertaget med  

 søm ved fodblik, disse dækkes med tape.
 Der blev givet en skitse til adciterede 3´s tekniske  

 salgsassistent af opbygningen af tagkonstruktion.
Det blev spurgt hvor meget vand man kan forvente at  

 undertaget skal bortlede efter oplægning af tegltaget.
Adciterede 3´s  

 tekniske salgsassistent svarede at dette afhænger af den valgte  

 tagsten, men at der i øvrigt ikke findes nogle eksakte  

 målinger/undersøgelser af dette.
SBI udfører i  

 øjeblikket en forsøgsrække til belysning af  

 spørgsmålet.
Adciterede 3´s tekniske salgsassistent mente at det  

 ikke er store regnmængder der giver problemer, men derimod fygesne.
 Den tekniske salgsassistent hos adciterede 3 fastslog  

 gentagne gange at mærket XX er uden telteffekt, d.v.s. at der ikke  

 trænger vand igennem ved indvendig berøring af undertaget.
 Dette gælder kun for mærket XX og ikke for  

 mærket AA, som oprindeligt var valgt som undertag.
Den tekniske salgsassistent fortalte og viste at  

 forskellen på mærket AA og XX er opbygningen af materialet.
AA  

 består af et lag, hvor XX består af 3 lag.
 XX er ikke 100 % vandtæt, men kan klare 400 mm  

 vandsøjle, iflg. den tekniske salgsassistent.
 AA anbefales på nybyggeri, mens XX anbefales til  

 renovering.
På forespørgsel fra adciterede 1, forsikrede  

 den tekniske salgsassistent at taget vil være tæt efter  

 oplægning af tegl.
Der vil snarest blive fremsendt en skriftlig garanti  

 af XX´s tæthed og holdbarhed.
Adciterede 1 foreslog at en prøve af det til  

 byggeriet leverede XX bliver undersøgt af leverandøren.
Dette  

 indvilgede den tekniske salgsassistent i og medtog en prøve på  

 ca. 1 m², til prøvning.
Resultatet af denne prøvning fremsendes  

 til adciterede 3 snarest.
 Den tekniske salgsassistent fremsender referenceliste, med  

 beskrivelse af byggerier i Danmark og i udlandet hvor AA/XX er blevet  

 anvendt.
Til det i voldgiftsretten fremlagte mødereferat var  

 vedhæftet en materialebeskrivelse af XX.
Det er uafklaret, om denne  

 materialebeskrivelse forelå på mødet den 10. maj 1995, men  

 der er under sagen enighed om, at materialebeskrivelsen er fremsendt af  

 adciterede 3 til byggesagens parter i tilslutning til opsætningen af  

 undertaget i 1995. I materialebeskrivelsen hedder det bl.a.:
"Materiale XX Undertaget der kan ånde.
 Ingen telteffekt   løsningen til enhver  

 tagkonstruktion.
PRODUKT Materiale XX er en flerlags, polypropylen fiberdug,  

 fremstillet i en blændfri koksgrå farve.
 ..
ANVENDELSE Materiale XX anvendes som selvbærende undertag for  

 betontagsten, tegl, skifer og andre former for tagmateriale, hvor  

 tagdækningen i sig selv ikke giver tilstrækkelig beskyttelse mod  

 regn og fygesne.
Materiale XX forhindrer vand, fygesne og støv i at  

 trænge ind i bygningen, men tillader fugtigheden fra bygningen uhindret  

 at diffundere igennem.
Disse egenskaber bevirker, at der normalt ikke dannes  

 kondens på undersiden af taget, samt at udluftningsstudser ikke er  

 nødvendige.
Ligeledes kan ventilation i udhæng udelades for at  

 minimere vindtrykket i tagrummet og dermed mindske risikoen for blafrelyde i  

 tagrum med isolering på vandret loft.
EGENSKABER Materiale XX´s specielle egenskaber giver et undertag med  

 mange fordele for såvel bygherren som håndværkeren.
MONTERING Materiale XX oplægges vandret på spærene  

 med den glatte side udad og monteres altid med frit fald til tagfoden.  

 Banerne strammes pænt op og fastgøres med 25 mm galvaniserede  

 pApSøm eller hæfteklammer (rygbredde min. 10,5 og Ø 1,20  

 mm tråd).
 Der sømmes/hæftes pr. 20 cm.
 Til- og afskæring udføres med en skarp  

 kniv.
 Overlæg i henhold til nedenstående skema:
Taghældning Minimum overlæg 12½°-14° 15°-34° 35°- derover 225 mm 150 mm 100 mm Om ønskes kan de vandrette overlæg  

 sammenklæbes/tapes med gummi/harpikstape.
Indtrængen af fygesne  

 og vind vil dermed mindskes.
Oven på undertaget og på langs af  

 spærene påsømmes en min. 25 mm. afstandsliste.
Listen  

 fastgøres pr. 20-30 cm.
VENTILATION Materialet kan på grund af sin lave  

 diffusionsmodstand udlægges direkte ovenpå isoleringen.
Dette  

 skyldes, at de underliggende materialer vil have en større  

 dampmodstand.
Som følge heraf vil der normalt ikke ophobes fugt  

 på undersiden af XX og projektering af ventilationsspalte er derfor  

 unødvendig.
Der kan således isoleres i hele spærhovedets  

 højde   blot skal der tages højde for, at isoleringen ikke  

 forårsager en pilhøjde på undertaget.
Der henvises til SBI  

 anvisning 178.
TEKNISK DATA ..
TRANSPORT OG OPBEVARING Under transport og opbevaring kan rullerne både  

 ligge ned og stå op.
Materialet skal beskyttes mod sollys." I en skrivelse af 19. maj 1995 fra adciterede 3  

 underskrevet af den tekniske salgsassistent til adciterede 2 hedder det  

 bl.a.:
"Vedr.: Materiale XX undertag monteret Den 10. maj 1995 besigtigede undertegnede sammen med  

 adciterede 1 og en ansat hos adciterede 2, bygningen, idet der var  

 trængt vand ind på loftet, efter at undertaget af materialet XX  

 var monteret.
Taget var nu yderligere forsynet med presenninger.
Det var  

 muligt at besigtige undertaget, hvor et par presenninger var demonteret.
Det kunne konstateres, at undertaget umiddelbart ikke  

 fejlede noget.
Der var enkelte gennembrydninger som beskrevet i adciterede  

 2´s mødereferat af 11.05.95. Materialet XX er en diffusionsåben  

 flerlags polypropylen fiberdug, der ifølge producenten er uden  

 telteffekt.
Materialet er ikke vandtæt, men kan ifølge de  

 tekniske data modstå en vandsøjle på 400 mm DIN 53885. Den  

 umiddelbare forklaring på, at der er trængt vand igennem,  

 må ifølge producenten skyldes, at der under tordenvejret er  

 opstået et vandtryk, der er større end 400 mm.
Materialet XX har  

 tidligere i byggefasen været udsat for normale regnbyger uden  

 vandindtrængen.
Adciterede 3 har sendt en prøve på ca. 1 m²  

 til laboratorieundersøgelse hos producenten for at få testet, om  

 undertaget lever op til de oplyste tekniske data, ligesom telteffekt  

 ønskes testet.
Så snart vi har svar på ovennævnte  

 undersøgelse, vil vi orientere de implicerede parter.
 Adciterede 3 er som tidligere nævnt af den  

 opfattelse, at undertaget ikke fejler noget, og vil ifølge producenten  

 efter endt korrekt montage af vingetegl, der har til opgave at fungere som  

 den primære regnskærm, opfylde opgaven som sekundær  

 skærm og hindre vand, fygesne og støv i at trænge ind i  

 bygningen.
 Kommentarer til mødereferat af 11.05.95 udsendt  

 af adciterede 2.
 Oplægning   regnmængder og fygesne:
 Det forholder sig således, at der efter  

 oplægning af tegltaget ikke er problemer med regn eller fygesne i  

 forbindelse med undertaget af materialet XX , men erfaringer viser, at  

 fygesne kan komme ind alle steder, hvor der er huller og sprækker,  

 eller hvor overlæg ikke er tilstrækkelig tætte.
 Materialerne XX/AA:
Både materialerne AA og XX anbefales til nybyggeri  

 og renovering.
Materialet er anvendeligt til begge dele, såfremt det  

 anvendes og monteres efter forskrifterne.
.." En enslydende skrivelse var den 17. maj 1995 af adciterede  

 3 sendt til indklagede.
 Af byggemødereferat nr. 18 af 15. august 1995  

 fremgår bl.a. følgende:
 "8. Byggemødeforhandling.
 ..
8.2. Der afholdes et møde vedr. vandskader  

 før byggemødet, med deltagelse af byggemødedeltagerne,  

 adciterede 3´s tekniske salgsassistent og klager.
Der blev ved mødet  

 fastslået at bygherren holdes skadesløs, i.f.m. udbedring af  

 vandskader.
 8.3. Det henstilles, at samtlige håndværkere  

 tager mest muligt hensyn til undertag.
.." Af referat af afleveringsforretning den 26. september 1995  

 fremgår bl.a. følgende:
"Ent. 3 Inddækning ved hætte for  

 tagudluftninger er utætte, vandophobning på loft.
Ny udluftning  

 for faldstamme ført igennem undertag med vold.
Undertag revet i  

 stykker.
Reparation skal  udføres udefra for en korrekt  

 reparation og tæthed.
Adciterede 2 forlangte at tømreren  

 reparerer skaden, da undertaget henhører under hans entreprise.
 ..
Afleveringstidspunkt Entreprenørerne udbedrer ovenstående  

 mangler og fejl inden tirsdag den 0.3.1995 og fremsender skriftligt til vort  

 kontor, færdigmelding af arbejdet.
 Herefter vil garantiperioden, såfremt der ingen  

 bemærkninger er, træde i kraft.
Samtidig skal entreprenøren fremkomme med deres  

 erklæringer omkring vandskaderne." I en skrivelse af 17. juli 1995 fra adciterede3 til  

 adciterede 2 hedder det bl.a.:
"Vedr.
Undertag af materialet XX Resultatet af testen på vandtætheden i den  

 fremsendte prøve på materiale XX foreligger nu (kopi  

 vedlagt).
 Den tyske producent fastslår, at prøven lever  

 op til de angivne tekniske data, og der således ikke er grund til  

 reklamation.
.." I en erklæring af 8. november 1995 fra  

 indklagede til adciterede 1 hedder det:
 "BYGGELEVERANCEKLAUSULEN.
UNDERTEGNEDE BEKRÆFTER HERMED, AT BYGGEVARER,  

 LEVERET FRA VOR FORRETNING TIL KLAGER, OG FOR HVILKE PRODUKTER VOR  

 LEVERANDØR HAR TILTRÅDT DET UDVIDEDE MANGELANSVAR LEVERES MED  

 DEN JF.
BYGGESTYRELSENS CIRKULÆRE AF 25. JUNI 1986, FØLGENDE  

 BYGGELEVERANCEKLAUSUL GÆLDENDE:
 "VORT ANSVAR FOR MANGLER VED LEVERANCER  

 OPHØRER 5 ÅR EFTER AFLEVERINGEN AF DET BYGGERI, HVORI LEVERINGEN  

 INDGÅR.
 VED LEVERANCER TIL LAGER ELLER VIDERE SALG OPHØRER  

 ANSVARET DOG SENEST 6 ÅR EFTER LEVERINGEN TIL KØBER.
 SÅFREMT DET MÅ ANSES FOR GODTGJORT, AT ET KRAV  

 VEDRØRENDE MANGLER VED LEVERANCER IKKE   ELLER KUN MED STOR  

 VANSKELIGHED   KAN GENNEMFØRES   MED VOR KØBER ELLER MOD  

 EFTERFØLGENDE KØBERE, ANERKENDES DET, AT KRAVET KAN  

 GØRES GÆLDENDE DIREKTE MOD OS.
 OGSÅ I SÅDANNE TILFÆLDE KAN VI KUN  

 GØRES ANSVARLIG FOR MANGLER I DET OMFANG VOR EGEN LEVERANCE ER  

 MANGELFULD OG ENDVIDERE KUN I DET OMFANG, DET FØLGER AT VORT EGET  

 KONTRAKTFORHOLD MED VOR KØBER.
 SAGEN BEHANDLES VED VOLDGIFTSRETTEN FOR BYGGE- OG  

 ANLÆGSVIRKSOMHED.
 LEVERANCEN SKER I ØVRIGT I HENHOLD TIL VOR  

 ORDREBEKRÆFTELSE SAMT TUN-89 "ALMINDELIGE SALGS- OG  

 LEVERINGSBETINGELSER FOR LEVERANCER AF TRÆLAST OG  

 BYGGEMATERIALER".
 DA NÆRVÆRENDE BEKRÆFTELSE ER  

 KØBERS DOKUMENTATION FOR DET UDVIDEDE MANGELANSVAR I FORBINDELSE MED  

 VARELEVERANCER TIL OVENANFØRTE BYGGESAG, SKAL DOKUMENTET SAMT DET  

 FORNØDNE FAKTURAMATERIALE OPBEVARES I MINDST 5 ÅR FRA  

 AFLLEVERINGEN AF OVENANFØRTE BYGGERI.
MED VENLIG HILSEN INDKLAGEDE" I indklagedes almindelige salgs- og leveringsbetingelser  

 for leverancer af trælast og byggematerialer hedder det bl.a.:
 "Med mindre andet følger af ufravigelige  

 lovbestemmelser, eller af en skriftlig aftale, sker ethvert salg fra vor  

 forretning på nedenstående salgs- og leveringsbetingelser, der  

 går forud for eventuelle bestemmelser i købers ordre/accept,  

 herunder købers almindelige betingelser.
 Priser:
 ..
 Ansvarsbegrænsning:
 ..
 13. Ved mangler, som skyldes fejl eller  

 forsømmelser hos vort firma, yder vi erstatning efter dansk rets  

 almindelige regler, idet indirekte tab såsom driftstab, tabt avance,  

 dagbøder og lignende dog ikke kan erstattes.
 14. Ved mangler eller forsinkelse, der skyldes fejl eller  

 forsømmelser hos vore leverandører, påtager vi os intet  

 selvstændigt erstatningsansvar eller at hæfte for nogen del af  

 ansvaret, med mindre en fravigelse herfra skriftligt er aftalt.
.." Indklagede har i forbindelse med duplik af 23. april 2001  

 fremlagt TUN-89. Det hedder heri bl.a.:
"ALMINDELIGE SALGS- OG LEVERINGSBETINGELSER FOR  

 LEVERANCER AF TRÆLAST OG BYGGEMATERIALER Med mindre andet følger af ufravigelige  

 lovbestemmelser, eller af en skriftlig aftale, sker ethvert salg fra vor  

 forretning på nedenstående salgs- og leveringsbetingelser, der  

 går forud for eventuelle bestemmelser i købers ordre/accept,  

 herunder købers almindelige betingelser.
 TILBUD OG ORDREBEKRÆFTELSE:
 ..
 2. Kataloger, brochurer, prislister m.v.  

 samt oplysninger om varers mål, vægt og særlige egenskaber  

 i øvrigt bør indhentes før varens brug.
 Sådanne oplysninger er kun vejledende og er kun  

 bindende for os, når disse udtrykkeligt er anført i  

 ordrebekræftelsen.
 ..
 ..
 ANSVARSBEGRÆNSNING:
 ..
17. Ved mangler, som skyldes fejl eller  

 forsømmelser hos vort firma, yder vi erstatning efter dansk rets  

 almindelige regler.
Indirekte tab såsom drifttab, tabt avance,  

 dagbøder og lign. erstattes ikke.
.." Da der ved flere lejligheder blev konstateret  

 vandindtrængen på loftet på klagerens ejendom også  

 efter byggeriets aflevering, uden at der kunne opnås en for klageren  

 tilfredsstillende løsning på dette problem, blev der i  

 efteråret udmeldt syn og skøn.
 I skønserklæring, 3. del af 11. oktober 1998  

 vedrørende undertaget på klagerens ejendom har syns- og  

 skønsmanden besvaret en række stillede spørgsmål  

 således:
 "Spørgsmål 1:
Skønsmanden bedes oplyse, om der kan konstateres  

 fejl eller skader ved det renoverede tag.
Ved besvarelsen bedes  

 skønsmanden bl.a. tage stilling til 1.,1. om undertaget giver  

 fornøden sikkerhed mod vandindtrængning.
 ..
 I bekræftende fald bedes skønsmanden angive  

 fejlens art og omfang, herunder om tagets tilstand må betragtes som  

 stationær.
 ..
 SVAR:
 Ad. 1.1 Vandindtrængning gennem  

 undertaget.
Undertaget giver ikke den fornødne sikkerhed mod  

 vandindtrængning.
Som angivet på erklæringsbilag 2,  

 prøvningsrapport af 05.11.97 fra SBI, kan det aktuelle undertag ikke  

 klare kravene i Nordtest metoden for afprøvning af telteffekt.
Ved  

 alle tre prøver fra tagdugen på klagers ejendom løb  

 opsamlingskassen fuld inden udløb af prøvningen.
På den  

 ueksponerede prøve, hvoraf der netop var materiale nok til at  

 gennemføre en prøvning, blev der konstateret en vandgennemgang  

 på 14,6 gram.
Iht. telefoniske oplysninger fra SBI er grænsen for  

 accept på 15 gram.
 Der er allerede ved byggeriets start iht. de i sagen  

 fremlagte byggemødereferater konstateret vandgennemtrængning af  

 tagdugen.
 ..
 Årsagen til den konstaterede  

 vandgennemtrængning gennem tagdugen kan være følgende:
Der er ved afprøvning af den ueksponerede tagdug  

 tilsyneladende en ret lille margin fra 14,6 gram til acceptgrænsen  

 på 15 gram ved afprøvning for telteffekt.
Det vides ikke, om  

 dette forhold er væsentligt.
Der er ved montagen anvendt korrekt overlæg på  

 længde, ligesom der er anvendt det foreskrevne sideoverlæg.
Dugen  

 har efter det oplyste ligget forskriftsmæssigt stramt ved  

 oplægningen på spærene.
Der er enkelte steder lavet  

 fejlsømninger af afstandslister/lægter i hjælpespær,  

 men tilsyneladende har dette ikke betydning for det sted, hvor sømmet  

 passerer tagdugen.
Der er fremlagt et foto med fejlsømning gennem et  

 hjælpespær; tagdugen er ikke våd ved sømmet, men kun  

 i andre områder ..
Efter det oplyste er dele af undertaget oplagt stramt  

 under ret varme sommerforhold i 1995, og det kan muligvis have betydning for  

 vandtætheden, at tagdugen ved en senere afkøling som  

 følge af længdeudvidelseskoefficienten er blevet lidt mindre,  

 hvorved tagdugen er blevet strukket.
Iht. underbilag til sagens bilag 16 er  

 det angivet, at "Materiale XX skal beskyttes mod direkte sollys".  

  Da de tagsten først kan oplægges nogen tid efter montagen af  

 tagdugen, har denne været udsat for direkte sollys i nogen tid, men  

 omfang og eventuel indflydelse på vandtætheden kendes ikke.
Det  

 vides heller ikke, om den mekaniske påvirkning fra håndteringen  

 af tagdugen har haft indflydelse på vandtætheden.
 Det er en mulighed, at kemiske stoffer fra de  

 imprægnerede afstandslister, de uimprægnerede taglægter,  

 eventuelle stoffer på de anvendte vingetegl eller regnens indhold af  

 andre stoffer kan have en nedbrydende indflydelse på undertagets  

 vandtæthed.
 Den anvendte konstruktion og det aktuelle materialevalg  

 (imprægnerede afstandslister, uimprægnerede taglægter og  

 vingetegl) er dog helt almindelig og i henhold til gældende  

 forskrifter, hvorfor det aktuelle undertag må anses at være  

 uegnet til formålet.
 Tagets evne til at modstå vand skønnes at  

 være stationært.
 ..
 Spørgsmål 2:
Skønsmanden bedes oplyse, ..
 2.3 I hvilket omfang der kan konstateres at  

 være sket beskadigelser af tag eller undertag i forbindelse med  

 tidligere besigtigelser og undersøgelser.
 SVAR:
Der er specielt i nr. 25 fundet flere  

 udskæringer, som har medført beskadigelser af undertag i  

 forbindelse med tidligere besigtigelser og undersøgelser.
Der er  

 også ved tekniske undersøgelser i forbindelse med denne  

 skønserklæring foretaget udskæringer, der dog alle er  

 repareret.
Skønsmanden har ikke i denne sammenhæng konstateret  

 utætheder.
 Spørgsmål 3:
 Skønsmanden bedes oplyse, om der efter  

 skønsmandens opfattelse er forøget risiko for  

 svampe/rådskader på ejendommens loft som følge af de ved  

 spørgsmål 1 og 2 konstaterede forhold.
 SVAR:
 Efter skønsmandens opfattelse vil der lokalt  

 kunne være risiko for svamp og råd på spærene i det  

 omfang, at vandindtrængen øger træets fugtindhold over  

 18-20%.
 Spørgsmål 4:
 I det omfang spørgsmål 1,2 og 3 besvares  

 bekræftende, bedes skønsmanden oplyse, hvad der er årsagen  

 til fejlene m.v., herunder om de beror på projektet, på  

 udførelsen, på de anvendte materialer eller på en  

 kombination heraf.
 SVAR:
 Efter skønsmandens opfattelse er projektet  

 udført korrekt, ligesom udførelsen synes at være  

 gennemført i overensstemmelse med projekt og datablade. Årsagen  

 til fejlene som anført i svar på spørgsmål 1.1  

 anses primært at være egenskaber ved det anvendte  

 undertagsmateriale.
 Spørgsmål 5:
 Skønsmanden bedes oplyse, hvordan en forsvarlig  

 afhjælpning kan ske, og hvad den vil koste, inkl. omkostninger til  

 projektering og tilsyn.
 SVAR:
En forsvarlig afhjælpning anses kun at kunne ske  

 ved, at der opsættes et undertag, som giver fornøden sikkerhed  

 mod vandgennemtrængen.
Den samlede tagflade udgør i alt ca.  

 1.800 m².
Det anses ikke at være muligt at udføre arbejdet  

 indefra, idet tilgængelighed og sammenhæng i undertagets plan  

 ikke kan forventes at kunne tilvejebringes.
Det vil derfor være  

 nødvendigt at demontere tagsten og lægter.
Det bør  

 overvejes, om de eksisterende afstandslister kan blive liggende som underlag  

 for en ny tagdug.
Såfremt dette gøres, skal foddetaljen ved  

 tagrenden projekteres, som afvandingen fortsat kan ske fra dette  

 forøgede niveau.
En demontage og senere genmontage af tagsten og  

 lægter skønnes at koste ca. 400 kr. pr. m² tagflade ekskl.
Moms  

 inkl. ny tagdug, nye afstandslister, stilladsomkostninger, projekt og tilsyn.  

 Såfremt der anvendes et diffusionstæt undertag, skal der  

 yderligere etableres den nødvendige ventilation af  

 tagrummet." Syns- og skønsmanden har endvidere besvaret en  

 række spørgsmål stillet i et supplerende syns- og  

 skønstema af 28. februar 1997 således:
 "Spørgsmål A.
Indeholder dele af de træmaterialer herunder  

 lægter, spær og afstandslister, som indgår i den del af  

 trækonstruktionen, som ligger udenfor undertaget,  

 træbeskyttelsesmiddel/træbeskyttelsesmidler? SVAR:
Lægter og spær er ikke imprægnerede.  

 I henhold til oplysninger fra indklagede er afstandslisterne  

 imprægnerede, jf.
DS 2122 kl.
AB, hvilket stemmer med  

 undersøgelser fra DTI Træteknik, som har fundet  

 imprægneringsmidler i afstandslisterne.
 Spørgsmål B.
 Såfremt spørgsmål A besvares  

 bekræftende bedes det oplyst, hvilket  

 træbeskyttelsemiddel/træbeskyttelsesmidler, som dette træ  

 indeholder, herunder om, træet indeholder træbeskyttelsesmidlet  

 Y/Y1 eller et tilsvarende træbeskyttelsesmiddel.
 SVAR:
I henhold til undersøgelser fra DTI  

 Træteknik er afstandslisterne imprægneret med Y2 eller et middel  

 med identisk sammensætning.
I sagens bilag C er det anført, at  

 afstandslisterne angiveligt skulle være leveret af et svensk firma.  

 Iht.
DTI er det oplyst, at det svenske firma i juni 1995 anvendte Y1. Y/Y1,  

 som tilhører samme type som Y2 var i 1994 godkendt af Nordisk  

 Træbeskyttelses Råd.
 Spørgsmål C.
Findes der ingredienser i  

 træbeskyttelsesmidlet/træbeskyttelsesmidlerne eller  

 tilsættes der under imprægneringen af træet i henhold til  

 spørgsmål B eksempelvis tensider, som kan påvirke  

 overfladespændingen i vand? SVAR:
 Y2 indeholder følgende stoffer, jf.  

 leverandørens brugsanvisning:
·  

 	kobberhydroxycarbonat 20,5% ·  

 	tebuconasol 0,48% ·  

 	borsyre 4,5% ·  

 	monoethanolamin 18,5% ·  

 	polyethykenamin 15,3% ·  

 	vand 29,3% Af disse stoffer er de anførte aminer stoffer, der  

 kan påvirke overfladespændingen i vand.
Iht. oplysninger fra DTI  

 Træteknik har man ikke kunnet finde tensider ved de første  

 analyser af afstandslister eller tagdug, så den del af den aftalte  

 analyseprogram blev afbrudt.
Skønsmanden har ved telefonisk  

 forespørgsel hos agenten, fået oplyst, at Y2 indeholder  

 vandopløselige tensid-stoffer, men af forretningsmæssige  

 årsager kan det ikke oplyses hvilke stoffer, der er tilsat.
 Spørgsmål D.
Er det muligt at regnvand kan vaske ingredienser ud af det  

 i tagkonstruktionen anvendte  

 træbeskyttelsesmiddel/træbeskyttelsesmidler? SVAR:
Ja.
Den anvendte tagdækning med vingetegl giver  

 ikke 100% vandtætning, hvorefter regnvand kan trænge igennem  

 fuger mellem teglsten og opfugte afstandslisterne.
Når afstandslister  

 opfugtes vil træbeskyttelsesmidlet kunne udvaskes, således som  

 det også er fundet ved undersøgelserne for DTI.
 Spørgsmål E.
 Såfremt spørgsmål C besvares  

 bekræftende, bedes det oplyst, om denne påvirkning af  

 overfladespændingen i vand eller det, at tensiderne sætter sig  

 på undertaget, kan have indflydelse på det anvendte undertags (  

 materiale XX) evne til at forhindre vand i at trænge igennem dette  

 undertag.
 SVAR:
Ja, det må antages som en mulighed.  

 Undersøgelsen fra DTI Træteknik viste, at stoffer i  

 afstandslisten kunne genfindes i undertaget, så det må antages,  

 at eventuelt forekommende overfladespændingsmidler også vil kunne  

 udvaskes.
Derefter vil disse midler kunne ændre undertagets evne til at  

 forhindre vandgennemtrængning.
 Der er dog ikke fundet spor af tensider i afstandslister  

 eller tagdug.
Til uddybning af dette forhold kunne man eksponere et  

 stykke tagdug med en Y2 opløsning og derefter sammenligne  

 vandgennemtrængningen med en ueksponeret dug.
Problemet med en  

 sådan undersøgelse er dog, at der tilsyneladende ikke findes  

 mere ueksponeret tagdug fra den pågældende  

 produktionsperiode.
 Spørgsmål F.
 Såfremt spørgsmål E besvares  

 bekræftende, bedes det oplyst, om dette forhold kan være hel  

 eller delvis årsag til de beskrevne forhold i syns- og  

 skønsmandens besvarelse af spørgsmål 1, herunder  

 særligt 1.1.
 SVAR:
 Såfremt der har været  

 overfladespændingsmidler i afstandslisterne, vil dette kunne være  

 medvirkende til tagdugens manglende vandtæthed afhængig af  

 tagdugens kvalitet og virkemåde.
 Spørgsmål G.
 Såfremt spørgsmål D besvares  

 bekræftende, bedes det oplyst, om de ingredienser, som måtte  

 blive udvasket af træbeskyttelsemidlet/træbeskyttelsemidlerne,  

 kan trænge ned i undergrunden.
 SVAR:
Ja, det er muligt, at de stoffer, der udvaskes af  

 træbeskyttelsesmidlet kan trænge ned i jorden sammen med det  

 bortledte regnvand.
Y2 er godkendt til trykimprægnering af træ i  

 byggeri, og ved denne godkendelse er også  

 miljøpåvirkningerne vurderet.
Det bemærkes, at der  

 naturligt i jorden forekommer både kobber og bor i større  

 mængder, end der kan udvaskes af afstandslisterne.
 Spørgsmål H.
 Blev de træbeskyttelsesmidler, som er nævnt i  

 besvarelsen af spørgsmål B, anvendt i danske byggerier i 1994 og  

 1995, og var det tilladt at bruge sådanne træbeskyttelsesmidler i  

 Danmark i 1994 og 1995, idet der ønskes særskilt besvarelse for  

 trykimprægneret træ, der henholdsvis er produceret i Danmark og  

 importeret.
 SVAR:
Træ imprægneret med Y2 eller lignende blev  

 anvendt i Danmark i 1994 og 1995. Træet blev importeret fra Sverige,  

 hvor midlet var almindeligt anvendt.
Import af træ imprægneret  

 med Y2 var ikke i strid med gældende regler.
 I Danmark er midlet først blevet anvendt til  

 imprægnering fra 1997. Y2 og lignende midler er den nye generation af  

 imprægneringsmidler, som er mere miljøvenlige end de tidligere  

 anvendte kromholdige midler.
 Spørgsmål I.
 Såfremt spørgsmål H besvares  

 således, at de pågældende træbeskyttelsesmidler blev  

 anvendt i dansk byggeri i 1994 og 1995, bedes det oplyst, om det var  

 almindeligt på daværende tidspunkt at anvende disse  

 træbeskyttelsesmidler i Danmark.
 SVAR:
 I 1994 og 1995 var midlerne ikke godkendt af  

 Miljøstyrelsen, og blev derfor ikke anvendt på danske  

 imprægneringsanlæg, men der blev importeret træ, der var  

 imprægneret med Y2 eller lignende midler, så træet blev  

 anvendt i dansk byggeri.
 Spørgsmål K.
 Såfremt spørgsmål I besvares  

 bekræftende, bedes det i procent oplyst, hvor stor en del af det  

 træ, der blev anvendt i tagkonstruktioner i henholdsvis 1994 og 1995,  

 som var blevet beskyttet med sådanne træbeskyttelsesmidler.
 SVAR:
 Spørgsmålet kan ikke besvares  

 umiddelbart, idet der ikke er noget datamateriale som viser, hvor meget Y2  

 imprægneret træ, der blev importeret, ligesom der heller ikke er  

 oplysninger som beskriver, hvad det imprægnerede træ blev brugt  

 til.
 Spørgsmål L:
 Forekommer der i undertaget tegn på, at dette  

 underlag i forbindelse med eller efter tagentreprisens udførelse har  

 været udsat for mekaniske påvirkninger eller andre  

 påvirkninger, som kan have en indflydelse på undertagets evne til  

 at forhindre vand i at trænge igennem undertaget.
 SVAR:
Der er enkelte steder konstateret, at undertaget har  

 været i kontakt med de klammer, som fastholder tagstenene, hvorved  

 undertaget punktvis kan have taget skade.
På erklæringsbilag 5 er  

 de anvendte klammer vist.
Normalt vil der være en afstand på ca.  

 20 mm mellem tagdugen og klammen, men ved stærk blæst eller ved  

 stedvis slapt monteret undertag, vil dette kunne blafre og derved  

 støde mod undersiden af klammen.
Der er endvidere enkelte steder, hvor  

 søm er gået ved siden af det påforede  

 hjælpespær.
 Spørgsmål M.
 Såfremt spørgsmål L besvares  

 bekræftende, bedes det oplyst, om disse forhold kan være en hel  

 eller delvis årsag til de beskrevne forhold i syns- og  

 skønsmandens besvarelse af spørgsmål 1, herunder  

 særligt 1.1.
 SVAR:
 De under spørgsmål L angivne  

 årsager synes kun i ringe omfang at være årsag til den  

 observerede vandgennemtrængning.
.." Som erklæringsbilag 2 A til syns- og  

 skønsmandens besvarelser er vedlagt en prøvningsrapport af 5.  

 november 1997 fra Statens Byggeforskningsinstitut.
Det hedder heri bl.a.:
"For: Skønsmanden ..
er på omstående vilkår foretaget  

 prøvning af tilsendt diffusionsåbent undertagsmateriale af  

 fabrikatet AA.
Der er modtaget prøve af såvel brugt materiale  

 som ubrugt materiale; begge dele fra samme leverance.
 efter prøvningsbestemmelserne i udkast til Nordtest  

 metode: Roof Tile Underlays: Watertightness   Tent Effect.
med følgende resultat: Det afprøvede  

 ubrugte materiale havde ved afprøvningen en vandgennemgang på  

 14,6 g.
Det brugte materiale havde så stor vandgennemgang, at  

 prøvningerne blev afbrudt, inden de var færdige, idet der ikke  

 kunne opsamles mere vand i prøvestandens reservoir." Det fremgår af prøvningsrapporten, at der er  

 foretaget følgende afvigelse fra prøvningsmetoden:
"Afvigelser fra metoden Der er ikke foretaget accelereret ældning af  

 materialerne.
Da kun en beskeden mængde ubrugt materiale var  

 tilgængeligt, er dette kun prøvet på ét  

 prøveemne, hvor det desuden var nødvendigt at lave en vandret  

 overlapssamling på grund af, at det tilsendte materiale var meget  

 smalt." Som erklæringsbilag 4 til syns- og  

 skønsmandens besvarelser er vedlagt en erklæring af 22.  

 september 1998 fra Dansk Teknologisk Institut, der har følgende  

 konklusion:
 "Vor undersøgelse af en imprægneret  

 afstandsliste, en ueksponeret og en eksponeret tagdug har vist:
·  

 	at der er overvejende sandsynlighed for, at taglisterne er  

 imprægneret med Y2 eller et middel med samme kobber/borforhold som  

 Y2, ·  

 	at der kan udvaskes kobber og bor fra taglisterne, ·  

 	at det er overvejende sandsynligt, at der fra taglisterne er udvasket  

 imprægneringsmiddel (kobber og bor), som efterfølgende er  

 optaget i tagdugen." I et tillæg af 13. november 1998 til Dansk  

 Teknologisk Instituts rapport af 22. september 1998 har instituttet  

 udtalt:
"Analyse af Materiale AA undertag og  

 afstandslister   supplerende analyser Supplerende analyser viser, at der er tebuconasol i  

 træprøverne B5 +B6, og at der er påvist en mindre  

 mængde i det vandige ekstrakt af træprøverne.
 Dette understøtter rapportens konklusion:
 ·  

 	at træet er imprægneret med Y2 eller et middel, der er  

 nært beslægtet med Y2.
 Der kunne ikke påvises Ethanolamin i det vandige  

 ekstrakt, selvom midlet indeholder langt mere ethanolamin end  

 tebuconasol.
Ethanolamin er fuldt blandbart med vand i alle forhold.  

 Det må derfor antages, at ethanolamin er udvasket fra træet i  

 forbindelse med den første vandpåvirkning, som træet har  

 været udsat for.
Det kan derfor ikke forventes, at ethanolamin kan  

 påvises i træet, hvis dette har været udsat for eksponering  

 med vand.
Ethanolamin er en tensidlignende forbindelse, som  

 nedsætter overfladespændinger i vand, det kan derfor ikke  

 udelukkes, at udvasket ethanolamin har været medvirkende til at  

 øge tagdugens permeabilitet." I en tillægserklæring af 15. maj 1999 har  

 syns- og skønsmanden endelig besvaret en række yderligere  

 spørgsmål således:
 Spørgsmål O.
 Efter afgivelse af skønserklæring, tredje  

 del, af 11. oktober 1998 har DTI den 13. november 1998 afgivet Tillæg  

 til rapport af 22.09.1998. Det bedes oplyst, om DTI´s udtalelse af 13.  

 november 1998 giver Dem anledning til at ændre eller præcisere  

 besvarelsen af spørgsmål E og spørgsmål F.
 SVAR:
 Supplerende svar til spørgsmål C:
 Iht. skrivelse af 13.11.98 fra DTI Træteknik  

 indeholder Y2 endvidere Ethanolamin udover de i svar C nævnte stoffer.  

 Mængden er angivet til at være langt større end  

 mængden af tebuconasol, der er oplyst til at være o,48%.
 Supplerende svar til spørgsmål D:
 Udover den nævnte vandindtrængen mellem  

 vingetegl, har der også været mulighed for en udvaskning af  

 afstandslister i forbindelse med eventuel nedbør i perioden mellem  

 oplægning af undertag og oplægning af tagsten.
 Supplerende svar til spørgsmål E:
Såfremt det lægges til grund, at  

 imprægneringsmidlet har været Y2 eller et middel med næsten  

 samme sammensætning, vil der i imprægneringsvæsken have  

 været tensidlignende stoffer som ethanolamin, der nedsætter  

 overfladespændingen for vand.
Herved øges tagdugens  

 permabilitet.
Ethanolamin har ikke kunnet spores, idet det formentlig er  

 udvasket af træet og tagdugen.
 Supplerende svar til spørgsmål F:
Såfremt det lægges til grund, at  

 imprægneringsmidlet har været Y2 eller et middel med næsten  

 samme sammensætning har der i afstandslister været stoffer, som  

 kan nedsætte overfladespændingen på vand på  

 undertaget.
Da vandtætheden i det aktuelle undertag i det  

 væsentligste beror på ikke at nedsætte  

 overfladespændingen, vil forholdet medvirke til at nedsætte  

 tagdugens vandtæthed.
 Spørgsmål P.
 Ved besvarelsen af spørgsmål 3 anføres  

 det, at der efter Deres opfattelse lokalt vil kunne være risiko for  

 svamp og råd på spærene i det omfang, at  

 vandindtrængen øger træets fugtindhold over 18-20 %. De  

 bedes foretage er repræsentativt passende antal målinger til  

 konstatering af træets fugtindhold og på den baggrund oplyse, om  

 der på baggrund heraf er risiko for svampe- og rådangreb.
 SVAR:
Målinger af fugtindhold i træ fandt sted  

 den 13.05.99, hvor det havde regnet samme dag og dagene forinden.
Med  

 fugtighedsmåler Timber-Test FM510 blev følgende fugtindhold  

 fundet:
 Gulv:
 11-12 %, lokalt 16 %, formentlig som følge af dryp  

 fra vasketøj; der var tøjtørring i de fleste  

 loftrum.
 Tagside mod vej:
Spær 11-15 %, et enkelt sted 16 % Påforinger på spærsider 10-12 % Opskalkning på spær 16 % (nr. 31 th.) og 22 % (nr. 29 tv.) Fodbræt af krydsfinér 14-17 %, enkelte steder 18 % og 20 % Tagside mod gård:
Spær 10-15 % Påforinger på spærsider 10-13 % Opskalkning på spær 15-21 % Fodbræt af krydsfiner 15-19 % Fodbræt af træ 14-15 % Rem 13-15 %, et enkelt sted 17 % I alt blev udført ca. 150 målinger.
Ved fodbræt og skalk har trædelene kontakt med  

 bagsiden af tagdugen, og det er samtidig her, at den største  

 vandmængde må forventes på oversiden af undertaget.
Ved  

 skalke og fodbræt, er der målt fugtindhold på mere end 18  

 %. Ved disse steder er der en risiko for råd- og svampeangreb, men der  

 blev ved besigtigelsen ikke konstateret tegn på sådanne skader.  

 Ved påforinger, der ligeledes havde kontakt med bagsiden af tagdug, var  

 der tørt.
Påforinger på spærsider havde generelt  

 lidt mindre fugtindhold end de spær, der var sømmet  

 på.
 Spørgsmål Q.
I svaret på spørgsmål 1  

 ..anføres, at der ved afprøvning af den ueksponerede tagdug  

 tilsyneladende er en ret lille margin fra 14,6 g til acceptgrænsen  

 på 15 g. ved afprøvning for telteffekt.
Det oplyses samtidig, at  

 det ikke vides, om dette forhold er væsentligt.
De bedes  

 forespørge SBI, hvorvidt den konstaterede afvigelse må antages  

 at være væsentlig eller ej.
 SVAR:
Ifølge oplysninger fra SBI skal  

 acceptgrænsen gælde ved afprøvning af en dug, der er  

 frisk, men kunstigt ældet (eller dog en normalt ældet dug). Ved  

 den aktuelle afprøvning er der anvendt en ueksponeret (ikke  

 ældet) dug samt 3 prøver på normalt ældet undertag.  

 Efter hans vurdering har tagdugen ikke bestået prøven for  

 telteffekt, når allerede en frisk (ikke ældet) dug ligger  

 på grænsen og de normalt ældede ikke består.
Se i  

 øvrigt erklæringsbilag 2B pkt. 6.1. (for virgin materials the  

 testing of tent effect is performed after en artificial ageing) og pkt. 6.4.  

 Procedure (artificial ageing).
 Spørgsmål R.
I erklæringens bilag 2 A   prøvningsrapport  

 udarbejdet af SBI   omtales Nordtest-metoden.
Det bedes oplyst, hvornår  

 denne metode er udviklet og endeligt godkendt.
 SVAR:
SBI har oplyst, at Nordtest metoden er udviklet ca.  

 1996 og endeligt godkendt af Nordtest i efteråret 1998. Det forventes,  

 at metodebeskrivelsen bliver udgivet inden sommeren 1999." Adciterede 1 har forklaret, at han har været med  

 til at lave mange undertage af forskellige mærker, men at han ikke  

 havde erfaring med materialet AA.
Han husker ikke præcist,  

 hvornår det blev besluttet at ændre undertaget fra materialet AA  

 til XX, men det var før projektgennemgangsmødet den 4. april  

 1995. Han havde fået oplyst af den tidligere salgsmedarbejder hos  

 indklagede, at der var kommet et nyt undertagsmateriale med bedre egenskaber  

 end materialet AA.
Den tidligere salgsmedarbejder henviste ham til den  

 tekniske salgsassistent hos adciterede 3, der oplyste, at materialet XX var  

 en "storebror" til materialet AA.
Materialet XX var bl.a. uden  

 teltdugseffekt og der skulle ikke presenningoverdækkes i forbindelse  

 med oplægningen.
Han videregav disse oplysninger til klagerens tekniske  

 rådgiver, der herefter besluttede at anvende materialet XX som  

 undertag.
Da undertaget var blevet lagt op, viste det sig, at det ikke kunne  

 fungere som presenningsafdækning.
Efter en nat med utrolig meget  

 nedbør var vandet "pistet" igennem dugen.
Det var vanskeligt  

 at se i første omgang, fordi dugen tørrer hurtigt op, men  

 senere har han indefra set, at vandet går igennem dugen, når det  

 regner.
Han bad om byggeleveranceklausulen, da han efter arbejdets aflevering  

 skulle lave sit kvalitetssikringsmateriale.
Det var klagerens tekniske  

 rådgiver, der ville have klausulen.
Han kan ikke i dag huske, hvorfor  

 den først blev udfærdiget i november 1995, men   så vidt  

 han erindrer   var det fordi han på grund af travlhed først fik  

 gjort noget ved sagen på dette tidspunkt.
Han kørte omkring en  

 trælasthandel og medbragte selv byggeleveranceklausul, som indklagedes  

 tidligere salgsmedarbejder satte indklagedes stempel i.
Indklagedes tidligere  

 salgsmedarbejder var imidlertid lidt i tvivl om, hvorvidt indklagede skulle  

 bruge sin egen byggeleveranceklausul, og det endte med, at indklagedes  

 tidligere salgsmedarbejder valgte indklagedes klausul.
Det var ikke noget  

 "som de gik nærmere ind i" eller som blev diskuteret imellem  

 dem.
De talte således ikke om indklagedes almindelige salgs- og  

 leveringsbetingelser eller om TUN-89. Han havde en konto hos indklagede og  

 vidste, at indklagede havde nogle salgs- og leveringsbetingelser, ligesom han  

 har hørt om TUN-89, men han var ikke bekendt med indholdet af disse  

 bestemmelser.
Indklagede blev løbende orienteret af ham om de  

 problemer, der var opstået ved brug af materialet XX.
Efter at  

 problemerne var opstået, gik indklagedes tidligere direktør ind  

 i sagen.
Indklagedes tidligere salgsmedarbejder har  

 forklaret, at han i 1995 var intern salgsmedarbejder hos indklagede.
Efter  

 adciterede 1´s henvendelse om materialet AA ringede han til adciterede 3,  

 hvor deres tekniske salgsassistent fortalte ham, at materialet XX var bedre  

 men dyrere end materialet AA.
Han videregav denne oplysning til adciterede 1.  

 Han ved ikke om adciterede 1 fik en ordrebekræftelse, men han er ikke  

 sikker, fordi det hele gik så hurtigt.
Han vidste, at der var problemer  

 med materialet XX, da adciterede 1 bad om en byggeleveranceklausul, men han  

 anså det ikke for problematisk at give ham en sådan.
Han skulle  

 bare have fundet, hvor på kontoret hos indklagede formularen lå.  

 Han hentede formularen på salgskontoret.
Han kan ikke huske, om han og  

 adciterede 1 drøftede indholdet.
Han havde da selv været i  

 branchen i ca. 12 år uden tidligere at have udstedt en  

 byggeleveranceklausul.  Han kender ikke noget til, om der er  

 ansvarsbegrænsninger i TUN-89. Ved et salg til ca. 20.000 kr. ville  

 indklagede få et dækningsbidrag på ca. 10 %.
Indklagedes tidligere direktør har  

 forklaret, at han i 1995 var administrerende direktør i indklagede,  

 der senere er fusioneret med et andet selskab, hvor han nu er administrerende  

 direktør.
Adciterede 1 var en ny kunde, som indklagedes tidligere  

 salgsmedarbejder havde trukket med sig.
Indklagede skrev kun sjældent  

 under på en byggeleveranceklausul, idet man var bekymret for at skulle  

 udvide sine garantier og skulle gemme dokumentation i en årrække.  

 Den benyttede byggeleveranceklausul var anbefalet af TUN, og indklagede har  

 haft en standardformular liggende, som er benyttet.
Indklagedes almindelige  

 salgs- og leveringsbetingelser er trykt på bagsiden af indklagedes  

 tilbud og fakturaer.
Det var almindeligt, at indklagede udsendte TUN-89 til  

 en kunde i forbindelse med en kontooprettelse.
Indklagede har ikke ledt efter  

 fakturaerne vedrørende materialet XX, og det er ikke sikkert, at der  

 er sendt en ordrebekræftelse på bestillingen.
Han kom selv ind i  

 sagen i efteråret 1995, da der blev holdt penge tilbage over for  

 adciterede 1. Han ringede til adciterede 3 for at presse på, så  

 adciterede1 kunne få sine penge.
Indklagede har ikke  

 efterfølgende solgt materialet XX.
Baggrunden herfor er bl.a., at  

 adciterede 3 lagde en seddel ind i rullerne, hvori man oplyste, at materialet  

 XX ikke kunne benyttes i forbindelse med imprægnerede  

 afstandslister.
Direktør i adciterede 3 har forklaret, at  

 han er direktør i adciterede 3, der importerer materialerne AA og XX  

 fra Tyskland.
Man stod i virksomheden fra først af lidt  

 uforstående over for klagerne fra indklagede om vandindtrængen,  

 idet man da ikke var bekendt med, at trykimprægneret træ kunne  

 være behandlet med tensider.
Virksomheden har efterfølgende  

 henvendt sig til et anpartsselskab, der er specialist på området,  

 bl.a. for at få klarhed over, hvilke stoffer i trykimprægneret  

 træ, der bevirker vandgennemtrængning på et  

 diffusionsåbent produkt som materialet XX.
Virksomheden har imidlertid  

 ikke kunnet få oplyst, hvorledes væskerne er sammensat.  

 Materialet XX er efter hans opfattelse ikke specielt følsomt over for  

 tensider.
En udbedring af det aktuelle tag vil efter hans opfattelse kunne  

 laves langt billigere end anslået af syns- og skønsmanden.
Det  

 er fuldt forsvarligt at trække en ny bane undertag på det  

 eksisterende undertag, og man behøver ikke at tage teglene ned af  

 taget.
Virksomheden har i alt haft to sager om vandindtrængen  

 vedrørende materialet XX.
Virksomheden har ikke rejst sag mod den  

 tyske producent.
Da virksomheden opdagede problemet, advarede man i rullerne  

 med materialet XX mod tensider.
En sådan advarsel fremgår ikke af  

 virksomhedens markedsføringsmateriale.
Den tekniske salgsassistent hos adciterede 3 har  

 forklaret, at virksomheden lige havde fået materialet XX til erstatning  

 for materialet AA, da hun i foråret talte med indklagedes tidligere  

 salgsmedarbejder og adciterede 1. Hun anså materialet XX for et bedre  

 produkt end materialet AA og anbefalede det derfor som undertag.
Hun var med  

 til besigtigelsen den 10. maj 1995, hvor man konstaterede fugtige striber  

 på spærrene.
Hun opfattede imidlertid ikke situationen som  

 dramatisk.
Syns- og skønsmanden har vedstået sine  

 erklæringer.
Det er hans grundlæggende opfattelse, at det  

 anvendte undertag er uegnet til formålet, fordi det ikke giver den  

 fornødne sikkerhed mod vandindtrængen.
De andre mulige  

 årsager til vandindtrængen, som han omtaler i  

 skønsrapporten, er efter hans opfattelse af teoretisk karakter.
Som  

 anført i skønserklæringen kunne den ueksponerede  

 (ubrugte) tagdug kun lige klare kravene i Nordtest metoden, medens ingen af  

 de eksponerede (brugte) tagduge kunne klare prøven.
Det er i den  

 forbindelse vigtigt at være opmærksom på, at Nordtest  

 metoden ved afprøvningen af ubrugte materialer forudsætter, at  

 materialet forinden udsættes for en nærmere beskrevet kunstig  

 ældning.
Som anført i besvarelsen af spørgsmål Q  

 har tagdugen ikke bestået prøven, når allerede en frisk  

 (ikke ældet) dug ligger på grænsen og de normalt  

 ældede ikke består.
Han har opmålt tagarealet til ca. 1.800  

 kvm.
De anslåede udgifter til en udbedring er ikke baseret på  

 tilbud, men er et kvalificeret bud på, hvad der efter hans opfattelse  

 vil koste at afhjælpe manglerne.
Han mener ikke, at der ved en  

 afhjælpning vil ske en forbedring kun en reetablering af noget, der  

 skulle have været i orden.
Klageren har til støtte for sin påstand  

 over for indklagede gjort gældende, at materialet XX tagdugen lider af  

 en mangel, som indklagede som sælger er ansvarlig for, idet den er  

 uegnet til det formål, hvortil den er solgt.
Det ligger således  

 efter undersøgelserne i forbindelse med det afholdte syn og  

 skøn fast, at den eksponerede tagdug ikke i noget omfang, der har  

 kunnet lade sig måle, har kunnet modstå  

 vandgennemtrængning.
Den ueksponerede og ikke-ældede tagdug  

 lå med 14,6 g. så tæt på grænsen, at den heller  

 ikke med den ældning, der allerede må ske i forbindelse med  

 oplægningen vil være i stand til at modstå  

 vandgennemtrængning, jf. skønsmandens besvarelse af  

 spørgsmål Q.
Spørgsmålet om tensiders mulige  

 betydning for vandgennemtrængning er uden nogen som helst betydning for  

 dette resultat.
Der er således ikke tale om en udviklingsskade, men om  

 en simpel almindelig mangel ved det pågældende produkt.
I  

 øvrigt er udviklingsskadebegrebet, der er udviklet i tilknytning til  

 en entreprenørs materialeansvar og til produktskader, uden betydning  

 for en sælgers mangelansvar.
Det er påfaldende, at indklagede  

 først i duplikken for kort tid siden er inde på  

 spørgsmålet, om de fremlagte standarddokumenter begrænser  

 indklagedes mangelansvar.  Indklagede kan tilsyneladende ikke selv have troet  

 meget på dette.
Der foreligger da heller ikke nogen vedtagelse af disse  

 dokumenter, der kan begrænse mangelansvaret.
Specielt ville det  

 være helt uantageligt, hvis indklagede ved udlevering af  

 leveranceklausulen i november 1995, hvor aflevering for længst havde  

 fundet sted, og alle vidste, at der var problemer med undertaget, skulle  

 kunne begrænse sit ansvar efter købeloven.
Efter  

 byggeleveranceklausulen er indklagede "ansvarlig for mangler i det  

 omfang vor egen leverance er mangelfuld". Det følger af  

 både indklagedes egne almindelige salgs- og leveringsbetingelser og af  

 TUN-89, at disse bestemmelser kan fraviges ved skriftlig aftale, hvilket  

 netop er sket ved den citerede bestemmelse i byggeleveranceklausulen.
I  

 øvrigt er såvel samspillet mellem byggeleveranceklausulen og de  

 nævnte bestemmelser og disse bestemmelsers eget indhold så  

 uklart, at de efter almindelige fortolkningsregler ikke kan  

 påberåbes som grundlag for at fravige den almindelige  

 ansvarsregel i købelovens § 43 til skade for en køber.  

 Klagerens tab må i overensstemmelse med skønsmandens vurdering  

 fastsættes til udgifterne til en forsvarlig afhjælpning.
Klageren  

 har til støtte for sin påstand over for adciterede gjort  

 gældende, at adciterede er erstatningsansvarlig over for klageren i det  

 omfang den konstaterede mangel ved undertaget skyldes udførselsfejl i  

 forbindelse med adciteredes entreprise.
Klageren har henvist til det herom af  

 indklagede anførte.
Indklagede har til støtte for sin principale  

 påstand anført, at det ikke kan lægges til grund, at  

 undertaget er behæftet med en retlig relevant mangel, idet det ikke er  

 dokumenteret, at det leverede undertag ikke var vandtæt.
Der er alene  

 ved Nordtest metoden, der i øvrigt ikke var gældende på  

 leveringstidspunktet, konstateret en vandgennemgang på 14,6 g. på  

 den ueksponerede tagdug, hvilket er tilstrækkeligt til, at denne dug  

 har bestået prøven.
Dette prøveresultat stemmer overens  

 med tyske resultater.
Derudover kan det ikke udelukkes, at vandskaderne  

 skyldes et samspil af flere årsager, herunder udførselsfejl i  

 forbindelse med oplægningen (for stram oplægning under den ret  

 varme sommer, mekaniske påvirkninger i forbindelse med  

 håndteringen, udsættelse for direkte sollys). En  

 nærliggende mulighed er også, at dugens manglende  

 vandbestandighed skyldes tensider fra træimprægnering, hvilket  

 ingen var opmærksom på i 1995. Der foreligger derfor en  

 udviklingsskade, som indklagede, der ikke har haft indflydelse på  

 projektering, valg af undertaget eller garanteret egenskaber ved dette, er  

 ansvarlig for.
Indklagedes mangelansvar må bedømmes på  

 grundlag af byggeleveranceklausulen og TUN-89, der i øvrigt i det  

 væsentlige svarer til indklagedes almindelige salgs- og  

 leveringsbetingelser.
TUN-89 må anses for almindelig kendt i branchen,  

 og der henvises udtrykkeligt til den i byggeleveranceklausulen.  

 Ansvarsbegrænsningerne heri må derfor kunne påberåbes  

 over for klagere.
Det kan ikke være rimeligt, at klageren efter eget  

 valg skulle kunne benytte bestemmelsen i klausulen og se bort fra de  

 bestemmelser, der er til ugunst for klageren.
Også indklagedes  

 almindelige salgs- og leveringsbetingelser, der var optrykt på  

 ordrebekræftelser og fakturaer må anses for kendt og vedtaget af  

 adciterede 1. Det følger udtrykkeligt af TUN-89, at indklagede ikke er  

 ansvarlig for eventuelle fejl eller oplysninger i det materiale, som  

 leverandøren har udarbejdet om undertaget, men at indklagede kun er  

 ansvarlig for mangler, som skyldes fejl eller forsømmelser hos  

 indklagede.
Disse ansvarsbegrænsninger må anses for alment kendt  

 inden for branchen, og adciterede 1 må også have været  

 bekendt med dem ved entreprisens udførelse i 1995. Der er endvidere  

 tale om sædvanlige og rimelige ansvarsbegrænsninger for en  

 mellemhandler, som hverken har produceret materialet eller projekteret dets  

 indbygning i andet materiale.
Dette sidste synspunkt illustreres af, at  

 klageren forsøger at gøre indklagede ansvarlig for en skade til  

 900.000 kr. for en leverance, for hvilken indklagedes dækningsbidrag  

 kun har været nogle få tusinde kroner.
Til støtte for den  

 subsidiære påstand har indklagede anført, at  

 afhjælpning må kunne foretages væsentligt billigere end  

 anført af skønsmanden, jf. forklaringen fra direktøren  

 hos adciterede 3. Det må også tages i betragtning, at en  

 udskiftning af undertaget på nuværende tidspunkt vil være  

 en forbedring af klagerens tag, der blandt andet herved vil få en  

 længere levetid.
Adciterede 1 har til støtte for sin  

 frifindelsespåstand anført, at valget af materiale XX blev  

 foretaget af klageren, og at der ikke i forbindelse med dette valg er  

 grundlag for at pålægge adciterede 1 noget ansvar.
Der er heller  

 ikke i sagen grundlag for at antage, at der i forbindelse med  

 oplægningen af undertaget er begået udførelsesfejl eller  

 foreligger andre forhold, som adciterede 1 er ansvarlig for.
Adciterede 1 har  

 tilsluttet sig det af klageren anførte vedrørende  

 byggeleveranceklausul, indklagedes salgs- og leveringsbetingelser og  

 TUN-89.
Efter oplysningerne om den skete  

 vandindtrængning på klagerens loft og syns- og  

 skønsmandens besvarelse af de stillede spørgsmål  

 suppleret med de undersøgelser, der er foretaget i sagen, finder  

 voldgiftsretten, at undertaget, må anses for uegnet til det  

 formål, hvortil det er solgt, idet det ikke yder den fornødne  

 sikkerhed mod vandindtrængning.
Det må derfor anses for  

 behæftet med en væsentlig mangel.
Voldgiftsretten bemærker  

 i tilslutning hertil, at retten må opfatte Nordtest metoden som  

 angivende rimelige krav til egenskaberne ved en undertagsdug som den  

 foreliggende.
Efter Nordtest metoden må det antages, at den  

 afprøvede ueksponerede (ikke-brugte) dug efter normal ældning  

 ikke ville bestå prøven, jf. navnlig skønsmandens  

 besvarelse af spørgsmål Q.
Der er ikke under sagen fremlagt en ordrebekræftelse  

 vedrørende adciterede 1´s bestilling af materialet XX hos indklagede  

 eller fakturaer vedrørende salget.
Der er på dennne baggrund  

 ikke grundlag for at antage, at der i forbindelse med leveringen er sket  

 vedtagelse af indklagedes almindelige salgs- og leveringsbetingelser.
Der er  

 heller ikke efter det for voldgiftsretten i øvrigt oplyste grundlag  

 for at antage, at der på dette tidspunkt er sket vedtagelse af TUN-89.  

 Adciterede 1 henvendte sig den 8. november 1995 efter opfordring fra  

 klagerens tekniske rådgiver rådgiver hos indklagede for at  

 få udleveret en byggeleveranceklausul.
Denne henvendelse skete flere  

 måneder efter indklagedes levering af undertaget og arbejdets  

 aflevering og på et tidspunkt, da problemerne med undertaget var kendt  

 også hos indklagede.
Det må efter rettens opfattelse have  

 formodningen imod sig, at adciterede 1 ikke ved denne henvendelse var  

 indstillet på at acceptere nogen form for begrænsninger i det  

 mangelansvar, som på dette tidspunkt påhvilede indklagede efter  

 købeloven.
Nogen drøftelse af dette spørgsmål  

 fandt da heller ikke efter det oplyste sted mellem adciterede 1 og  

 indklagedes tidligere salgsmedarbejder, der begge anså udstedelsen af  

 byggeleveranceklausulen for en formsag.
Det forhold, at der i  

 byggeleveranceklausulen henvises til TUN-89, kan derfor ikke efter rettens  

 opfattelse medføre, at disse bestemmelser kan anses for vedtaget  

 mellem adciterede 1 og indklagede.
Retten finder det herefter  

 ufornødent at tage stilling til, om indklagedes almindelige salgs- og  

 leveringsbetingelser og TUN-89 indeholder begrænsninger i forhold til  

 genussælgerens ansvar efter købeloven, idet de nævnte  

 bestemmelser som anført ikke kan anses for vedtaget mellem adciterede  

 1 og indklagede.
Det er under sagen ubestridt, at klageren kan rette sit  

 erstatningskrav direkte mod indklagede, og retten finder herefter, at  

 indklagede som genussælger er erstatningsansvarlig for det tab, som  

 klageren har lidt, jf. købelovens § 43, stk. 3. Tabet må efter  

 rettens opfattelse fastsættes til det beløb, som  

 skønsmanden har skønnet det vil koste at foretage en forsvarlig  

 afhjælpning ved at opsætte et undertag, der giver den  

 fornødne sikkerhed mod vandgennemtrængning.
Der er ikke under  

 sagen fremkommet oplysninger, der giver grundlag for at tilsidesætte  

 skønsmandens skøn på 400 kr. pr. kvm., som også  

 efter rettens vurdering forekommer som et rimeligt skøn.
Der er heller  

 ikke grundlag for at fastslå, at klageren nu stilles bedre end klageren  

 ville være stillet, hvis klagern i 1995 havde modtaget et  

 kontraktmæssigt undertag.
Retten fastsætter herefter den  

 erstatning, som indklagede skal betale til klageren til 900.000 kr. inkl.  

 moms.
Med sagsomkostninger forholdes som nedenfor bestemt, hvorved  

 bemærkes, at klageren efter det oplyste har forholdt omkostninger  

 på 39.200 kr. til syn og skøn vedrørende undertaget.
Retten lægger til grund, at valget af materialet XX  

 blev foretaget af klagerens tekniske rådgiver efter drøftelse  

 blandt andet med adciterede 1. Der er ikke grundlag for at fastslå, at  

 adciterede 1 i den forbindelse har handlet ansvarspådragende.
Der er  

 heller ikke grundlag for at antage, at adciterede 1 havde mulighed for at  

 fremskaffe materialet XX i kontraktmæssig stand.
Herefter og da det  

 ikke er godtgjort, at der er sket udførelsesfejl i forbindelse med  

 oplægningen af undertaget, frifinder voldgiftsretten adciterede for det  

 af klageren rejste krav mod ham.
Med sagsomkostninger forholdes som nedenfor  

 bestemt.
 Thi bestemmes:
Indklagede skal til klageren betale 900.000 kr. med tillæg af  

 rente svarende til Nationalbankens diskonto plus 5 % fra den 4. januar 1999,  

 til betaling sker.
I sagsomkostninger skal indklagede betale 90.000 kr. til  

 klageren.
 Indklagede skal betale voldgiftsrettens omkostninger.
 Adciterede 1 frifindes for det af adcitanten rejste krav.
 I sagsomkostninger skal adciterede til adcitanten betale 40.000 kr.  

 Adcitanten skal betale voldgiftsrettens omkostninger.
