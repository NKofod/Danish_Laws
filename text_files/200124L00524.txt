Betænkning afgivet af  

 Uddannelsesudvalget den 14. maj 2002 Betænkning over Forslag til lov om ændring af lov om  

 friskoler og private grundskoler m.v.
[af  

 undervisningsministeren (Ulla Tørnæs)] 1. Ændringsforslag Der er stillet 6 ændringsforslag til lovforslaget.  

 Undervisningsministeren har stillet ændringsforslag nr. 1, 2, 4, 5 og  

 6. Dansk Folkepartis medlemmer af udvalget har stillet ændringsforslag  

 nr. 3.
2. Udvalgsarbejdet Lovforslaget blev fremsat den 13. marts 2002 og var til 1.  

 behandling den 4. april 2002. Lovforslaget blev efter 1. behandling henvist  

 til behandling i Uddannelsesudvalget.
Møder Udvalget har behandlet lovforslaget i 7 møder.
Høring Et udkast til lovforslaget har inden fremsættelsen  

 været sendt i høring, og undervisningsministeren sendte den 25.  

 februar 2002 dette udkast til udvalget, jf. alm. del   bilag 184. Den 2.  

 april 2002 sendte undervisningsministeren de indkomne høringssvar samt  

 et notat herom til udvalget.
Skriftlige henvendelser Udvalget har i forbindelse med udvalgsarbejdet modtaget  

 skriftlige henvendelser fra:
Dansk Friskoleforening, Nr.
Lyndelse Friskole, Odense Friskole, Stige Friskole, Vedsted Friskole og Aabenraa Friskole.
 Undervisningsministeren har over for udvalget kommenteret  

 de skriftlige henvendelser til udvalget.
Deputationer Endvidere har Dansk Friskoleforening mundtligt over for  

 udvalget redegjort for sin holdning til lovforslaget.
Spørgsmål Udvalget har stillet 29 spørgsmål til  

 undervisningsministeren til skriftlig besvarelse, som denne har besvaret. 10  

 af udvalgets spørgsmål og undervisningsministerens svar  

 herpå er optrykt som bilag 2 til betænkningen.
3. Indstillinger og politiske bemærkninger Et flertal i udvalget (V, KF, SF, RV og KRF)  

 indstiller lovforslaget til vedtagelse med de af  

 undervisningsministeren stillede ændringsforslag.
Flertallet vil stemme  

 imod det af et mindretal stillede ændringsforslag.
Socialistisk Folkeparti finder, at de frie skoler er et  

 udmærket supplement til folkeskolen.
Det er en væsentlig del af  

 en dansk uddannelsestradition, at der har været frie skoler, det vil  

 sige friskoler, private grundskoler og efterskoler.
Det afgørende i  

 den forbindelse er, at de pågældende skoler kan være  

 anderledes end folkeskolen; de skal ikke være kopier af folkeskolen,  

 for så kan det næsten være lige meget.
De skal kunne gribe  

 undervisningen an på deres helt egen måde.
Det betyder, at  

 forældre på denne måde kan have en skole helt efter deres  

 eget hoved.
Det betyder samtidig, at folkeskolen også kan modtage  

 inspiration fra frie skoler, der griber undervisningen an på en helt  

 anderledes måde.
 Derfor var Socialistisk Folkeparti imod lovforslaget, som  

 det så ud ved 1. behandling, idet det lagde op til begrænsninger  

 i de frie skolers frihed med den konsekvens, at der var risiko for, at de  

 efterhånden blot blev kopier af folkeskolen.
 Disse begrænsninger drejede sig først og  

 fremmest om, at der skulle føres tilsyn ikke kun med dansk,  

 regning/matematik og engelsk, men også med historie/samfundsfag og  

 naturvidenskabelige fag, det vil sige stort set hele fagrækken, som den  

 kendes fra folkeskolen.
 Også ændringen i formålsbestemmelsen med  

 formuleringen om, at de frie skoler skulle arbejde på grundlag af  

 menneskerettighederne, var påfaldende, bl.a. fordi nyformuleringen  

 primært rummede en masse retorik.
Socialistisk Folkeparti er tilhænger af, at tilsynet  

 med de frie skoler bliver forbedret, så det sikres, at de står  

 mål med folkeskolen.
Derfor har Socialistisk Folkeparti også  

 tidligere opfordret undervisningsministeren til at bruge den eksisterende lov  

 mere aktivt.
 Netop fordi Socialistisk Folkeparti lægger  

 afgørende vægt på de frie skolers frihed, opfordrede  

 Socialistisk Folkeparti undervisningsministeren til at ændre  

 lovforslaget, så der kom regler på området, som udbygger de  

 eksisterende regler, uden at de antaster skolernes frihed.
 Det er det, der nu sker med de ændringer, som  

 undervisningsministeren foreslår.
Det betyder, at det eneste nye i formålsbestemmelsen  

 er, at skolerne skal »forberede eleverne til at leve i et samfund med frihed  

 og folkestyre«.
Det burde være en selvfølge, og det kan  

 Socialistisk Folkeparti kun gå ind for.
 Når det samtidig er lykkedes at begrænse  

 antallet af fag, der direkte er omfattet af tilsynet, til de nuværende  

 fag: dansk, regning/matematik og engelsk, er skolernes frihed ikke antastet,  

 og lovgivningen vil derfor fortsat minde om den eksisterende lov, men  

 tilsynet kommer til at fungere mere aktivt, end det har været  

 tilfældet nogle steder i dag.
Efter Det Radikale Venstres opfattelse skal tilsynet med,  

 at de frie skolers undervisning »står mål med, hvad der  

 almindeligvis kræves i folkeskolen«, være reelt.  

 Undersøgelsen af det eksterne tilsyn fra efteråret 2001 viser,  

 at det ikke nødvendigvis er tilfældet.
Derfor støtter Det  

 Radikale Venstre en præcisering og en styrkelse af det eksterne tilsyn.  

 Lovforslaget havde en udformning, der efter Det Radikale Venstres opfattelse  

 anfægtede den frie skoles frihed til at organisere undervisningen  

 på andre måder end folkeskolen og gav undervisningsministeren  

 adskillige bemyndigelser vedrørende tilsynets funktion, hvorfor Det  

 Radikale Venstre under 1. behandling af lovforslaget opfordrede regeringen  

 til en drøftelse af og en forhandling om udformningen.
En sådan  

 forhandling har fundet sted, og Det Radikale Venstre noterer med tilfredshed,  

 at undervisningsministeren har stillet ændringsforslag til den  

 gældende lovs formulering af § 1 og § 9 samt til paragrafferne med  

 bemyndigelserne, så det kommer til at fremgå, hvilke krav der  

 skal opfyldes af det eksterne tilsyn.
 Med vedtagelsen af disse ændringsforslag kan Det  

 Radikale Venstre stemme for lovforslaget ved 3. behandling, fordi de frie  

 skolers særkende fastholdes.
 Et mindretal i udvalget (S) indstiller lovforslaget  

 til vedtagelse med det af et mindretal stillede ændringsforslag.  

 Mindretallet vil stemme imod de af undervisningsministeren stillede  

 ændringsforslag.
Det er med dyb undren Socialdemokratiet har været  

 vidne til, at regeringen ikke har ønsket at forhandle med  

 Socialdemokratiet om det foreliggende lovforslag, men derimod har valgt at  

 søge forligskredsen i de partier, der under 1. behandling var mest  

 kritiske.
Socialdemokratiet ønsker en række forskellige  

 opstramninger af tilsynet med friskolerne, da tilsynet faktisk har  

 været lemfældigt og tilfældigt.
Det viser  

 undersøgelsen fra Undervisningsministeriet, der er beskrevet i  

 lovforslaget.
Når tilsynet kunne være til stede på 50  

 skoler uden overhovedet at overvære undervisningen, må der siges  

 at være behov for en opstramning.
Socialdemokratiet stemmer derfor imod  

 de af undervisningsministeren stillede ændringsforslag, men for  

 ændringsforslag nr. 3 stillet af Dansk Folkeparti.
Socialdemokratiet  

 havde gerne set, at tilsynet var blevet styrket, ved at kommunerne skulle  

 stå for udpegningen af de tilsynsførende.
Det er kommunerne, der  

 har ekspertisen, og det ville sikre en langt mere ensartet behandling landet  

 over.
Således så Socialdemokratiet også gerne, at  

 bemærkningerne til ændringsforslag nr. 4 kom til at gælde  

 for alle 9 fag indeholdt i det oprindelige forslag.
For Socialdemokratiet er friskolerne og den tradition og  

 kulturarv, der også ligger heri, det danske frisind, vigtigt.  

 Socialdemokratiet synes, at der foregår et meget flot og godt stykke  

 pædagogisk udviklingsarbejde mange steder på de frie skoler.  

 Socialdemokratiet havde derfor gerne set, at også evalueringsloven var  

 blevet inddraget, således at de mange gode resultater, som også  

 ligger på friskoleområdet, kunne blive evalueret.  

 Socialdemokratiet så gerne en yderligere tydeliggørelse af, hvad  

 det vil sige at stå mål med folkeskolen.
Hvad dette  

 indebærer, har jo givet anledning til mange tvister.
Flere  

 tilsynsførende kan være et element heri, men Socialdemokratiet  

 havde gerne set, at det var kommunerne, der førte tilsynet med de frie  

 grundskoler og dermed kunne sikre, at ressourcerne hertil bruges optimalt.  

 For Socialdemokratiet handler det først og fremmest om børnene.  

 Det er deres uddannelse og mulighed for at begå sig i samfundet, det  

 handler om.
Det, der er vigtigt for Socialdemokratiet, er undervisningens  

 kvalitet og bestræbelserne på at skabe det bedste fundament for  

 fremtidens samfundsborgere.
Friskoletraditionen og de værdier, der ligger heri,  

 er en del af vores kulturarv, men der er også andre værdier, der  

 er vigtige for Socialdemokratiet, og det er de værdier, som ligger i  

 menneskerettighederne, som også er flot beskrevet i den  

 europæiske menneskerettighedskonvention.
Socialdemokratiet er faktisk  

 godt tilfreds med den formålsbeskrivelse, som fremgår af  

 undervisningsministerens oprindelige lovforslag, altså respekten for  

 det enkelte menneske, demokratiopfattelsen   som jo stort set deles i  

 Folketinget   ligeværdigheden, ligebehandlingen af mennesker uanset  

 køn og menneskerettighederne.
Undervisningsministerens  

 ændringsforslag indebærer reelt en svækkelse af den  

 formålsparagraf, undervisningsministeren oprindelig havde  

 foreslået for friskolerne.
Socialdemokratiet havde gerne set, at  

 undervisningsministeren havde beholdt den europæiske  

 menneskerettighedskonvention som en del af formålsparagraffen i stedet  

 for blot at henvise til lovforslagets bemærkninger.
Det er vigtigt for  

 Socialdemokratiet at slå fast, at det er disse principper, som  

 gør sig gældende for al grundskolevirksomhed i Danmark.  

 Socialdemokratiet synes, det er en vigtig forudsætning for det samlede  

 uddannelsessyn, at der ligger en fælles ramme for at drive  

 grundskolevirksomhed.
Et andet mindretal i udvalget (DF) indstiller  

 lovforslaget til forkastelse ved 3. behandling og vil stemme for det  

 af et mindretal stillede ændringsforslag.
Mindretallet vil stemme imod  

 de af undervisningsministeren stillede ændringsforslag.
 Dansk Folkeparti kan ikke stemme for lovforslaget, da  

 Dansk Folkeparti ikke mener, at de stramninger, undervisningsministeren har  

 stillet forslag om, er skrappe nok.
 Dansk Folkeparti stemmer imod de af  

 undervisningsministeren stillede ændringsforslag for at markere, at  

 Dansk Folkeparti er meget utilfreds med den løsning,  

 undervisningsministeren er kommet med.
 Et tredje mindretal i udvalget (EL) vil stemme  

 hverken for eller imod lovforslaget ved 3. behandling og vil stemme for de af  

 undervisningsministeren under nr. 1, 4, 5 og 6 stillede  

 ændringsforslag.
Enhedslisten er enig i den grundsten i skolepolitikken, at  

 der skal være undervisningspligt i Danmark, men mener ikke, at der skal  

 være folkeskolepligt.
Enhedslisten er desuden enig i, at  

 forældrene skal have hovedansvaret for, at børnene får en  

 undervisning, der i almindelighed står mål med, hvad der  

 kræves i folkeskolen.
Til gengæld har samfundet også et ansvar for  

 barnets tarv.
Samfundet har således et ansvar for at sikre, at  

 børn faktisk får en undervisning i de frie skoler, der  

 står mål med, hvad der kræves i folkeskolen.
Det ansvar kræver et kvalificeret tilsyn.  

 Enhedslisten er nået frem til, at det tilsyn, der er i dag, ikke er  

 godt nok.
Enhedslisten ønsker et mere kvalificeret tilsyn, der er  

 generelt i stedet for at være rettet mod de særlige fag dansk,  

 regning/matematik og engelsk.
Enhedslisten ønsker ikke, at tilsynet ligger hos  

 kommunerne, da det kommunale skolevæsen ofte er i en slags konkurrence  

 med de frie skoler.
Derfor bør tilsynet være statsligt,  

 altså ligge i Undervisningsministeriet.
 Enhedslisten ønsker et tilsyn, der ikke kun handler  

 om det faglige niveau, men også omfatter de blødere kompetencer.  

 De demokratiske kompetencer skal sikres med henvisning til 1) barnets  

 rettigheder, 2) grundlaget for et fælles samfund og 3) lige mulighed  

 for senere at kunne deltage i samfund og erhvervsudøvelse.
 Enhedslisten kan støtte, at tilsynet gøres  

 mere helhedsorienteret.
 Enhedslisten kan støtte oprydningen i bemyndigelser  

 og fjernelsen af den direkte henvisning til den europæiske  

 menneskerettighedskonvention.
 Samlet set virker lovforslaget stadig ikke som et  

 gennemtænkt og konsekvent lovforslag om et forbedret tilsyn, selv om  

 risikoen for et umotiveret angreb på muslimske skoler er mindsket  

 betydeligt.
 Enhedslisten vil derfor undlade at stemme for lovforslaget  

 ved 3. behandling.
 Tjóðveldisflokkurin, Inuit Ataqatigiit og  

 Siumut var på tidspunktet for betænkningens afgivelse ikke  

 repræsenteret med medlemmer i udvalget og havde dermed ikke adgang til  

 at komme med indstillinger eller politiske udtalelser i  

 betænkningen.
 En oversigt over Folketingets sammensætning er  

 optrykt i betænkningen.
4. Ændringsforslag med bemærkninger Ændringsforslag Til § 1 Af	undervisningsministeren, tiltrådt af et flertal  

 (V, KF, SF, RV, EL og KRF):
 1) Nr. 1 affattes således:
 »1.	I § 1, stk. 1, indsættes efter 1.  

 pkt.:
»Skolerne skal forberede eleverne til at leve i et samfund  

 med frihed og folkestyre.«« [Enklere affattelse] Af	undervisningsministeren, tiltrådt af et flertal  

 (V, KF, SF, RV og KRF):
 2) Nr. 3 affattes således:
 »3.	§ 9, stk. 2. 1. og 2. pkt., ophæves, og  

 i stedet indsættes:
»Forældrekredsen vælger for højst 4  

 år en eller flere personer til at føre tilsyn med elevernes  

 standpunkt i dansk, regning/matematik og engelsk samt med, om skolens samlede  

 undervisningstilbud ud fra en helhedsvurdering står mål med, hvad  

 der almindeligvis kræves i folkeskolen.
Den eller de  

 tilsynsførende skal endvidere påse, at undervisningssproget er  

 dansk.
Forældrekredsen kan i stedet anmode kommunalbestyrelsen i  

 skolekommunen om at varetage disse tilsynsopgaver.
Undervisningsministeren  

 kan fastsætte nærmere regler om valget af den eller de  

 tilsynsførende.
Den eller de tilsynsførende må ikke  

 tilhøre forældrekredsen, være medlem af bestyrelsen,  

 være ansat på skolen eller være gift eller nært  

 beslægtet med disse personer.«« [Ændring af tilsynets opgaver] Af	et mindretal (DF), tiltrådt af et mindretal  

 (S):
 3) Nr. 3 affattes således:
 »3.	§ 9, stk. 2, 1. pkt., affattes  

 således:
»Undervisningsministeren udpeger en person, der sammen med  

 en eller flere personer, som forældrekredsen vælger for  

 højst 4 år ad gangen, fører tilsyn med elevernes  

 standpunkt i dansk, regning/matematik og engelsk og med, at  

 undervisningssproget er dansk, jf. § 2, stk. 3, 1. pkt.«« [Undervisningsministeren udpeger altid en  

 tilsynsførende] Af	undervisningsministeren, tiltrådt af et flertal  

 (V, KF, SF, RV, EL og KRF):
 4) Nr. 4-8 udgår, og i stedet indsættes som  

 nyt nummer:
 »01. § 9, stk. 4-6, ophæves, og i stedet  

 indsættes:
»Stk. 4. Den eller de tilsynsførende skal aflægge  

 mindst et årligt tilsynsbesøg på skolen.
Undervisningen  

 skal overværes i et omfang afstemt efter skolens størrelse, dog  

 svarende til mindst en hel skoledag.
Undervisningen inden for hvert af de  

 fagområder, som folkeskolens fagkreds naturligt kan opdeles i, skal  

 overværes af en tilsynsførende.
Derudover skal den eller de  

 tilsynsførende drøfte indholdet af skolens undervisningsplaner  

 med skolens leder og lærere og vurdere det anvendte  

 undervisningsmateriales faglige og pædagogiske kvalitet.
Stk. 5. Den eller de tilsynsførende afgiver hvert  

 år en skriftlig tilsynserklæring til forældrekredsen og  

 skolens bestyrelse om tilsynet efter stk. 2, herunder om elevernes standpunkt  

 i de fag, der er nævnt i stk. 2. I tilfælde, hvor  

 forældrekredsen har valgt flere tilsynsførende, og hvor disse  

 ikke er enige om affattelsen af den skriftlige tilsynserklæring, skal  

 dette fremgå af erklæringen.
Enhver tilsynsførende har ret  

 til at afgive sit særstandpunkt til forældrekredsen.
Skolen  

 udleverer den skriftlige tilsynserklæring til forældrekredsen og  

 offentliggør den på skolens hjemmeside på internettet,  

 hvis skolen har en hjemmeside.
Undervisningsministeren kan fastsætte  

 nærmere regler om formen for afgivelse af tilsynserklæringen.
Stk. 6. Skønner den eller de  

 tilsynsførende, at elevernes standpunkt, jf. stk. 2, ikke står  

 mål med, hvad der almindeligvis opnås i folkeskolen, eller at  

 skolens undervisning ikke opfylder kravet i § 1, stk. 1, 1. pkt.,  

 fastsættes en frist på mindst 3 måneder til forbedring af  

 forholdene.
Hvis den eller de tilsynsførende stadig finder  

 undervisningen mangelfuld, udfærdiger den eller de  

 tilsynsførende en erklæring herom, som sendes til høring  

 i forældrekredsen og i skolens bestyrelse.
Hvis den eller de  

 tilsynsførende efter høringen fortsat finder undervisningen  

 mangelfuld, indsendes en begrundet indberetning med de eventuelt afgivne  

 høringssvar til Undervisningsministeriet.
Undervisningsministeren kan  

 herefter træffe beslutning om, at skolen ikke længere er en fri  

 grundskole efter denne lov, og at skolen ikke kan modtage tilskud efter denne  

 lov, medmindre ministeren skønner, at der er behov for at  

 iværksætte et yderligere tilsyn efter stk. 7.
Stk. 7. Undervisningsministeren kan i særlige  

 tilfælde træffe beslutning om yderligere tilsyn med en skole.  

 Undervisningsministeren kan beslutte, at kommunalbestyrelsen i skolekommunen  

 skal føre dette tilsyn.
Undervisningsministeren kan beslutte,  

 hvorledes det yderligere tilsyn i de enkelte konkrete tilfælde skal  

 udføres.
 Stk. 8. Hvis der på baggrund af et yderligere  

 tilsyn efter undervisningsministerens skøn ikke er tilstrækkelig  

 sikkerhed for, at skolen opfylder kravene i § 1, stk. 1, kan  

 undervisningsministeren beslutte, at skolen ikke længere er en fri  

 grundskole efter denne lov, og at skolen ikke kan modtage tilskud efter denne  

 lov.
 Stk. 9. Hvis undervisningsministeren i medfør af  

 stk. 6 eller 8 har truffet beslutning om, at en skole ikke længere er  

 en fri grundskole efter denne lov, er eventuel fortsat undervisning på  

 skolen af børn i den undervisningspligtige alder herefter omfattet af  

 bestemmelserne i kapitel 8, herunder bestemmelserne om kommunalbestyrelsens  

 tilsyn med undervisningen.
Stk. 10. Skolen skal til tilsynet efter stk. 2, 3 og 7  

 på begæring udlevere de oplysninger, som den eller de  

 tilsynsførende finder har betydning for tilsynets  

 udførelse.«« [Præcisering af varetagelsen af tilsynsopgaverne  

 m.v.] 5) Nr. 9 affattes således:
» »Stk. 7. En skole kan kun anvende bygninger til skolens skole- og  

 undervisningsformål, når bygningerne er godkendt hertil af de  

 stedlige bygnings- og brandmyndigheder.«« [Præcisering af tilskudsbetingelse] Til § 2 6) Stk. 3 affattes således:
»Stk. 3. Tilsynet efter § 9, stk. 2, 1. og 2. pkt., som  

 ændret ved denne lovs § 1, nr. 3, med skolens samlede  

 undervisningstilbud samt med, at undervisningssproget er dansk, skal senest  

 være iværksat den 1. november 2002.« [Konsekvens af ændringsforslag nr. 2] Bemærkninger Til nr. 1 I ændringsforslaget udgår alene den direkte  

 henvisning til den europæiske menneskerettighedskonvention, især  

 for at give bestemmelsen en enklere affattelse, der er koncentreret om det  

 centrale i det foreslåede nye krav til undervisningen, som er at  

 forberede eleverne til at leve i et samfund med frihed og folkestyre.
Den  

 ændrede formulering indeholder derfor samme overordnede krav til  

 undervisningen som den i lovforslaget foreslåede.
Da de  

 grundlæggende frihedsrettigheder og menneskerettigheder er en  

 væsentlig del af det danske samfunds karakter, vil forberedelsen af  

 eleverne skulle ske på grundlag af disse rettigheder.
Forslaget vil således fortsat indebære, at de  

 frie grundskoler vil være forpligtede til at undervise eleverne  

 på en sådan måde, at eleverne vil kunne lære og bl.a.  

 derigennem kunne komme til at respektere, at det danske samfund bygger  

 på en række grundlæggende menneske- og frihedsrettigheder,  

 herunder forbud mod diskrimination, hvad enten det drejer sig om køn,  

 race eller religion m.v.
Dette indebærer, at f.eks. skoler, der bygger  

 på et religiøst grundlag, vil være forpligtede til  

 også at undervise eleverne i det grundlæggende princip om  

 religionsfrihed.
Skolerne vil også være forpligtede til at  

 undervise eleverne i principperne for det danske folkestyre.
Skolerne skal  

 endvidere arbejde på at bibringe eleverne en forståelse af,  

 hvilke principper for menneskerettigheder og grundlæggende  

 frihedsrettigheder der har fundet udtryk i den europæiske  

 menneskerettighedskonvention, og som   manifesteret ved loven om denne  

 danner grundlag for det danske samfund.
Skolerne må ikke i strid med  

 menneskerettighederne forsøge at tilintetgøre disse rettigheder  

 eller at begrænse dem.
Dette kan være tilfældet, hvis  

 undervisningen indebærer f.eks. en religiøs, racistisk eller  

 anden diskrimination eller anden krænkelse af elevernes eller andres  

 forenings- og ytringsfrihed eller anden rettighed, der er beskyttet af  

 menneskerettighedskonventionen.
Kravet i ændringsforslaget retter sig  

 mod de frie grundskoler uanset deres idégrundlag, og det er sagligt  

 velbegrundet at stille krav til skolernes virksomhed på dette punkt som  

 betingelse for den meget betydelige medfinansiering, som det offentlige  

 påtager sig.
 Det nye krav til undervisningen omfatter hele skolens  

 virksomhed, herunder eventuel modersmålsundervisning.
Den foreslåede bestemmelse vil indebære, at  

 hverken en skoles vedtægtsbestemte formål eller den undervisning,  

 som skolen faktisk giver eleverne, må modvirke kravet om at forberede  

 eleverne til at leve i et samfund, der bygger på frihed og folkestyre  

 ud fra respekt for de grundlæggende frihedsrettigheder og  

 menneskerettigheder.
Dette vil være tilfældet, hvor en skoles  

 undervisning f.eks. ikke respekterer lighed mellem kønnene eller i  

 øvrigt udviser intolerance over for andre holdninger end dem, som  

 skolen bygger på.
Bestemmelsen udelukker ikke, at en skole bygger  

 på en grundholdning om, at manden er kvinden overlegen, hvis skolen i  

 sin undervisning samtidig sikrer, at eleverne får kendskab til de  

 principper for ligestilling mellem kønnene, som samfundet i  

 øvrigt bygger på, med henblik på at eleverne vil kunne  

 komme til at respektere dette.
Tilsvarende gælder, hvis en skole bygger  

 på en holdning om, at et eller flere af principperne for det danske  

 folkestyre er forkerte, eller at der ikke skal være religionsfrihed i  

 Danmark.
Tilsynet med, om det nye krav overholdes, påhviler  

 forældrekredsen som led i tilsynet med en fri grundskoles almindelige  

 virksomhed.
Den eller de eksterne tilsynsførende vil ikke direkte have  

 tilsyn med overholdelsen af dette krav, men de vil kunne meddele til  

 Undervisningsministeriet, hvis de observerer tegn på, at kravet ikke  

 overholdes.
Undervisningsministeriet vil i så fald kunne etablere et  

 yderligere tilsyn med skolen, ligesom ministeriet vil kunne gøre det,  

 hvis der fra anden side bliver gjort opmærksom på problemer med  

 overholdelsen af kravet.
Til nr. 2 Ændringsforslaget vil indebære, at den  

 styrkelse af tilsynet med de frie grundskoler, som der skønnes at  

 være behov for, sker ved, at det forældrevalgte, eksterne tilsyn  

 udvides til også at omfatte tilsyn med skolens samlede  

 undervisningstilbud samt med, at undervisningssproget er dansk.
I forhold til  

 det fremsatte lovforslag betyder denne måde at styrke tilsynet  

 på, at det undgås, at de tilsynsførende kan blive i tvivl  

 om, at det grundlæggende frihedsprincip for de frie grundskoler skal  

 respekteres.
Samtidig gennemføres der en effektiv styrkelse af  

 tilsynet med skolerne.
Ændringsforslaget vil medføre, at den  

 tilsynsførende skal vurdere, om den frie grundskole ud fra en  

 helhedsvurdering af dennes samlede undervisningstilbud giver eleverne de  

 samme muligheder for en alsidig personlig udvikling og kundskabstilegnelse,  

 som hvis de havde gået i folkeskolen.
Denne vurdering skal foretages  

 med udgangspunkt i skolens undervisningsplaner.
For at undervisningen kan opfylde grundlovens krav, skal  

 en fri grundskole undervise i flere fagområder og emner end de tre fag,  

 hvor der efter den gældende lov føres eksternt tilsyn med  

 elevernes standpunkt.
Den frie grundskole skal tilbyde undervisning inden for  

 hvert af de fagområder, som folkeskolens fagkreds naturligt kan opdeles  

 i.
Det vil sige i humanistiske fag, herunder historie/samfundsfag,  

 praktisk-musiske fag, herunder idræt, samt naturvidenskabelige fag.
Det  

 er i den henseende afgørende, at den frie grundskole ud fra en  

 helhedsvurdering giver eleverne de samme muligheder for en alsidig personlig  

 udvikling og kundskabstilegnelse, som hvis de havde gået i  

 folkeskolen.
De eksterne tilsynsførende er efter den  

 gældende lov ikke forpligtede til at påse overholdelsen af  

 lovkravet om, at undervisningssproget er dansk.
Hvis forældrekredsen  

 ikke tillægger overholdelsen særlig vægt, er der reelt ikke  

 tilsyn hermed.
Det har vist sig, at navnlig undervisningen i  

 orienteringsfag ved nogle skoler for tosprogede er af ret begrænset  

 omfang og i nogle enkelte tilfælde for naturfagenes vedkommende i strid  

 med almindelig viden i dag.
Et eksempel herpå er skoler, hvor eleverne  

 ikke stifter bekendtskab med Darwins udviklingslære.
Det vil ikke  

 være et krav til undervisningen, at dens formål skal være,  

 at eleverne skal tilslutte sig Darwins udviklingslære, men eleverne  

 skal vide, at det er udtryk for den herskende opfattelse også i det  

 danske samfund.
Et andet eksempel er, at der i undervisningen om solsystemet  

 ikke oplyses om, at planeterne inklusive jorden kredser om solen.
Undervisningsministeriet har i vejledning nr. 145 af 23.  

 juli 2001 om undervisningspligtens opfyldelse i friskoler og private  

 grundskoler og tilsynet hermed givet et vejledende bud på, hvad der  

 ligger i, at undervisningen står mål med, hvad der almindeligvis  

 kræves i folkeskolen.
Det fremgår bl.a. heraf, at der ikke er  

 noget krav om, at folkeskolens fag og emner direkte kan identificeres  

 på den enkelte frie grundskoles skema med navns nævnelse.
De  

 enkelte fag og emner kan derfor indgå i tværfaglige  

 undervisningsforløb, projektorienteret undervisning m.v.
Dog må  

 det anses for et mindstekrav, at fagene dansk, regning/matematik og engelsk  

 kan identificeres entydigt.
Det følger af bestemmelsen i § 9, stk. 2,  

 om den tilsynsførendes vurdering af elevernes standpunkt i disse fag.  

 Da tilsynet foreslås udvidet til også at omfatte skolens samlede  

 undervisningstilbud, må det tillige anses for et mindstekrav, at det af  

 skolens undervisningsplan fremgår, hvordan de forskellige  

 fagområder og emner indgår i skolens samlede undervisningstilbud.  

 Organiseringen af disse vil dog fortsat være overladt til skolen.
Efter lovforslaget vil forældrekredsen få  

 mulighed for at fordele den eksterne tilsynsopgave på flere personer.  

 Det udvidede tilsynsomfang kan gøre det vanskeligt for en enkelt  

 person at have tilstrækkelig faglig indsigt i alle fagområderne.  

 Der er mange steder tradition for, at forældrekredsens valg af  

 tilsynsførende afspejler skolens lokale forankring.
Lovforslaget  

 tilsigter ikke at ændre ved dette, men det vil også fortsat blive  

 lagt til grund, at forældrekredsen ved valget af tilsynsførende  

 lægger større vægt på dennes faglige indsigt end  

 på den lokale forankring.
Der ændres ikke ved habilitetskravene  

 til de tilsynsførende.
 Bemyndigelsen til at fastsætte nærmere regler  

 om valget af tilsynsførende vil blive udnyttet til at sikre, at valget  

 foretages på et møde, hvortil samtlige forældre er  

 indkaldt.
Til nr. 3 Med ændringsforslaget udvides det offentlige tilsyn  

 med de frie grundskoler, således at undervisningsministeren altid  

 udpeger en tilsynsførende til at føre tilsyn sammen med den/de  

 af forældrekredsen udpegede tilsynsførende ved de enkelte frie  

 grundskoler.
Til nr. 4 Efter ændringsforslaget erstattes den  

 foreslåede bemyndigelse i lovforslagets § 1, nr. 8, med en række  

 bestemmelser direkte i selve loven.
Det drejer sig om følgende  

 regler:
 Med ændringsforslaget opretholdes samtidig reglerne  

 i lovforslaget om, at tilsynserklæringen fremover skal være  

 skriftlig, og at den skal offentliggøres på skolens hjemmeside  

 på internettet, hvis skolen har en hjemmeside.
Den foreslåede ændring af det eksterne tilsyns  

 opgaver nødvendiggør samtidig en ændring af reglen i den  

 gældende lovs § 9, stk. 4, om fremgangsmåden i de tilfælde,  

 hvor den tilsynsførende finder, at undervisningen ikke er i orden.
Den  

 foreslåede nye fremgangsmåde fremgår af den  

 foreslåede affattelse af lovens § 9, stk. 6 og 9. Det nye er, at den  

 tilsynsførende i sidste instans skal indberette til  

 Undervisningsministeriet, hvis undervisningen ikke opfylder lovens krav til  

 undervisningen, og at det herefter påhviler undervisningsministeren at  

 afgøre, om skolen   eventuelt efter gennemførelse af et  

 yderligere tilsyn   fortsat kan være en fri grundskole i lovens  

 forstand og dermed modtage statstilskud efter loven.
Det bemærkes, at den foreslåede bestemmelse i  

 § 9, stk. 9, også skal gælde i de tilfælde, hvor  

 undervisningsministeren på grundlag af en indberetning fra den eller de  

 tilsynsførende har truffet afgørelse om, at en skole ikke  

 længere kan være en fri grundskole i lovens forstand.
Det  

 betyder, at eventuel fortsat undervisning ved skolen også i disse  

 tilfælde vil være omfattet af lovens bestemmelser om  

 hjemmeundervisning.
Det forventes imidlertid ikke at få den store  

 praktiske betydning, da undervisningen i så fald skal gives uden  

 offentlige tilskud.
 Ændringsforslaget vil i forhold til lovforslaget  

 ikke indebære ændringer for så vidt angår styrkelsen  

 af det yderligere tilsyn, og der henvises derfor til bemærkningerne i  

 lovforslaget, herunder til § 1, nr. 7.
Til nr. 5 Baggrunden for at indsætte den foreslåede  

 bemyndigelse var umiddelbart et behov for at fastsætte krav om, at  

 bygnings- og brandmyndighedernes godkendelse af bygningerne foreligger for  

 alle bygninger, der anvendes af de frie grundskoler, der modtager  

 statstilskud.
Da der ikke umiddelbart er behov for yderligere  

 tilskudsbetingelser, skønnes det mest hensigtsmæssigt at  

 nøjes med at indsætte den pågældende regel direkte i  

 loven.
Til nr. 6 Der er tale om en konsekvensændring som følge  

 af ændringsforslag nr. 2.
Else Winther Andersen (V) fmd.  

  Gitte Lillelund Bech (V)  Peter Christensen (V)  

  Tina Nedergaard (V)  Louise Frevert (DF)  

  Hans Kristian Skibby (DF) Helle Sjelle (KF)  

  Else Theill Sørensen (KF)  

  Bodil Kornbek (KRF)  Carsten Hansen (S)  

  Frank Jensen (S)  Jeppe Kofod (S)  

  Lene Jensen (S) Thomas Adelskov (S)  

  Aage Frandsen (SF)  Marianne Jelved (RV) nfmd.  

  Pernille Rosenkrantz-Theil (EL) Tjóðveldisflokkurin, Inuit Ataqatigiit og  

 Siumut havde ikke medlemmer i udvalget.
Folketingets sammensætning Venstre, Danmarks Liberale Parti (V) 57 * Enhedslisten (EL) 4 Socialdemokratiet (S) 52 Kristeligt Folkeparti (KRF) 4 Dansk Folkeparti (DF) 22 Tjóðveldisflokkurin (TF) 1 Det Konservative Folkeparti (KF) 16 Inuit Ataqatigiit (IA) 1 Socialistisk Folkeparti (SF) 12 Siumut (SIU) 1 Det Radikale Venstre (RV) 9 * Heraf 1 medlem valgt på  

 Færøerne Bilag 1 Oversigt over bilag vedrørende L 163 Bilagsnr.
Titel 1 Høringssvar og høringsnotat, fra undervisningsministeren 2 Henvendelse af 21/3-02 fra Odense Friskole 3 Spm. 1 om kommentar til henvendelse af 21/3-02 fra Odense Friskole, til  

 undervisningsministeren 4 Tidsplan for udvalgets behandling af lovforslaget 5 Henvendelse af 4/4-02 fra Aabenraa Friskole 6 Spm. 2 om kommentar til henvendelse af 4/4-02 fra Aabenraa Friskole, til  

 undervisningsministeren 7 Spm. 3 om henvisningen til den europæiske  

 menneskerettighedskonvention i lovens formålsbestemmelse, til  

 undervisningsministeren Spm. 4 om ændring af retstilstanden ved en vedtagelse af  

 lovforslagets § 1, nr. 1, til undervisningsministeren Spm. 5 om overholdelse af gældende dansk lovgivning for friskoler,  

 herunder den europæiske menneskerettighedskonvention, til  

 undervisningsministeren Spm. 6 om friskolernes formidling af det danske samfund og  

 menneskerettighederne, til undervisningsministeren Spm. 7 om kritik af menneskerettighederne, til undervisningsministeren Spm. 8 om forandringer for forældre, skoler og skolebestyrelser,  

 såfremt lovforslaget vedtages, til undervisningsministeren Spm. 9, om friskolerne har fag, som opregnes i lovforslagets § 1, nr. 3,  

 til undervisningsministeren Spm. 10 om øget tilsyn i flere fag for efterskolerne, til  

 undervisningsministeren 8 Spm. 11 om teknisk bistand til ændringsforslag om udpegningen af  

 tilsynsførende, til undervisningsministeren 9 Henvendelse af 15/4-02 fra Dansk Friskoleforening 10 Spm. 12 om kommentar til henvendelse af 15/4-02 fra Dansk  

 Friskoleforening, til undervisningsministeren 11 Svar på spm. 1 om kommentar til henvendelse af 21/3-02 fra Odense  

 Friskole, fra undervisningsministeren 12 Spm. 13 om formuleringen ved ændring af friskolelovens § 1  

 sammenholdt med folkeskolelovens formålsparagraf, til  

 undervisningsministeren Spm. 14 om, hvorfor menneskerettighedskonventionen ikke udtrykkeligt er  

 nævnt i folkeskolelovens formålsparagraf, til  

 undervisningsministeren Spm. 15 om henvisningen til menneskerettighedskonventionen frem for  

 grundloven i friskolelovens formålsparagraf, til  

 undervisningsministeren 13 Spm. 16 om frie grundskoler »står  

 mål med folkeskolen«, til  

 undervisningsministeren Spm. 17 om indberetningspligt, til undervisningsministeren Spm. 18 om, hvor mange offentlige midler der bruges pr. år i de frie  

 grundskoler, til undervisningsministeren Spm. 19 om forskellen på de bemyndigelser og hjemler, der er i den  

 gældende lov, og dem i lovforslaget, til undervisningsministeren Spm. 20 om udmøntningen af de bemyndigelser og hjemler, der er i  

 lovforslaget, til undervisningsministeren Spm. 21 om ordningen med en tilsynsførende fra elevens hjemkommune,  

 til undervisningsministeren Spm. 22, om evalueringsinstituttet kan evaluere de frie grundskoler, til  

 undervisningsministeren Spm. 23 om formålsbestemmelsen, til undervisningsministeren Spm. 24 om samspillet mellem forældrekredsen og tilsynet, til  

 undervisningsministeren Spm. 25 om forskellen på tilsynet i den gældende lov og i  

 lovforslaget, til undervisningsministeren 14 Henvendelse af 16/4-02 fra Vedsted Friskole 15 Spm. 26 om kommentar til henvendelse af 16/4-02 fra Vedsted Friskole, til  

 undervisningsministeren 16 Materiale modtaget fra Dansk Friskoleforening i forbindelse med  

 foretræde 23/4-02 17 Spm. 27 om kommentar til materiale modtaget fra Dansk Friskoleforening  

 under foretræde 23/4-02, til undervisningsministeren 18 Svar på spm. 2 om kommentar til henvendelse af 4/4-02 fra Aabenraa  

 Friskole, fra undervisningsministeren 19 Svar på spm. 11 om teknisk bistand til ændringsforslag om  

 udpegningen af tilsynsførende, fra undervisningsministeren 20 1. udkast til betænkning 21 Svar på spm. 13 om formuleringen ved ændring af friskolelovens  

 § 1 sammenholdt med folkeskolelovens formålsparagraf, fra  

 undervisningsministeren Svar på spm. 14 om, hvorfor menneskerettighedskonventionen ikke  

 udtrykkeligt er nævnt i folkeskolelovens formålsparagraf, fra  

 undervisningsministeren Svar på spm. 15 om henvisningen til menneskerettighedskonventionen  

 frem for grundloven i friskolelovens formålsparagraf, fra  

 undervisningsministeren 22 Svar på spm. 26 om kommentar til henvendelse af 16/4-02 fra Vedsted  

 Friskole, fra undervisningsministeren 23 Svar på spm. 3 om henvisningen til den europæiske  

 menneskerettighedskonvention i lovens formålsbestemmelse, fra  

 undervisningsministeren Svar på spm. 4 om ændring af retstilstanden ved en vedtagelse  

 af lovforslagets § 1, nr. 1, fra undervisningsministeren Svar på spm. 5 om overholdelse af gældende dansk lovgivning  

 for friskoler, herunder den europæiske menneskerettighedskonvention,  

 fra undervisningsministeren Svar på spm. 6 om friskolernes formidling af det danske samfund og  

 menneskerettighederne, fra undervisningsministeren Svar på spm. 7 om kritik af menneskerettighederne, fra  

 undervisningsministeren Svar på spm. 8 om forandringer for forældre, skoler og  

 skolebestyrelser, såfremt lovforslaget vedtages, fra  

 undervisningsministeren Svar på spm. 9, om friskolerne har fag, som opregnes i lovforslagets  

 § 1, nr. 3, fra undervisningsministeren Svar på spm. 10 om øget tilsyn i flere fag for efterskolerne,  

 fra undervisningsministeren 24 Svar på spm. 16, om frie grundskoler »står mål med folkeskolen«, fra undervisningsministeren Svar på spm. 17 om indberetningspligt, fra undervisningsministeren Svar på spm. 18 om, hvor mange offentlige midler der bruges pr.  

 år i de frie grundskoler, fra undervisningsministeren Svar på spm. 19 om forskellen på de bemyndigelser og hjemler,  

 der er i den gældende lov, og dem i lovforslaget, fra  

 undervisningsministeren Svar på spm. 20 om udmøntningen af de bemyndigelser og  

 hjemler, der er i lovforslaget, fra undervisningsministeren Svar på spm. 21 om ordningen med en tilsynsførende fra  

 elevens hjemkommune, fra undervisningsministeren Svar på spm. 22, om evalueringsinstituttet kan evaluere de frie  

 grundskoler, fra undervisningsministeren Svar på spm. 23 om formålsbestemmelsen, fra  

 undervisningsministeren Svar på spm. 24 om samspillet mellem forældrekredsen og  

 tilsynet, fra undervisningsministeren Svar på spm. 25 om forskellen på tilsynet i den gældende  

 lov og i lovforslaget, fra undervisningsministeren 25 Svar på spm. 12 om kommentar til henvendelse af 15/4-02 fra Dansk  

 Friskoleforening, fra undervisningsministeren 26 Henvendelse af 25/4-02 fra Nr.
Lyndelse Friskole 27 Spm. 28 om kommentar til henvendelse af 25/4-02 fra Nr.
Lyndelse Friskole,  

 til undervisningsministeren 28 Svar på spm. 27 om kommentar til materiale fra Dansk  

 Friskoleforening modtaget under foretræde 23/4-02, fra  

 undervisningsministeren 29 2. udkast til betænkning 30 Notat om undersøgelse af det eksterne tilsyn ved frie grundskoler,  

 fra undervisningsministeren 31 Henvendelse af 27/4-02 fra Stige Friskole 32 Spm. 29 om kommentar til henvendelse af 27/4-02 fra Stige Friskole, til  

 undervisningsministeren 33 Svar på spm. 28 om kommentar til henvendelse af 25/4-02 fra Nr.  

 Lyndelse Friskole, fra undervisningsministeren 34 Ændringsforslag, fra undervisningsministeren 35 Svar på spm. 29 om kommentar til henvendelse af 27/4-02 fra Stige  

 Friskole, fra undervisningsministeren 36 3. udkast til betænkning 37 4. udkast til betænkning Bilag 2 10 af udvalgets spørgsmål og  

 undervisningsministerens svar herpå Spørgsmålene og svarene er optrykt efter  

 ønske fra S.
 Spørgsmål 1:
Ministeren bedes kommentere henvendelsen af 21. marts 2002  

 fra Odense Friskole, jf.
L 163   bilag 2.
 Svar:
Odense Friskole anfører, at regeringens forslag til  

 stramninger i friskoleloven er et uhørt indgreb mod myndige borgere,  

 der selv ønsker at tage ansvar for børnenes undervisning og  

 opdragelse.
Skolen anfører også, at som konsekvens af, at  

 antallet af fag under eksternt tilsyn udvides, vil friskolernes undervisning  

 i ni almindelige skolefag skulle måles direkte ud fra folkeskolens  

 målsætning og indholdsbeskrivelse for fagene.
Endvidere  

 anføres, at ministeren får en næsten ubegrænset ret  

 til at fastsætte nærmere regler om tilsynet.
Jeg er ikke enig i, at lovforslaget er et indgreb i  

 forældrekredsens ansvar for børnenes undervisning og opdragelse.  

 Forældre, der vælger at lade deres børn indskrive i en fri  

 grundskole, påtager sig et ansvar som følge af pligten for  

 forældrekredsen til at føre tilsyn med den frie grundskoles  

 almindelige virksomhed.
Det bliver ikke taget fra forældrekredsen,  

 fordi det eksterne tilsyn styrkes.
Forældrene har den daglige kontakt  

 til skolen gennem børnene, og skole-hjem-samarbejdet vil også  

 fremover være langt mere intensivt end det eksterne tilsyn.
Ved at udvide den række af fag, der skal  

 føres eksternt tilsyn med, får vi et bredere grundlag for at  

 sikre, at eleverne får en undervisning, der står mål med,  

 hvad der almindeligvis kræves i folkeskolen.
Ligesom tilfældet er  

 med de tre fag (dansk, regning/matematik og engelsk), der i dag føres  

 eksternt tilsyn med, vil den eller de tilsynsførende ikke kunne stille  

 krav til, hvilke undervisningsformer og undervisningsmaterialer de frie  

 grundskoler skal anvende i historie/samfundsfag og naturvidenskabelige fag  

 for at nå resultatet.
Som det fremgår af bemærkningerne til  

 lovforslaget, kan bemyndigelsen til at fastsætte regler om tilsynet  

 anvendes til at fastsætte regler svarende til nogle af de anbefalinger,  

 der fremgår af vejledning nr. 145 af 23. juli 2001 om  

 undervisningspligtens opfyldelse i friskoler og private grundskoler og  

 tilsynet hermed.
Anbefalingerne, som kan blive omsat i regler i medfør  

 af den foreslåede bestemmelse, vedrører bl.a. den praktiske  

 gennemførelse af tilsynet, herunder at den tilsynsførende skal  

 overvære undervisningen, og at der skal gennemføres  

 tilsynsaktiviteter hvert år.
Bemyndigelsen vil naturligvis ikke blive  

 anvendt til at fastsætte formåls- og indholdsbestemmelser for  

 undervisningen.
Det vil som hidtil være op til den enkelte frie  

 grundskole, hvorledes den vil tilrettelægge sin undervisning for at  

 sikre, at den står mål med folkeskolens.
 Spørgsmål 2 :
Ministeren bedes kommentere henvendelsen af 4. april 2002  

 fra Aabenraa Friskole, jf.
L 163   bilag 5.
 Svar:
Henvendelsen fra Aabenraa Friskole har samme indhold som  

 henvendelsen fra Odense Friskole, som udvalget bad mig om at kommentere i  

 spørgsmål 1, jf.
L 163   bilag 3. Jeg henviser derfor til mit  

 svar på spørgsmål 1.
 Spørgsmål 3 :
 Ministeren bedes oplyse, hvad henvisningen til den  

 europæiske menneskerettighedskonvention (EMRK) i lovens  

 formålsbestemmelse og den omfattende omtale af menneskerettighederne i  

 lovforslagets bemærkninger vil betyde i praksis.
 Svar:
 Med henvisningen til den europæiske  

 menneskerettighedskonvention i lovteksten og omtalen deraf i lovforslagets  

 bemærkninger er der et konkret udgangspunkt for forældrenes og  

 skolernes bedømmelse af, hvorvidt en skole lever op til det  

 foreslåede nye krav om at forberede eleverne til at leve i et samfund  

 med frihed og folkestyre.
Da det er nogle fundamentale principper, som Danmark  

 på linje med øvrige europæiske lande har tilsluttet sig og  

 inkorporeret i dansk lovgivning, er det efter min opfattelse et velegnet  

 grundlag også for de frie grundskoler.
I øvrigt henviser jeg til  

 mine svar på spørgsmål 4-7.
 Spørgsmål 9:
 Ministeren bedes oplyse, i hvilket omfang friskolerne har  

 fag, som opregnes i lovforslagets § 1, nr. 3, og i hvilket omfang det vil  

 være muligt at føre tilsyn med disse fag, uden at det  

 kræver ændringer i skolernes fagrække, hvorved  

 historie/samfundsfag kommer til at optræde som egentlige fag.
 Svar:
 Undervisningsministeriet har ikke   og skal heller ikke  

 have   oplysninger om omfanget af, hvilke fag de frie grundskoler udbyder,  

 herunder de fag, der er opregnet i lovforslagets § 1, nr. 3.
 Det vil efter ministeriets opfattelse være muligt at  

 føre tilsyn med undervisningen i historie/samfundsfag og  

 naturvidenskabelige fag, uden at disse fag direkte eller udtrykkeligt  

 optræder på den frie grundskoles skema, blot fagene kan  

 identificeres entydigt af tilsynet.
 Spørgsmål 16:
 Hvordan vil ministeren sikre, at der ikke fremover  

 opstår tvivl om, hvorvidt en fri grundskole »står mål med  

 folkeskolen«, især nu, hvor der inddrages en række andre fag.
 Svar:
Jeg kan naturligvis ikke at sikre, at der ikke fremover  

 opstår tvivl om, hvorvidt undervisningen på en fri grundskole  

 står mål med, hvad der almindeligvis kræves i folkeskolen.  

 Med lovforslaget ønsker jeg at blive bedre rustet til at opfange de  

 tilfælde, hvor der er tvivl om undervisningens kvalitet, og dermed at  

 kunne gribe hurtigt ind over for en skole, der ikke giver en undervisning,  

 der står mål med folkeskolens.
Jeg mener, at udvidelsen af den  

 fagrække, der skal føres eksternt tilsyn med, kan være en  

 hjælp i den henseende.
 Spørgsmål 18:
Hvor mange offentlige midler bruges der pr. år i de  

 frie grundskoler? Svar:
Der er på finansloven for 2002 budgetteret med  

 statslige udgifter på ca. 3,3 mia. kr. til de frie grundskoler.
Heraf  

 refunderer elevernes hjemkommuner ca. 2,3 mia. kr.
 Spørgsmål 19:
Vil ministeren redegøre for forskellen på de  

 bemyndigelser og hjemler, der er i den gældende lov, og dem, der ligger  

 i lovforslaget, samt redegøre for, hvilken betydning den får for  

 den enkelte frie grundskole og for den frie skoleverden som helhed? Svar:
 Med lovforslaget får undervisningsministeren hjemmel  

 til at fastsætte regler om, hvordan det eksterne tilsyn skal  

 udføres, hvordan den eller de tilsynsførende skal udpeges, og  

 hvordan den eller de tilsynsførende skal afgive den årlige  

 erklæring om elevernes standpunkt til forældrekredsen.
 De regler om tilsyn, som vil blive fastsat med hjemmel i  

 de foreslåede bemyndigelser i lovforslaget, vil for de frie grundskoler  

 indebære, at en manglende overholdelse af reglerne vil kunne få  

 tilskudsmæssige konsekvenser.
 For den frie skoleverden som helhed vil lovforslaget efter  

 regeringens opfattelse indebære en større sikkerhed for, at der  

 føres et betryggende tilsyn med undervisningen på de frie  

 grundskoler.
 Spørgsmål 20:
Ministeren bedes uddybe, hvorledes de mange hjemler og  

 bemyndigelser i lovforslaget vil blive udmøntet, og hvordan det  

 sikres, at det ikke bliver tilfældige principper, der afgør,  

 hvorledes myndighedsudøvelsen foregår? Svar:
 Jeg må først afvise, at lovforslaget  

 indeholder »mange hjemler og bemyndigelser«.
 Ud over de to foreslåede bemyndigelser i  

 lovforslagets § 1, nr. 8 og 9, som der er redegjort nærmere for i  

 lovforslagets bemærkninger og i mit svar på  

 spørgsmål 19, indeholder lovforslaget alene forslag til hjemmel  

 til at anvende sanktioner over for skoler, om hvem der efter ministerens  

 skøn ikke er tilstrækkelig sikkerhed for, at skolen opfylder det  

 nye krav til undervisningen (lovforslagets § 1, nr. 1) eller kravet til  

 skolelederens danskkundskaber (lovforslagets § 1, nr. 2).
 Med hensyn til spørgsmålet om, hvorledes de  

 to foreslåede bemyndigelser vil blive udmøntet, kan jeg oplyse,  

 at det umiddelbart er hensigten at anvende disse til at fastsætte  

 regler om bl.a. følgende:
I overensstemmelse med sædvanlig praksis på  

 området vil udkast til de bekendtgørelser, som umiddelbart eller  

 senere agtes udstedt med hjemmel i de foreslåede bemyndigelser,  

 forinden blive drøftet med de frie grundskolers foreninger.
Jeg vil  

 understrege, at der ikke i de kommende tilsynsregler vil kunne være  

 krav om nærmere indholdsstyring af de frie grundskoler.
 Jeg forstår spørgsmålet om, hvordan det  

 sikres, at det ikke bliver tilfældige principper, der afgør,  

 hvorledes myndighedsudøvelsen foregår, som et  

 spørgsmål i relation til undervisningsministerens hjemmel til at  

 beslutte, at en skole ikke længere er en fri grundskole efter loven,  

 hvis der efter ministerens skøn ikke er tilstrækkelig sikkerhed  

 for, at skolen opfylder kravet i friskolelovens § 1.
Ministerens skøn må udøves inden for  

 de rammer, der følger af forvaltningsrettens almindelige principper om  

 saglige hensyn og om begrundelse for en afgørelse.
Der vil bl.a.  

 skulle lægges vægt på grovhed og omfang af de aktiviteter,  

 der giver anledning til at anvende denne sanktion.
Der vil også skulle  

 være proportionalitet mellem overtrædelsen og retsvirkningen.
 Ministerens afgørelse vil desuden være  

 underlagt fuld domstolskontrol.
 Spørgsmål 23:
Ministeren bedes oplyse, hvori den reelle forskel i  

 formålsbestemmelsen i den gældende lov og lovforslaget  

 består, og vil ministeren redegøre for, hvilken betydning  

 ændringen af formålsbestemmelsen vil få   både for  

 den enkelte skole og for de frie skoler som helhed? Svar:
 Den foreslåede ændring af friskolelovens § 1  

 vil indebære en vis begrænsning i skolernes frihed, idet  

 forslaget vil indebære, at skoler, der ikke   på grundlag af de  

 principper for menneskerettigheder og grundlæggende frihedsrettigheder,  

 der følger af den europæiske menneskerettighedskonvention  

 forbereder eleverne til at leve i et samfund med frihed og folkestyre, ikke  

 længere vil kunne være frie grundskoler i lovens forstand og  

 dermed heller ikke længere vil kunne få statstilskud.
 Ændringen vil forøge sikkerheden for, at  

 eleverne i de frie grundskoler bliver rustet til at begå sig på  

 arbejdsmarkedet og i samfundet som helhed, og at der sker integration af  

 tosprogede børn og unge i Danmark.
 For de frie grundskoler som helhed vil det  

 foreslåede nye krav til undervisningen sammenholdt med de  

 foreslåede stramninger af tilsynet efter min mening indebære, at  

 der i befolkningen generelt vil blive større tillid til undervisningen  

 på frie grundskoler, og dermed bidrage til at gøre de frie  

 grundskoler som skoleform mere attraktive.
I relation til konsekvensen af, at en skole ikke  

 måtte leve op til kravet om at give en undervisning, der står  

 mål med, hvad der almindeligvis kræves i folkeskolen, eller det  

 foreslåede nye krav om forberedelse af eleverne til at leve i et  

 samfund med frihed og folkestyre, er der ingen forskel.
I begge  

 tilfælde vil skolen ikke længere kunne være en fri  

 grundskole i lovens forstand og dermed heller ikke længere kunne  

 få statstilskud.
Fortsat undervisning på en sådan skole vil  

 efter lovforslaget være ligestillet med undervisning i hjemmet.
 Spørgsmål 24:
 Ministeren bedes redegøre for, hvordan samspillet  

 mellem forældrekredsen og tilsynet skal foregå i fremtiden efter  

 intentionerne i forslaget.
 Svar:
Forældrekredsen har tilsyn med skolens almindelige  

 virksomhed, herunder med, at undervisningen står mål med, hvad  

 der almindeligvis kræves i folkeskolen.
Det forhold, at fagrækken  

 for det eksterne tilsyn udvides, vil efter min mening bevirke, at samspillet  

 mellem forældrekredsen og tilsynet vil blive styrket, idet  

 forældrekredsen vil få et bedre grundlag at udøve sit  

 tilsyn på.
