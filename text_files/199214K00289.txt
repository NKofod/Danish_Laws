Nr BTL 289 Betænkning over Forslag til lov om ændring af lov om beskatning af  

 fortjeneste ved afståelse af aktier m.v. (aktieavancebeskatningsloven) og  

 forskellige andre skattelove (Ensartet udbytte- og aktieavancebeskatning  

 m.v.)   

 Nr L 289 1992-93, 1. samling Afgivet af Skatteudvalget Afgivet: 19930618 Udvalget har behandlet lovforslaget i en række møder og har herunder  

 stillet spørgsmål til skatteministeren, som denne har besvaret dels  

 skriftligt, dels i samråd.
Nogle af udvalgets spørgsmål og ministerens svar  

 herpå er tillige med ministerens kommentar til nogle henvendelser optrykt som  

 bilag til betænkningen.
 Endvidere har udvalget modtaget skriftlige og/eller mundtlige henvendelser  

 fra:
Arthur Andersen & Co., bilagsnr. 154 Bagai, Lalit Mohan, Kalundborg, bilagsnr. 75 Bindslev, O., Holbæk, bilagsnr. 7 Bruun, Bonde, Skærbæk, bilagsnr. 27 Byggeriets Arbejdsgivere, bilagsnr. 41 Danisco, bilagsnr. 93 Dansk Aktionærforening, bilagsnr. 13, 56 og 147 Dansk Erhvervsgartnerforening, bilagsnr. 73 Dansk Industri, bilagsnr. 53 Dansk Tandlægeforening, bilagsnr. 39 Danske Investeringsforeningers Fællesrepræsentation, bilagsnr. 6 og 125 Det Danske Advokatsamfund, Advokatrådet, bilagsnr. 58 Detailhandelens Fællesråd, bilagsnr. 149 Erhvervenes Skattesekretariat, bilagsnr. 51 Finansrådet, bilagsnr. 16 Foreningen af Rådgivende Ingeniører, bilagsnr. 95 Foreningen af Statsautoriserede Revisorer, bilagsnr. 80 Fredericia Skibsproviantering A/S, bilagsnr. 21 From, Magdalene, Haderslev, bilagsnr. 40 Garantifonden for Danske Optioner og Futures, bilagsnr. 30 Håndværksrådet, bilagsnr. 155 ID-Sparinvest, bilagsnr. 123 Intax A/S, bilagsnr. 77 Knutssøn, Bendt, Hørsholm, bilagsnr. 55 Kompan International A/S, bilagsnr. 76 Lego A/S, bilagsnr. 88 Rasmussen, Poul P., Lyngby, bilagsnr. 114 Revisionsfirmaet Albert Pedersen/ Edelbo & Dalgaard A/S, bilagsnr. 1 Revisionsfirmaet I.K.
Svendsen, statsautoriserede revisorer, bilagsnr. 31 Revisionsfirmaet S.A.
Spallou, bilagsnr. 33 Revitax, bilagsnr. 63 Risskov Industri, bilagsnr. 20 Schmidt, Ole, Snekkersten, bilagsnr. 141 Schousen, Jens, Fredericia, bilagsnr. 5 Tax-partner Aps, bilagsnr. 24 Tranberg Holding A/S, bilagsnr. 34 Unimerco A/S, bilagsnr. 3 Villjen Handel, bilagsnr. 18 Der er af skatteministeren og af et mindretal stillet ændringsforslag,  

 hvorom henvises til de ledsagende bemærkninger.
 Herefter indstiller et flertal (Socialdemokratiets,  

 Centrum-Demokraternes, Det Radikale Venstres og Kristeligt Folkepartis  

 medlemmer af udvalget) lovforslaget til vedtagelse med de af  

 skatteministeren stillede ændringsforslag.
 Flertallet anfører, at i regeringsgrundlaget »En ny start« blev  

 det fastslået, at beskæftigelsen skal øges, og at der skal gennemføres en  

 skatteomlægning, der skal nedbringe skatten af arbejdsindkomst.
 Samtidig afstak regeringen en række retningslinier for skatteomlægningen.
 - Det samlede økonomiske grundlag for de enkelte familier i egen bolig  

 måtte ikke forringes.
 - Den samlede omlægning skulle sikre balance - socialt og mellem de  

 forskellige boligformer.
 - Der skulle skabes sammenhæng i skattesystemet, så forskellige indkomster  

 blev beskattet ensartet, således at omgåelsesmuligheder blev imødegået,  

 således at der skabtes større enkelhed, og således at der sikredes en bedre  

 fordeling af skattebyrden, samtidig med at retssikkerheden prioriteredes  

 højt.
 - Vægten i beskatningen skulle forskydes fra indkomstbeskatning til  

 miljøskatter.
Flertallet konstaterer, at disse krav er opfyldt med de fremsatte  

 lovforslag til omlægning af skattesystemet.
Samtidig styrkes erhvervenes  

 konkurrenceevne.
 Med de fremsatte lovforslag tilvejebringes et skattesystem, som sikrer  

 markant lavere skatteprocenter på alle indkomstniveauer.
 Grundlaget for sænkningen af skatteprocenterne er bl.a. tilvejebragt  

 gennem en ensartet beskatning af forskellige typer af indkomster.
 Samtidig betyder den lavere, men ensartede beskatning, at bæredygtige og  

 fornuftige investeringer, der skaber vækst og beskæftigelse, begunstiges på  

 bekostning af ufrugtbare og rent skattemæssigt begrundede transaktioner, der  

 alene bygger på og bæres af det tidligere skattesystems mangler og manglende  

 sammenhæng.
 Med skatteomlægningen er grundlaget skabt for et skattesystem, der skaber  

 og understøtter forudsætningerne for ny vækst og dynamik i samfundet, hvor vi  

 hidtil har levet med en samfundsudvikling, der i væsentlig grad var afstemt  

 efter uhensigtsmæssige og skadelige skattemæssige overvejelser og  

 kalkulationer.
 Skatteomlægningen er både økonomisk og socialt nøje afbalanceret.
 Provenuet til de markant lavere trækprocenter på alle indkomstniveauer er  

 tilvejebragt ved hjælp af indførelse af nye grønne afgifter, ved hjælp af  

 øremærkede arbejdsmarkedsbidrag og gennem en eliminering af misforhold og  

 misvækster, der har muliggjort, at grupper af skattepligtige har haft  

 mulighed for en lav skattebelastning i skærende kontrast til deres  

 forbrugsmuligheder.
 Indførelse af grønne afgifter er fulgt op af skattelettelser for  

 lavindkomster kombineret med en forhøjelse af børnefamilieydelsen, således at  

 de grupper, der belastes forholdsmæssigt hårdest af de grønne afgifter,  

 kompenseres.
 De helt nødvendige sænkninger af skatteprocenterne er fulgt op af en  

 normal beskatning af hidtil skattefri eller lavt beskattede indkomster.
 Med de øremærkede arbejdsmarkedsbidrag er der skabt synlighed i  

 finansieringen af præcist angivne udgiftsformål på arbejdsmarkedet.
Regeringens helt nødvendige krav om sikring af boligejernes økonomiske  

 vilkår er indfriet.
Rentefradragets værdi følger sænkningen af  

 skatteprocenterne, og sideløbende hermed nedsættes lejeværdien.
Hertil kommer  

 mulighederne for gennem konvertering af realkreditlån at tilpasse sig det  

 ændrede renteniveau.
 Personskattelettelserne er gennemført, uden at erhvervslivets omkostninger  

 herved er forøget.
På denne baggrund skal flertallet konkludere, at der ved gennemførelse af  

 skatteomlægningen er sikret - væsentlige reduktioner af skatteprocenterne af arbejdsindkomst, - øget miljøansvarlighed i beskatningen, - et skattesystem, der er tilpasset verden omkring os, både hvad struktur  

 og beskatningsprocenter angår, - et beskatningssystem, som tilvejebringer grundlaget for en ny vækst og  

 dynamik i samfundet, - en beskatning, som sikrer boligejernes økonomiske situation, - og et skattesystem, som skaber sikkerhed for skatternes udvikling i de  

 kommende år.
 Flertallet opfordrer Folketingets øvrige partier, erhvervslivet,  

 arbejdsmarkedets parter, kommuner og amter samt alle øvrige gode kræfter i  

 det danske samfund til at deltage i det store, vanskelige og spændende  

 projekt, det er at få skabt øget beskæftigelse, ny fremgang og dermed en  

 »Ny kurs mod bedre tider« for alle danskere.
 Regeringen har tilkendegivet følgende:
Den foreslåede ændring af beskatningen af aktieafkast betyder med den  

 nuværende skattesats for de akkumulerende investeringsforeninger på 44,7 pct.  

 en skærpet beskatning af afkast, der formidles via en akkumulerende  

 investeringsforening.
Regeringen finder derfor, at der er et behov for at  

 harmonisere beskatningen af akkumulerende investeringsforeninger med den  

 almindelige selskabsskattesats.
Denne løsning giver imidlertid mulighed for  

 spekulation i spændet mellem beskatning af kapitalafkast hos personer og  

 beskatningen i akkumulerende investeringsforeninger.
Regeringen vil på den  

 baggrund foretage en samlet vurdering af beskatningen af akkumulerende  

 investeringsforeninger i sammenhæng med beskatningen af de udloddende og de  

 kontoførende investeringsforeninger og disses medlemmer med henblik på at  

 skabe en sammenhængende og ensartet beskatning af kapitalafkast, hvad enten  

 det optjenes via en investeringsforening eller ved direkte investering.  

 Regeringen vil fremsætte forslag herom i den kommende folketingssamling, så  

 det kan få virkning fra og med 1994.
Et mindretal (Venstres og Det Konservative Folkepartis medlemmer af  

 udvalget) indstiller lovforslaget til forkastelse ved 3. behandling.  

 Mindretallet betragter regeringens samlede økonomiske udspil som en helhed.  

 Da Det Konservative Folkeparti og Venstre er modstandere af regeringens  

 samlede plan, vil de to partier stemme imod alle regeringens lovforslag,  

 uanset at partierne ville kunne støtte enkelte af lovforslagene, hvis de ikke  

 indgik i den fremlagte helhed.
Nogle af lovforslagene har partierne ved  

 tidligere lejligheder selv fremlagt, men i helt andre sammenhænge.
Regeringens samlede økonomiske plan består af tre elementer: Nye  

 offentlige udgifter, ændringer i dagpengesystemet og omlægning af  

 skattesystemet.
Samlet lægger disse tre elementer op til en ny kurs i den  

 økonomiske politik, som har en forkert ideologisk drejning og er økonomisk  

 uansvarlig.
 For det første har regeringen foreslået nye offentlige udgifter på 11-12  

 mia. kr. i 1994. Regeringen har dermed brudt de sidste 10 års stramme  

 udgiftspolitik og har sat kursen mod nye udvidelser af den offentlige sektor.
For det andet indebærer den foreslåede skatteomlægning, at det private  

 erhvervslivs kapitalgrundlag i de kommende år vil blive udhulet af  

 avanceskatter på aktier, ejendomme og goodwill samtidig med, at  

 erhvervslivets konkurrenceevne bliver forringet.
Boligudgiften for boligejere  

 vil stige, således at de private ejerboliger stilles ringere i forhold til de  

 offentligt støttede udlejningsboliger.
Den foreslåede bruttoskat vil forringe  

 vilkårene for ny privat pensionsopsparing.
 For det tredje har regeringen fremlagt en arbejdsmarkedspolitik, som slet  

 ikke løser strukturproblemerne på arbejdsmarkedet, men tværtimod cementerer  

 de bestående stivheder og lægger grunden til forøgede udgifter til  

 arbejdsmarkedspolitikken i de kommende år.
 Samlet udgør regeringens økonomiske udspil en ideologisk drejning, hvor  

 den offentlige sektor vil vokse kraftigt, medens der bliver lagt større  

 byrder på den private sektor.
 Mindretallet finder det aldeles utroværdigt og uansvarligt, når regeringen  

 lover skattelettelser samtidig med, at de offentlige udgifter og underskuddet  

 på de offentlige budgetter vokser.
 Den nye kurs mod større offentlige udgifter vil tværtimod udløse store  

 skatteregninger i fremtiden.
 Der er enkelte forslag om skattelettelser m.v. i den samlede pakke, som  

 mindretallet ud fra en isoleret betragtning ville kunne støtte.
 En ansvarlig økonomisk politik kræver imidlertid, at lettelser og  

 finansiering hører sammen.
Mindretallet er derfor nødt til at se lovforslagene om lettelser og  

 skærpelser under eet.
Da regeringen ikke har taget initiativ til reelle  

 forhandlinger om den samlede økonomiske plan, har mindretallet ikke fået  

 mulighed for at opnå grundlæggende ændringer i regeringens udspil.
I  

 konsekvens heraf vil mindretallet stemme imod alle regeringens lovforslag.
Sammenfattende kan det om skatteforslagene konkluderes, at skattereformen  

 bl.a. rammer den private ejendomsret, erhvervslivet, ejerboligerne og  

 pensionsopsparingen.
Dertil kommer, at skattetrykket hurtigt vil stige som  

 følge af de voksende offentlige udgifter.
Mindretallet opfatter lovforslagene som et ideologisk angreb på den  

 private ejendomsret.
Balancen i ejerforholdene i dansk erhvervsliv vil blive  

 forrykket fra individuel privateje til dominans fra store fonde.
Hertil  

 bidrager især lovforslagene om beskatning af aktie- og ejendomsavancer samt  

 beskatning af goodwill.
Regeringens ændringsforslag ændrer ikke afgørende på  

 dette forhold.
 Den private ejendomsret er selve livsnerven i det privatkapitalistiske  

 system, som har vist sig at være alle andre systemer overlegent med hensyn  

 til at sikre størst velfærd og velstand for hele samfundet og dets borgere.
Lovforslagene om beskatning af aktieavancer, ejendomsavancer og goodwill  

 vil formindske enkeltpersoners lyst til at løbe en risiko og investere i  

 erhvervsvirksomheder.
I stedet vil man foretrække passive investeringer med  

 betydelig mindre risiko.
Det privatkapitalistiske system bygger i  

 allerhøjeste grad på, at man, hvis man løber en risiko, til gengæld har  

 mulighed for at opnå en økonomisk gevinst.
Fjerner man de økonomiske  

 incitamenter, herunder muligheden for formuedannelse, slår man dynamikken i  

 samfundet i stykker med tab af velstand og velfærd til følge.
Mindretallet vender sig endvidere imod den progressive beskatning af  

 kapitalindkomst.
Gennemføres regeringens lovforslag, vil der ikke længere  

 være symmetri mellem beskatning af renteindtægter og renteudgifter, hvilket  

 forekommer uheldigt og ulogisk.
 Mindretallet er enig med Ligestillingsrådet, når dette i et svar til  

 Skatteudvalget (L 283, spørgsmål 26) kritiserer reglen om, at begge  

 ægtefællers kapitalindkomst beregnes på toppen af beregningsgrundlaget hos  

 den ægtefælle, der har den højeste personlige indkomst.
Der er uenighed mellem regeringen og erhvervslivets organisationer om  

 størrelsen af erhvervsbelastningen i lovforslagene, men der er ingen tvivl  

 om, at virksomhederne bliver stærkt belastet til skade for konkurrenceevnen.  

 Det vil trække i den forkerte retning med hensyn til beskæftigelse og  

 arbejdsløshed.
Mindretallet peger i den forbindelse især på lovforslagene om  

 afskaffelse af udlandslempelse, varelagernedskrivning og adgangen til at  

 henlægge til investeringsfonds samt nedsættelse af nedskrivningsprocenten  

 efter husdyrbesætningsloven.
Desuden vil nogle af de grønne afgifter belaste  

 erhvervenes omkostninger, hvilket også i allerhøjeste grad gælder den  

 skærpede beskatning af personalegoder samt de stærkt forringede muligheder  

 for fradrag for befordringsudgifter.
 I stedet for at stoppe for adgangen til at henlægge til investeringsfonds  

 bør ordningen udbygges til en egentlig konjunkturudligningsfond som foreslået  

 af mindretallet i et konkret lovforslag, der for øjeblikket er til behandling  

 i Folketinget.
Herved løses det problem, som mange erhvervsdrivende har med svingende  

 indtægter.
Er der ikke gode muligheder for at udjævne de svingende indtægter  

 over årene, kommer de erhvervsdrivende til at betale en højere skat, end hvis  

 indtægten var jævnt fordelt, hvilket naturligvis opleves som en stor  

 uretfærdighed.
 Et særligt problem er erhvervenes bidrag til de tre arbejdsmarkedsfonde  

 specielt efter 1997.
 Den kraftige erhvervsbelastning kan kun undgå at skade virksomhedernes  

 konkurrenceevne, hvis der gennemføres en sænkning af lønniveauet, men det har  

 ikke været muligt at formå regeringen til at erkende dette faktum.
Mindretallet vender sig stærkt imod den nye skat, som regeringen kalder  

 øremærkede arbejdsmarkedsbidrag.
I realiteten er det den gamle  

 socialdemokratiske ide om en bruttoskat, der optræder under denne betegnelse.  

 Bruttoskatten rammer pensionsopsparingen, selv om en sådan opsparing i  

 allerhøjeste grad er samfundsgavnlig.
Lønmodtagerne vil opleve, at der vil  

 blive opkrævet bruttoskat også af beløb, som arbejdsgiveren indbetaler til  

 aftalte pensionsordninger, og som lønmodtageren derfor ikke selv får  

 udbetalt.
Dette forhold medfører i øvrigt en klar forskelsbehandling mellem  

 lønmodtagere med private pensionsordninger i forhold til lønmodtagere med ret  

 til tjenestemandspension.
Regeringens forsøg på at rette op på dette  

 misforhold ved at foreslå en nedsættelse af tjenestemandspensionen virker  

 krampagtigt og vil give anledning til berettiget harme i tjenestemandskredse.
De, der sparer op til kapitalpension, bliver særlig hårdt ramt.  

 Fradragsværdien begrænses, og det indbetalte beløb bruttobeskattes, samtidig  

 med at skatten på udbetalingerne bevares uændret på 40 pct.
Et helt specielt  

 problem vil opstå for de personer, som har en ordning, hvor arbejdsgiveren  

 indbetaler til kapitalpensionen.
Disse personer vil efter regeringens forslag  

 ikke netto kunne indbetale et beløb helt op til det fastlagte loft over den  

 årlige indbetaling til kapitalpension (i 1993 30.000 kr.), idet  

 forsikringsselskabet skal indbetale bruttoskatten, uden at lønmodtageren får  

 mulighed for at »fylde op« til loftet.
Dette problem eksisterer  

 ikke for personer, der selv indbetaler til kapitalpensionen.
 Mindretallet finder det endvidere stærkt betænkeligt, at der med  

 bruttoskatten introduceres en ny skatteskrue, som kan anvendes til yderligere  

 forhøjelser af skatten på et senere tidspunkt.
Trods talrige løfter fra regeringen om det modsatte belaster  

 skattereformen boligejerne.
Nedsættelsen af lejeværdien kan slet ikke  

 kompensere for den reducerede skattemæssige værdi af rentefradraget.  

 Forskellen er i et svar til Skatteudvalget af skatteministeren selv opgjort  

 til en belastning af boligejerne på 2,6 mia. kr., når reformen er fuldt  

 gennemført.
 Ejere af sommerhuse og pensionister i ejerboliger får en særlig følelig  

 belastning, idet disse ikke får del i den i øvrigt særdeles beskedne  

 nedsættelse af lejeværdien.
Ejerboliger kan derudover i fremtiden forvente yderligere  

 skatteforhøjelser, hvis rentefaldet slår igennem og bevirker højere  

 ejendomsvurderinger.
Det fører til højere ejendomsskatter og en højere  

 lejeværdi.
Unge med særlig stor gæld i forbindelse med uddannelseslån rammes hårdt af  

 rentefradragsrettens forringelse.
Regeringens henvisning til en  

 bistandsordning for unge med store lån og lille eller ingen indtægt vil ikke  

 komme den store del af ungdommen med det omtalte problem til gode.
 Forringelsen af befordringsfradraget kombineret med forhøjelsen af  

 benzinafgiften rammer bilisterne og skader mobiliteten på arbejdsmarkedet.  

 Handelsrejsende og andre, der er afhængige af firmabil, rammes særlig hårdt.  

 Forringelserne er så markante, at også bilbranchen vil blive hårdt ramt.
 De ganske mange mennesker, der i forbindelse med en skilsmisse er pålagt  

 børne- eller underholdsbidrag, rammes hårdt af begrænsningen af  

 fradragsværdien af de nævnte bidrag.
Da familier med kun een indkomst ikke har mulighed for at overføre det  

 uudnyttede bundfradrag i den foreslåede topskat mellem ægtefællerne, vil  

 disse familier skulle betale mere i skat end familier med to indkomster.  

 Dette problem, som også findes i dag, vil blive forværret af regeringens  

 forslag.
Regeringens ændringsforslag vil yderligere forstærke problemet.
Mindretallet er enig med regeringen i behovet for markante lettelser i  

 beskatningen af arbejdsindkomster, som er særdeles høj i Danmark sammenlignet  

 med andre lande.
Men mindretallet er uenig med regeringen i valg af metode  

 til at nå dette mål.
Som beskrevet i ovenstående flytter regeringens forslag  

 en lang række skattepolitiske hegnspæle i socialdemokratisk og centralistisk  

 retning og altså væk fra, hvad mindretallet finder ret og rimeligt.
Derfor  

 afviser mindretallet regeringens skattereform og indstiller alle 23  

 lovforslag i reformen til forkastelse.
 Et andet mindretal (Socialistisk Folkepartis medlemmer af udvalget)  

 indstiller lovforslaget til vedtagelse med det af mindretallet og de  

 af skatteministeren under nr. 1 og 2 stillede ændringsforslag.
Mindretallet bemærker, at det er med særlig glæde, at mindretallet ser  

 disse nødvendige opstramninger på aktionærbeskatningsområdet.
Mindretallet  

 beklager i øvrigt, at regeringen udelukkende har lyttet til de højtråbende  

 aktionærer, som krævede loven lempet, mens regeringen ikke har kunnet  

 imødekomme mindretallets ønske om at begrænse tabsfradraget for aktionærer i  

 ikkebørsnoterede selskaber.
Ingen bør således tro, at alle problemer er løst  

 med dette forslag.
Der vil hurtigt vise sig gedigne huller i  

 beskatningssystemet først og fremmest skabt, fordi man giver tabsfradrag i  

 anden indkomst for indehavere af ikkebørsnoterede aktier.
Mindretallet håber  

 at have eksempler herpå allerede ved 2. behandling.
 For så vidt angår de af ministeren stillede ændringsforslag, forholder  

 mindretallet sig således:
 - Nr. 1: For, da ministeren lukker et hul.
 - Nr. 2: For, da ministeren foretager en nødvendig præcisering.
 - Nr. 4: Imod, da fondsaktier får en forbedret skattemæssig stilling.
 - Nr. 5: Undlader, da der er tale om en redaktionel ændring.
 - Nr. 6: Imod, da der er tale om en i forhold til det oprindelige forslag  

 særdeles lempelig overgangsordning for hovedaktionærer.
 - Nr. 7-12: Imod, da forslagene sænker skatten af aktieindkomst.
- Nr. 13: Undlader.
Der er tale om en redaktionel ændring.
 - Nr. 14: Imod. Ændringsforslaget sænker som følge af ændringsforslag nr.  

 6-12 acontoskatten for aktieudbytte fra 30 pct. til 25 pct.
- Nr. 15-17: Undlader.
Der er tale om redaktionelle ændringer.
- Nr. 18: Imod.
Der er tale om en væsentlig lempelse i beskatningen af  

 mindretalsaktionærer.
- Nr. 19: Imod.
Forslaget er en følge af ændringsforslag nr. 6-12.
 Et tredje mindretal (Fremskridtspartiets medlem af udvalget) vil  

 redegøre for sin stilling til lovforslaget og de stillede ændringsforslag ved  

 2. behandling.
Ændringsforslag Til § 1Af skatteministeren , tiltrådt af et flertal (S, SF,  

 CD, RV og KRF):
 1) I den under nr. 5 foreslåede affattelse af § 2 a  

 udgår nr. 1 og 2 i stk. 2 , og i stedet indsættes:
»1) at virksomheden i det sidstnævnte selskab m.v overvejende har  

 været af finansiel karakter, 2) at det samlede afkast heraf er beskattet væsentlig lavere end efter  

 danske regler, og 3) eventuelle udbytter fra det sidstnævnte selskab m.v samlet beskattes  

 med en procentsats, der er væsentlig lavere end den i selskabsskattelovens §  

 17, stk. 1, nævnte.« 2) I den under nr. 7 foreslåede affattelse af § 4  

 affattes stk. 2, 2. pkt. , således:
»Ved børsnoterede aktier forstås aktier, som er noteret på en  

 fondsbørs godkendt af Finanstilsynet i medfør af § 40 i lov om Københavns  

 Fondsbørs, jf. lovbekendtgørelse nr. 26 af 15. januar 1992.« Af et mindretal (SF):
 3) I den under nr. 7 foreslåede affattelse af § 4  

 udgår stk. 2, 3., 4. og 5. pkt.
 Af skatteministeren , tiltrådt af et flertal (S, CD, RV og  

 KRF):
 4) Efter nr. 8 indsættes som nyt nummer:
 »01. § 5, stk. 3, affattes således:
»Stk. 3. Aktier, der er erhvervet ved udnyttelse af tildelte  

 aktieretter eller tegningsretter, anses for erhvervet samtidig med den eller  

 de moderaktier, som de nævnte aktieretter eller tegningsretter knytter sig  

 til.«» 5) I den under nr. 10 foreslåede affattelse af § 6, stk.  

 1 , ændres i 1. pkt. »stk. 2-9« til: »stk.  

 2-6«, og i 2. pkt. ændres »opgørelsen« til:  

 »afståelsen«.
 6) Efter nr. 15 indsættes som nyt nummer:
 »02. Efter § 7 indsættes som ny paragraf:
»§ 7 a.
Skattepligtige, der afstår aktier med fortjeneste, og  

 hvor fortjeneste eller tab ved en eventuel afståelse af disse aktier den 18.  

 maj 1993 skulle have været opgjort efter § 6, jf. lovbekendtgørelse nr. 865  

 af 22. oktober 1992, som ændret ved lov nr. 1030 af 19. december 1992, kan  

 opnå et nedslag ved opgørelsen af den skattepligtige fortjeneste på de  

 pågældende aktier.
Tilsvarende gælder ved opgørelsen af fortjeneste på  

 eventuelle fondsaktier eller aktieretter, som er tildelt den skattepligtige  

 på grundlag af de pågældende aktier.
Der beregnes ikke nedslag i fortjeneste  

 på aktier omfattet af § 2 a eller § 2 c.
 Stk. 2. Stk. 1 finder ikke anvendelse, hvis den pågældende alene  

 skulle have opgjort fortjenesten i kraft af § 6, stk. 6, i den i stk. 1  

 nævnte lovbekendtgørelse.
Stk. 3. Nedslag efter stk. 1 beregnes med 1 pct. pr. år, den  

 skattepligtige har ejet de pågældende aktier forud for udløbet af  

 indkomståret 1998. Nedslaget kan højst udgøre 25 pct.
Udlægges eller  

 overdrages aktierne med skattemæssig succession, jf. §§ 10 og 11, anvendes  

 aktiernes værdi ved udlægget eller overdragelsen i stedet for  

 afståelsessummen ved beregningen af nedslaget.
Stk. 4. Er aktierne erhvervet på forskellige tidspunkter, fordeles  

 fortjenesten ved beregningen af nedslaget for ejertid forholdsmæssigt efter  

 aktiernes pålydende.
Afstås en del af aktierne i samme selskab, anses de  

 først erhvervede aktier for først afstået.«» Til § 2 7) I den under nr. 11 foreslåede § 8 a, stk.  

 1 , ændres »på 30 pct.« til: »på 30 pct. for indkomstårene  

 1993-1995 og på 25 pct. for indkomståret 1996 og senere indkomstår.« 8) I den under nr. 11 foreslåede § 8 a, stk. 2 ,  

 ændres »45 pct.« til: »40 pct.« 9) I den under nr. 11 foreslåede § 8 a, stk. 3 ,  

 ændres »30 pct.« til: »den i stk. 1 nævnte  

 skatteprocent«.
 10) I den under nr. 11 foreslåede § 8 a, stk. 5 ,  

 ændres »på 30 pct.« til: »med den i stk. 1 nævnte  

 procentsats«, og »45 pct.« ændres til: »den i stk. 2  

 nævnte skatteprocent«.
 11) Efter nr. 12 indsættes som nyt nummer:
»01. I § 15, stk. 2, ændres »30 pct.« til:  

 »30 pct. for indkomstårene 1993-1995 og 25 pct. for indkomståret 1996 og  

 senere indkomstår.«» 12) I den under nr. 14 foreslåede § 15, stk. 4 ,  

 ændres »30 pct.« til: »den i stk. 2 nævnte  

 skatteprocent«, og i stk. 5 ændres »60 pct.« til:  

 »50 pct.« Til § 6 13) I den under nr. 6 foreslåede affattelse af §  

 33 A, stk. 1, sidste pkt. , ændres »ikke overstiger 100.000  

 kr.« til: »ikke overstiger det i aktieavancebeskatningslovens § 4,  

 stk. 2, nævnte beløb reguleret efter personskattelovens § 20«, og  

 »kursværdien af vedkommendes beholdning af børsnoterede aktier efter  

 udlægget overstiger 100.000 kr.« ændres til: »vedkommende efter  

 udlægget ikke opfylder betingelserne i aktieavancebeskatningslovens § 4, stk.  

 2, 3.-4. pkt.« 14) Efter nr. 10 indsættes som nyt nummer:
»01. I § 65, stk. 1, ændres »30 pct.« til:  

 »25 pct.«» Til § 14 15) I nr. 2 ændres »§ 15, stk. 4,» til:  

 »§ 15, stk. 5,».
 16) I nr. 3 ændres »§ 15, stk. 5,» til: »§  

 15, stk. 6,».
 Til § 15 17) Paragraffen affattes således:
 » § 15 I konkursskatteloven, lov nr. 359 af 6. juni 1991,  

 foretages følgende ændringer:
 1. I § 7, stk. 3, ændres »udbytter« til:  

 »aktieindkomst«.
 2. § 11, stk. 2, affattes således:
»Stk. 2. I konkursindkomsten medtages endvidere 80 pct. af  

 hvert indkomstårs aktieindkomst, der overstiger beløbsgrænserne i  

 personskattelovens § 2 og 4.«» Til § 19 18) I stk. 3 affattes 2. pkt. således:
»Valget skal træffes samlet for alle aktier i hvert selskab.« 19) Efter stk. 6 indsættes som nye stykker:
 »Stk. 7. Personskattelovens §§ 8 a og 15, konkursskattelovens  

 § 11, stk. 2, og skattekontrollovens § 2, stk. 7, som affattet ved denne lov,  

 har virkning for indkomståret 1993 for udbytteindkomst oppebåret før den 19.  

 maj 1993.
Stk. 8. § 6, nr. 01, har virkning fra og med den 1. januar 1996.  

 Har en skattepligtig med bagudforskudt indkomstår 1996 oppebåret udbytte i  

 perioden mellem indkomstårets begyndelse og 1. januar 1996, udgør endelig  

 skat efter personskattelovens § 8 a, stk. 1, og § 15, stk. 2, 30 pct. af  

 denne del af aktieindkomsten.
De i 1. pkt. nævnte udbytter anses i størst  

 muligt omfang for at udgøre den del af aktieindkomsten for 1996, for hvilken  

 der beregnes endelig skat.« Bemærkninger Til nr. 1, 2 og 4-19 Provenumæssige konsekvenser.
 Ændringsforslagene skønnes at medføre et provenutab på ca. 385 mio. kr. i  

 1994 og på ca. 485 mio. kr. i 1998 i forhold til lovforslaget.
 Administrative konsekvenser.
 Ændringsforslagene medfører ingen administrative konsekvenser.
Ad nr. 1 Efter lovforslagets nr. 5 ændres aktieavancebeskatningslovens § 2 a for at  

 modvirke, at bestemmelsen kan omgås ved at indskyde et dansk holdingselskab  

 mellem den skattepligtige person i Danmark og et lavt beskattet udenlandsk  

 investeringsselskab.
Hvis holdingselskabet efter en  

 dobbeltbeskatningsoverenskomst kan modtage skattefri udbytter fra det lavt  

 beskattede investeringsselskab, er der mulighed for, at den samlede  

 beskatning af kapitalafkastet, efter at det er overført til de danske  

 personlige aktionærer evt. ved en likvidation af holdingselskabet, bliver  

 væsentlig lavere end beskatningen af andet kapitalafkast.
Da det indgår som  

 et led i transaktionen, at udbytter fra det udenlandske investeringsselskab  

 kan overføres til holdingselskabet til lav beskatning eller skattefrit,  

 foreslås, at indgrebet over for indskudte holdingselskaber begrænses til  

 disse tilfælde.
Ved afgørelsen af, hvornår den samlede danske og evt. udenlandske skat af  

 udbyttet fra investeringsselskabet er væsentlig lavere end efter den danske  

 selskabsskattesats, tages udgangspunkt i praksis efter selskabsskattelovens §  

 13, stk. 3. Efter denne bestemmelse gælder reglerne om skattefrihed for  

 datterselskabsudbytter tilsvarende for udbytter fra udenlandske  

 datterselskaber, såfremt beskatningen ikke i væsentlig grad afviger fra  

 beskatningen her i landet.
Som udgangspunkt anerkendes et beskatningsniveau  

 på omkring 30 pct.
Ad nr. 2 Efter lovforslaget defineres børsnoterede aktier som aktier omfattet af  

 lov om investeringsforeninger § 20, stk. 1. Efter bestemmelsen skal  

 Finanstilsynet godkende børser og markeder beliggende uden for EF.
Denne  

 godkendelsesprocedure er nu ophævet, således at det nu er op til  

 investeringsforeningerne selv at vurdere, om der er tale om en fondsbørs  

 eller et marked, der er offentligt anerkendt, regelmæssigt arbejdende og  

 åbent for offentligheden.
 Finanstilsynet har dog fortsat en godkendelsesprocedure vedrørende de  

 udenlandske fondsbørser, som danske børsselskaber kan handle på for egen  

 regning, jf. lov om Københavns Fondsbørs § 40, stk. 1, nr. 2. Som vejledende  

 norm for godkendelse ser Finanstilsynet på, om den pågældende børs er medlem  

 eller associeret medlem af Federation Internationale des Bourses de Valeurs,  

 FIBV.
 For at undgå afgrænsningsproblemer vedrørende, hvilke udenlandske børser  

 der er omfattet af § 4 i aktieavancebeskatningsloven, foreslås, at  

 afgrænsningen sker i overensstemmelse med Finanstilsynets  

 godkendelsesprocedure efter lov om Københavns Fondsbørs.
Ad nr. 4 Efter lovforslaget skal fondsaktier erhvervet ved udnyttelse af tildelte  

 aktieretter vedrørende aktier, der har været ejet i mindre end tre år, anses  

 for erhvervet på tidspunktet for tildelingen af aktieretten, jf.  

 aktieavancebeskatningslovens § 5, stk. 3, sammenholdt med  

 aktieavancebeskatningslovens § 2. Avance ved afståelse inden tre år sker  

 efter aktie for aktie-metoden.
Dette svarer til gældende ret for  

 mindretalsaktionærer.
 Når aktierne bliver mere end tre år gamle, skiftes efter lovforslaget til  

 avanceopgørelse efter gennemsnitsmetoden, og fondsaktier, der erhverves ved  

 udnyttelse af aktieretter tildelt på grundlag af aktier, der er mere end tre  

 år gamle, anses for erhvervet på samme tidspunkt som moderaktien.
Der synes ikke af være nogen grund til at have forskellige regler for  

 erhvervelsestidspunktet for fondsaktier, der har været ejet i henholdsvis  

 mindre eller mere end tre år.
Det foreslås derfor, at aktier, der er  

 erhvervet ved udnyttelse af tildelte aktieretter (fondsaktier) eller  

 tegningsretter, anses for erhvervet samtidig med den eller de moderaktier,  

 som de nævnte retter knytter sig til.
 Herved opnås endvidere et mere retvisende billede af  

 erhvervelsestidspunktet, idet der ved modtagelse af fondsaktier eller  

 udnyttelse af tegningsretter overføres en del af moderaktiens værdi til de  

 nye aktier.
Ad nr. 5 Der er tale om en redaktionel ændring.
Ad nr. 6 Det foreslås at indføre en overgangsordning for aktionærer, der er  

 hovedaktionærer ved lovforslagets fremsættelse, og for hvem lovforslaget uden  

 overgangsordning ville indebære en forøget beskatning.
 Overgangsordningen for hovedaktionærer foreslås tilrettelagt således, at  

 der ikke skal foretages en værdiansættelse af hovedaktionæraktier pr. 19. maj  

 1993.
Den foreslåede overgangsordning er udformet på en sådan måde, at den  

 tilskynder til, at aktionærerne lader pengene blive i selskabet i stedet for  

 at sælge eller likvidere selskabet.
Aktionærer, der ikke har udnyttet de  

 hidtidige muligheder for at trække selskabets midler ud til lav  

 avancebeskatning ved likvidation, vil få den største fordel af  

 overgangsordningen.
 Endvidere tages hensyn til et pensionssynspunkt i og med, at  

 hovedaktionærer, der har ejet selskabet i en længere årrække, får en  

 lempeligere beskatning.
 Ændringsforslaget går ud på, at aktionærer, der er hovedaktionærer i et  

 selskab den 19. maj 1993, får et nedslag i den skattepligtige avance på 1  

 pct. pr. år, de har ejet hovedaktionæraktierne forud for udløbet af  

 indkomståret 1998. Der kan højest gives et nedslag på 25 pct. af avancen  

 svarende til en ejerperiode på 25 år.
Aktier kan være erhvervet, før aktionæren blev omfattet af  

 hovedaktionærreglerne.
I så fald gives nedslaget i forhold til den fulde  

 ejertid, dvs. også for perioden forud for det tidspunkt, hvor aktionæren blev  

 hovedaktionær.
Der gives ikke nedslag vedrørende aktier, som erhverves den 19. maj 1993  

 eller senere.
Fondsaktier og aktierretter anses for erhvervet på samme  

 tidspunkt som moderaktien.
 Er aktierne ikke erhvervet samtidigt, fordeles den nedslagsberettigede  

 avance forholdsmæssigt efter aktiernes pålydende, idet de først erhvervede  

 aktier anses for først afstået.
Til eksempel kan tages en hovedaktionær, der sælger aktier med en  

 fortjeneste på 10 mio. kr.
Det antages, at den pågældende har været  

 hovedaktionær i 25 år forinden afståelsen, og at vedkommende er gift med en  

 ægtefælle uden aktieindkomst.
 Efter de hidtil gældende regler skulle hovedaktionæren betale ca. 2,5 mio.  

 kr. i skat.
Efter lovforslaget kan den pågældende opnå et nedslag i den skattepligtige  

 avance på 25 pct.
Det vil sige, at nedslaget udgør 2,5 mio. kr., således at  

 den skattepligtige avance udgør 7,5 mio. kr.
Dette giver en skat på Ordningen har den fordel for hovedaktionærer, at det er hele fortjenesten,  

 der beskattes med den lavere procent, altså også den del, der er optjent  

 efter 19. maj 1993.
Den foreslåede overgangsordning kan indebære en lempeligere beskatning end  

 en overgangsordning, hvor værdistigningen vedrørende perioden før den 19. maj  

 1993 beskattes med de gamle skattesatser, mens værdistigningen vedrørende  

 perioden efter den 19. maj 1993 beskattes med de nye skattesatser.
Hvis  

 aktierne sælges på et senere tidspunkt og det samlede nedslag på hele avancen  

 henføres til avancen optjent indtil den 19. maj 1993, vil beskatningen i en  

 række tilfælde være lavere end efter de hidtil gældende regler.
Ad nr. 7-12 Efter regeringens forslag til skatteomlægning foretages en reduktion af  

 marginalskatten.
I sammenhæng hermed foreslås tilsvarende en nedsættelse af  

 skatten af aktieindkomst fra 30/45 pct til 25/40 pct.
Skatten på 45 pct.  

 sænkes allerede til 40 pct. fra og med indkomståret 1993, mens skatten på 30  

 pct. sænkes til 25 pct. fra og med indkomståret 1996. Herved opnås en bedre  

 overensstemmelse mellem den samlede skat for selskab og aktionær tilsammen  

 set i forhold til de højeste marginalskatter for henholdsvis kapitalindkomst  

 og personlig indkomst inklusive arbejdsmarkedsbidrag.
Samtidig udgår  

 aktieindkomsten af det vandrette skatteloft fra og med indkomståret 1993,  

 hvilket kan give en yderligere lettelse for formueskattepligtige aktionærer,  

 jf. det samtidigt fremsatte ændringsforslag til lovforslag nr.
L 283.
 Efter regeringens forslag vil den højeste marginalskattesats inkl.  

 kirkeskat for kapitalindkomst i en gennemsnitskommune i omlægningens  

 slutvirkning blive 58,7 pct., og for lønindkomst 62,25 pct., når virkningen  

 af arbejdsmarkedsbidraget indregnes.
Den samlede beskatning af aktieindkomst over 31.700 kr. vil med en  

 selskabsskat på 34 pct. og en skat hos aktionæren på 40 pct. blive på 60,4  

 pct., mens den samlede beskatning af aktieindkomst under 31.700 kr. bliver på  

 50,5 pct.
Den samlede skat på 50,5 pct. af udbytter under 31.700 kr. skal ses  

 i sammenhæng med, at kapitalindkomst kan beskattes med 38,2-58,7 pct. og  

 lønindkomst inkl. arbejdsmarkedsbidrag med 43,51-62,25 pct.
Den samlede skat  

 af udbytter under 31.700 kr. ligger således i midten af spændet.
 Ved sammenligning af den samlede beskatning i selskabet og hos aktionæren  

 af udloddet selskabsindkomst med beskatningen af kapitalafkast oppebåret  

 direkte af en person, må der tages højde for, at der kan opnås en rentefordel  

 ved, at den løbende beskatning af selskabets indtjening er markant lavere end  

 den tilsvarende løbende beskatning hos en person, der oppebærer f.eks  

 renteindtægter direkte.
Ad nr. 13 Der er tale om en redaktionel ændring.
Ad nr. 14 Samtidig med at skatten på aktieindkomst under 31.700 kr. sættes ned fra  

 30 til 25 pct., foreslås det også at sætte den kildeskat, som selskaberne  

 skal indeholde ved udbytteudlodningen, ned fra 30 til 25 pct.
Herved opnås,  

 at det fortsat er unødvendigt at selvangive udbytter fra selskaber, hvori der  

 er indeholdt kildeskat (udbytteskat). Hvis kildeskatten ikke blev sænket fra  

 30 til 25 pct., skulle samtlige aktionærer uanset udbyttets størrelse  

 fremover selvangive udbyttet med henblik på at få refunderet den for meget  

 indeholdte udbytteskat.
Ad nr. 15-17 Der er tale om redaktionelle ændringer og konsekvensændringer.
Ad nr. 18 Efter lovforslaget får mindretalsaktionærer, der fremover bliver  

 skattepligtige, mulighed for at anvende aktiernes værdi den 19. maj 1993 i  

 stedet for anskaffelsessummen.
Derved undgås beskatning af værdistigninger  

 opnået inden lovforslagets fremsættelse.
Den skattepligtige skal efter  

 lovforslaget træffe valget samlet for samtlige berørte aktier, herunder  

 aktier i flere forskellige selskaber.
Dog kan der frit vælges indgangsværdi  

 for fondsaktier, tegningsrettigheder og aktieretter.
For at opnå en mere smidig håndtering af indgangsværdierne foreslås, at  

 indgangsværdierne kun skal vælges samlet for samtlige berørte aktier i hvert  

 enkelt selskab, således at valget for aktierne i et selskab ikke er bindende  

 for valget af indgangsværdier for aktierne i andre selskaber.
Til gengæld  

 skal valget for hvert enkelt selskab foretages samlet for alle aktier,  

 herunder fondsaktier, aktieretter og tegningsrettigheder samt aktier i  

 forskellige aktieklasser.
Ad nr. 19 I forslaget til nyt stykke 7 i ikrafttrædelsesbestemmelsen præciseres, at  

 reglerne for beskatning af aktieindkomst, herunder nedsættelsen af 45 pct.s  

 skatten til 40 pct., også finder anvendelse for udbytteindkomst optjent i  

 perioden inden den 19. maj 1993. Fortjeneste ved afståelse af aktier inden  

 den 19. maj 1993 indgår i den almindelige eller særlige indkomst efter de  

 hidtil gældende regler, og vil derfor ikke indgå i aktieindkomsten.
 Nedsættelsen af procentsatsen fra 30 til 25 pct. for de udbytteudloddende  

 selskabers indeholdelse af kildeskat (udbytteskat) kan kun ske med virkning  

 fra en bestemt dato - den 1. januar 1996. Samtidig nedsættes den endelige  

 skat af aktieindkomst under 31.700 kr. fra 30 til 25 pct. for indkomståret  

 1996. For at undgå selvangivelsespligt med henblik på refusion af  

 nedsættelsen af udbytteskatten for udbytter under 31.700 kr. for 1996 for  

 personer med bagudforskudt indkomstår 1996, som i kalenderåret 1995 modtager  

 udbytter, hvori der er indeholdt udbytteskat på 30 pct., foreslås, at den  

 endelige skat udgør 30 pct. svarende til den indeholdte kildeskat på 30 pct.
Til nr. 3 Ændringsforslaget skal ses i sammenhæng med mindretallets  

 ændringsforslag til lovforslag nr.
L 283. Ændringsforslagets provenu skal  

 bruges til at finansiere de under lovforslag L 283 foreslåede ændringer.
Hjortnæs (S) Klaus Hækkerup (S) Anne-Marie Meldgaard (S) Peder Sass (S)  

 Henning Nielsen (S) Bjarne Laustsen (S) Jes Lunde (SF) Jens Thoft (SF) Bente  

 Juncker (CD) Aagaard (KF) fmd.
Kirkegaard (KF) Peter Brixtofte (V)  

 nfmd.
Svend Heiselberg (V) Svend Aage Jensby (V) Ole Donner (FP) Elisabeth  

 Arnold (RV) Glønborg (KRF) Bilag Nogle af udvalgets spørgsmål til skatteministeren og dennes svar herpå og  

 nogle skriftelige henvendelser til udvalget samt skatteministerens  

 kommentarer til nogle henvendelser Skatteministeriet Departementet Den 1. juni 1993 Revisionsfirmaet Albert Pedersen/Edelbo & Dalgaard A/S har i brev af  

 25. maj 1993 (L 289 - bilag 1) rettet henvendelse til Skatteudvalget bl.a.  

 vedrørende L 289.
Revisionsfirmaet foreslår for det første, at lovforslagets bagatelgrænse  

 for skattefri beholdninger af børsnoterede aktier udformes, så samlevende  

 ægtefæller sammen har en bagatelgrænse på 200.000 kr. (1993-niveau) mod  

 enliges bagatelgrænse på 100.000 kr.
Efter lovforslaget gælder bagatelgrænsen  

 på 100.000 kr. for samlevende ægtefællers vedkommende ægtefællernes samlede  

 beholdning af børsnoterede aktier.
Jeg skal hertil bemærke, at ægtefæller i lovforslaget er tilgodeset ved,  

 at progressionsgrænsen for beskatning af aktieindkomst (som er den nye fælles  

 betegnelse for aktieavancer og den hidtidige udbytteindkomst) for ægtefæller  

 er dobbelt så høj som for enlige.
For enlige beskattes aktieindkomst under  

 31.700 kr. (1993-niveau) med 30 pct., mens skattesatsen for aktieindkomst  

 herudover er 45 pct.
For ægtepar er progressionsgrænsen dobbelt så høj.
Det har i øvrigt været afgørende ved fastlæggelsen af niveauet for  

 bagatelgrænsen, at der ikke bliver taler om så store skattefri  

 aktiebeholdninger, at der bliver mulighed for at udbyde  

 skattearbitrage-arrangementer på grundlag heraf.
En adgang til skattefri  

 beholdninger på 200.000 kr. for ægtefæller tilgodeser ikke dette afgørende  

 hensyn.
Hvis ægtefæller skulle have en dobbelt så høj bagatelgrænse som  

 enlige, måtte der derfor i givet fald blive tale om en grænse på 50.000 kr.  

 for enlige og 100.000 kr. for ægtefæller.
 Revisionsfirmaet anfører for det andet, at henvisningen i lovforslagets §  

 1, stk. 10, til »stk. 2-9« rettelig bør være »stk. 2-6«,  

 da der efter lovforslaget alene resterer stykkerne 1-6. Jeg er enig heri, og  

 vil i et ændringsforslag foreslå henvisningen rettet.
 Revisionsfirmaet foreslår for det tredje, at der i lovforslaget indføjes  

 en særlig overgangsregel for hovedaktionærer.
 Revisionsfirmaet anfører, at hovedaktionærer efter forslaget behandles  

 urimeligt, idet den samlede beskatning af selskabets indkomst ifølge  

 revisionsfirmaet nu vil blive mellem 67 pct. og 721/2 pct., idet selskabets  

 indkomst er beskattet med 40-50 pct.
Jeg skal hertil bemærke, at det er en urealistisk forudsætning, at hele  

 selskabets indtjening skulle være beskattet med 40-50 pct.  

 Selskabsskattesatsen udgjorde kun i indkomstårene 1985 til 1989 50 pct.
I de  

 fleste tilfælde vil derfor alene en begrænset del af selskabets indtjening  

 være beskattet med 50 pct.
Indtil indkomståret 1979 og fra og med  

 indkomståret 1991 har selskabsskatten desuden været under 40 pct.
Reelt har  

 skattesatserne været endnu lavere end de formelle, på grund af selskabers  

 sene skattebetaling indtil indførelsen af acontoskat for selskaber.
Der bliver derfor ikke tale om samlede skattesatser af en størrelse som  

 anført af revisionsfirmaet.
Der bliver nærmere tale om en samlet skattesats,  

 som svarer til beskatningen af personer, som har drevet deres virksomhed i  

 personligt regi.
Jeg har vanskeligt ved at se begrundelsen for, at personer,  

 som driver deres virksomhed i selskabsform, skal beskattes lempeligere end  

 personer, som driver deres virksomhed i personligt regi.
 Det bærende i revisionsfirmaets forslag om en særlig overgangsordning for  

 hovedaktionæraktier er, at den del af en hovedaktionærfortjeneste, som  

 vedrører perioden inden den 19. maj 1993, fortsat alene må beskattes med den  

 indtil den 19. maj 1993 gældende skattesats.
I lovforslaget er derimod anvendt den tradionelt anvendte overgangsmodel  

 for beskatning af kapitalgevinster, som har været anvendt af skiftende  

 regeringer.
Det vil sige, at lovforslaget har virkning for realisering af  

 fortjenester, som finder sted efter lovforslagets fremsættelse den 19. maj  

 1993. I tilfælde, hvor aktieavancer ved lovforslaget bringes fra skattefrihed  

 til beskatning, gives adgang til at anvende aktiernes værdi den 19. maj 1993  

 (indgangsværdier) i stedet for de faktiske anskaffelsessummer.
Det er  

 tilfældet for mindretalsaktier.
Der gives derimod ikke indgangsværdier for aktieavancer, som i forvejen er  

 inddraget under beskatning, så lovforslaget alene medfører en ændring af  

 skattesatsen.
Det gælder hovedaktionæraktier.
Her opgøres fremtidige  

 fortjenester på grundlag af de oprindelige anskaffelsessummer.
 - KV-regeringen anvendte samme overgangsmodel i L 10 fremsat den 27.  

 december 1990. I lovforslaget forhøjedes den laveste skattesats for  

 hovedaktionæravancer fra 25 til 30 pct. uden indgangsværdier eller særlige  

 overgangsregler i øvrigt.
- Også ved forhøjelserne af skattesatsen for særlig indkomst i 1971 og  

 1972 anvendte først VKR-regeringen og siden den socialdemokratiske regering  

 denne overgangsmodel.
Skattesatsen for bl.a. aktieavancer blev dengang  

 forhøjet fra først 30 til 40 pct. og året efter fra 40 til 50 pct.
- Problemstillingen, om skattesatsforhøjelser også bør have virkning for  

 den del af en endnu ikke realiseret fortjeneste, som vedrører perioden forud  

 for forhøjelsen, er ikke kun aktuel i forbindelse med de skattesatser og  

 speciallove, som specifikt vedrører kapitalgevinster.
Forhøjelser af de  

 almindelige kommunale og statslige skattesatser har fuldstændig samme  

 virkning, i det omfang kapitalgevinster beskattes som almindelig indkomst og  

 ikke særlig indkomst.
Det gælder f.eks. kursgevinster på sortstemplede  

 obligationer og fremmedmøntede obligationer, fortjeneste ved afståelse af  

 aktier efter mindre end tre års ejertid, fortjeneste ved salg af  

 næringsaktier - herunder håndværkeraktier - og fortjeneste ved salg af  

 næringsejendomme.
Hver eneste forhøjelse af en kommunal eller statslig skatteprocent har  

 forhøjet beskatningen af endnu ikke realiserede kapitalgevinster - også af  

 den del af gevinsten, som vedrører perioden forud for forhøjelsen.
Der er  

 aldrig i sådanne tilfælde givet indgangsværdier.
- Forhøjelsen af selskabsskattesatsen fra 40 til 50 pct. under  

 firkløverregeringen i 1985 havde ligeledes samme virkning for  

 kapitalgevinster hos selskaber.
Beskatningen blev uden indgangsværdier øget  

 også for skattepligtige salg af aktiver i selskaber.
Som eksempler kan nævnes  

 salg af fremmedmøntede obligationer m.v., salg af ejendomme inden 7 år, salg  

 af aktier inden 3 år, salg af driftsmidler, salg af immaterielle aktiver  

 (bortset fra goodwill) og salg af næringsaktiver.
En adgang for hovedaktionærer til at lade den hidtidige værdistigning i  

 selskabet beskatte efter den hidtil gældende skattesats vil være en uheldig  

 fortsættelse af incitamentet til at trække kapitalen ud af selskaber.
Det vil  

 være en fastholdelse af den manglende neutralitet mellem beskatningen af løn,  

 udbytte og aktieavance med selskabstømninger og solvente likvidationer til  

 følge.
Opretholdes hovedaktionærers adgang til at trække den hidtidige  

 værdistigning ud af selskabet til en lempeligere beskatning end beskatningen  

 af udbytte, vil det ikke som foreslået i L 289 være muligt at ophæve  

 holdingreglerne, hvis formål netop er at værne udbyttebeskatningen.
Det er et  

 meget betydningsfuldt element i L 289, at holdingreglerne kan foreslås  

 ophævet som en konsekvens af, at der foreslås en ensartet og fælles  

 beskatning af udbytte og aktieavance.
Holdingreglerne hører til blandt  

 skattelovgivningens sværest tilgængelige regelsæt, og volder fortsat  

 erhvervsdrivende advokater og revisorer ubehagelige overraskelser.
 Tilslutter man sig det synspunkt, at skattesatser ikke må hæves med  

 virkning for endnu ikke realiserede avancer, som vedrører perioden forud, vil  

 der være tale om indførelse af en ny tradition med meget vidtrækkende  

 konsekvenser.
I så fald skal der ved hver ændring af de kommunale eller statslige  

 skatteprocenter foretages en beregningsmæssig opdeling af urealiserede  

 fortjenester og tab, så den del af de endnu ikke realiserede fortjenester,  

 som vedrører perioden forud, kan beskattes efter den hidtil gældende  

 skattesats.
Opdelingen skal også foretages ved nedsættelser af skattesatser,  

 dels af rimelighedshensyn, dels fordi man ved nedsættelser sænker  

 fradragsværdien for urealiserede tab.
Den beregningsmæssige opdeling af fortjenester og tab forudsætter ved hver  

 skattesats-ændring en værdiansættelse af samtlige skattepligtiges berørte  

 aktiver og passiver.
Der vil blive tale om en næsten uoverskuelig  

 værdiansættelses- og beregningsopgave specielt i de kommuner, hvor den  

 kommunale skatteprocent hyppigt ændres.
For en lang række aktiver så som unoterede aktier, goodwill, patentretter,  

 forfatter- og kunstnerretter, mønster- og varemærkeretter samt retten ifølge  

 udbytte-, forpagtnings- og lejekontrakter vil værdiansættelsen i de fleste  

 tilfælde alene kunne foretages ved individuelt syn og skøn.
I praksis må  

 sådanne syn- og skønsforretninger nødvendigvis skulle gennemføres i en lang  

 række tilfælde, hvor der ved en senere afståelse slet ikke bliver nogen  

 fortjeneste til beskatning eller noget tab til fradrag.
Det skyldes, at det  

 ikke på det senere afståelsestidspunkt vil være muligt at vurdere værdierne  

 tilbage i tiden.
 Der vil i givet fald være tale om et vedvarende meget stort antal  

 værdiansættelser, som i en lang række tilfælde senere vil vise sig at være  

 uden betydning, når der ved en senere afståelse ikke bliver nogen fortjeneste  

 eller noget tab.
Det princip, som i givet fald skulle føre til anvendelse af  

 indgangsværdier ved forhøjelser af skattesatser, må i givet fald også  

 indebære, at f.eks. forhøjelser af grundskyldspromiller alene kan have  

 virkning for fremtidige værdistigninger.
Grundens værdi på tidspunktet for  

 forhøjelsen skulle så fortsat kun pålægges den hidtidige ejendomsskat, mens  

 alene værdistigninger derudover kan pålægges en højere skattesats.
Sammenfattende for dette spørgsmål kan jeg konstatere, at der vil være  

 tale om et ganske nyt princip, hvis skattesatser ikke længere kan ændres med  

 virkning for fremtidige realiseringer af fortjenester.
Overgangsmodellen i  

 regeringens forslag svarer på dette punkt nøje til det førnævnte lovforslag,  

 som Venstre og Det Konservative Folkeparti fremsatte den 27. december 1990.  

 Hvis ændringer i skattesatser ikke længere kan foretages med virkning for  

 fremtidige realiseringer af fortjenester, vil ændringer i de almindelige  

 kommunale og statslige skatteprocenter ikke længere kunne foretages uden et  

 meget omfattende værdiansættelses- og beregningsarbejde vedrørende samtlige  

 skattepligtiges berørte aktiver og passiver.
 Revisionsfirmaet spørger for det fjerde i forbindelse med lovforslagets  

 overgangsregler, om en bindende forhåndsbesked efter lov om bindende  

 forhåndsbesked om skattespørgmål m.v. efter min opfattelse vil blive krævet,  

 hvis en skattepligtig for unoterede aktier ønsker en anden værdi end  

 aktiernes anskaffelsessum eller skattekurs lagt til grund ved en senere  

 aktieavancebeskatning.
Dette er ikke tilfældet.
Adgangen til at søge bindende forhåndsbesked er  

 såvel generelt som i denne særlige forbindelse et tilbud til den  

 skattepligtige.
En skattepligtig, som ikke søger bindende forhåndsbesked om  

 handelsværdien pr. 19. maj 1993 for unoterede aktier, er på ingen måde  

 afskåret fra senere at godtgøre, at en given værdi udgjorde aktiernes  

 handelsværdi.
Det vil imidlertid efter min opfattelse kunne være en fordel for den  

 skattepligtige allerede nu at opnå vished for, hvilken værdi  

 ligningsmyndighederne vil anerkende som aktiernes handelsværdi.
Loven om  

 bindende forhåndsbesked er derfor efter min opfattelse et godt tilbud til den  

 skattepligtige i denne forbindelse.
 Revisionsfirmaet ønsker endelig, at det i forbindelse med lovforslaget  

 fastlægges, at en vurdering af unoterede aktiers handelsværdi foretaget af  

 den personkreds som kan vælges som vurderingsmænd i forbindelse med  

 konkurslovens tvangsakkordinstitut, skal kunne lægges til grund som  

 indgangsværdier for en senere aktieavancebeskatning.
Jeg skal hertil bemærke, at ligningsmyndighederne er bekendt med at  

 fastlægge unoterede aktiers handelsværdier.
Bl.a. ved gaveoverdragelse af  

 unoterede aktier skal aktiernes handelsværdi fastlægges og anvendes ved  

 aktieavancebeskatningen.
Det vil efter min opfattelse ikke være rigtigt i  

 forbindelse med lovforslaget at fastlægge særlige regler for fastlæggelse af  

 unoterede aktiers handelsværdier.
Dette må følge de almindelige regler  

 herfor.
FINANSRÅDET Den 2. juni 1993 L 289 - Forslag til lov om ændring af lov om beskatning af fortjeneste  

 ved afståelse af aktier m.v. (aktieavancebeskatningsloven) og forskellige  

 andre skattelove. (Ensartet udbytte- og aktieavancebeskatning m.v.) I forbindelse med regeringens udspil til strukturreformer og styrket  

 beskæftigelse »Ny kurs mod bedre tider« har skatteministeren  

 fremsat L 289.
Finansrådet har i skrivelse af 2. juni 1993 til Folketingets Skatteudvalg  

 udtrykt en overvejende positiv holdning til regeringens udspil.
Imidlertid  

 finder Finansrådet anledning til at påpege visse uhensigtsmæssigheder og  

 konsekvenser i enkelte konkrete lovforslag.
 L 289 - forslag til lov om ændring af lov om beskatning af fortjeneste ved  

 afståelse af aktier m.v. (aktieavancebeskatningsloven) og forskellige andre  

 skattelove. (Ensartet udbytte- og aktieavancebeskatning m.v.), som har til  

 formål at gennemføre en ensartet og sammenhængende beskatning af fortjeneste  

 og tab på aktier og udbytte af aktier, giver Finansrådet anledning til at  

 fremsætte følgende bemærkninger:
Vedrørende lovforslagets § 1 - ændring af  

 aktieavancebeskatningsloven De foreslåede ændringer i aktieavancebeskatningslovens § 4 indebærer en  

 ophævelse af den hidtidige 3-års-regel, hvorefter mindretalsaktionærers  

 eventuelle fortjeneste ved afståelse efter 3 år er skattefri.
 Finansrådet skal fraråde den foreslåede ophævelse af 3-års-reglen, idet  

 dette uanset den foreslåede 100.000 kr.s grænse vil medføre en formindsket  

 interesse for at investere i dansk erhvervsliv, med deraf følgende manglende  

 muligheder for erhvervslivets styrkelse af sit kapitalgrundlag.
 En styrkelse af kapitalgrundlaget vil som overvejende hovedregel være  

 eneste mulighed for, at en virksomhed kan ekspandere og dermed skabe øget  

 vækst i samfundet.
 Hvis Folketinget - uanset konsekvenserne - ophæver 3-års-reglen, finder  

 Finansrådet, at den i lovforslaget indeholdte grænse på 100.000 kr. er for  

 lavt sat.
Det skal i den forbindelse tages i betragtning, at medarbejderaktier vil  

 blive omfattet af 100.000 kr.s grænsen.
Disse aktier vil den enkelte  

 aktieejer end ikke kunne disponere over, idet disse er båndlagt i 5 år.  

 Medarbejderaktier bør således i hvert fald i båndlæggelsesperioden være  

 undtaget fra grænsen.
I modsat fald må interessen for medarbejderaktier,  

 herunder henset til den øgede beskatning, forventes at falde.
For at hindre  

 dette er Finansrådet af den opfattelse, at lovforslagets overgangsregel § 19,  

 stk. 4, bør gøres permanent, således at medarbejderen kan anvende aktiernes  

 handelsværdi ved båndlæggelsens ophør i stedet for anskaffelsessummen.
 Finansrådet har ved sine bemærkninger vedrørende 100.000 kr.s grænsen  

 forudsat, at aktier omfattet af pensionsordninger ikke er omfattet af  

 grænsen.
Finansrådet skal understrege, at det findes urimeligt, at en ægtefælles  

 eventuelle beholdning af børsnoterede aktier skal medregnes under 100.000  

 kr.s grænsen.
Finansrådet finder, at ægtefæller skal betragtes som  

 selvstændige skattesubjekter, jf. princippet i lovforslagets § 2, nr. 11,  

 vedrørende personskattelovens § 8 a, hvorfor hver ægtefælle må have adgang  

 til at råde over en aktiebeholdning på 100.000 kr., herunder have adgang til  

 at overføre en uudnyttet grænse til den anden ægtefælle.
 Endelig skal Finansrådet vedrørende 100.000 kr.s grænsen påpege, at den  

 foreslåede bestemmelse i aktieavancebeskatningslovens § 7 er særdeles  

 kompliceret og vil give anledning til store administrative problemer, hvilket  

 igen som ovenfor nævnt, vil mindske investorernes lyst til at investere i  

 dansk erhvervsliv.
Det findes unødigt kompliceret, at der ved aktieporteføljer skal skelnes  

 mellem alderen på de enkelte aktier, idet aktier med en ejertid på under 3 år  

 skal opgøres efter FIFO-princippet, men aktier med en ejertid over 3 år skal  

 opgøres efter gennemsnitsprincippet.
Dette er en komplikation, som ikke  

 tilgodeser lovens formål.
Hertil kommer den ganske urimelige situation, at en aktieejer vil kunne  

 blive beskattet at en fiktiv gevinst.
Denne situation kan f.eks. opstå, hvis  

 en aktionær erhverver aktier på et tidspunkt, hvor beholdningen ikke  

 overstiger 100.000 kr., men ved et senere aktiekøb bliver omfattet af de nye  

 regler.
Herved bliver aktionæren skattepligtig af aktierne fra det første  

 aktiekøb.
Som skattemæssig anskaffelseskurs anvendes kursen på det tidspunkt,  

 hvor den samlede beholdning overstiger 100.000 kr.
Såfremt denne kurs er  

 lavere end den egentlige anskaffelseskurs, kan der blive tale om beskatning  

 af en fiktiv gevinst.
 Den foreslåede ændring, hvorefter den hidtidige sondring mellem  

 hovedaktionærer og mindretalsaktionærer afskaffes, må give Finansrådet  

 anledning til afstandtagen, hvilket i særdeleshed skyldes den stærkt øgede  

 beskatning af de hidtidige hovedaktionærer samt manglende overgangsregler.
Vedrørende lovforslagets § 2 - ændring af personskatteloven Ved den foreslåede ændring af personskattelovens § 2 indføres en ny  

 fællesbetegnelse - aktieindkomst - for aktieudbytter og aktieavancer.
De foreslåede ændringer i personskatteloven vil indebære en forøget  

 beskatning af investeringer i investeringsforeninger.
Finansrådet skal i det  

 hele tilslutte sig de af Danske Investeringsforeningers Fællesrepræsentantion  

 fremsatte bemærkninger i skrivelse af 27. maj 1993 til Folketingets  

 Skatteudvalg.
 Den foreslåede ændring af blandt andet personskattelovens § 8 a vil  

 indebære, at skattepligtig fortjeneste og fradragsberettigede tab ved  

 afståelsen af aktier tre år eller mere efter erhvervelsen som hovedregel  

 bliver aktieindkomst.
 Forslaget medfører, at summen af udbytter og aktiegevinster op til 31.700  

 kr. (1993) beskattes med 30 pct., mens overskydende beløb beskattes med 45  

 pct.
 Finansrådet er af hensyn til investorernes lyst til at investere i dansk  

 erhvervsliv af den opfattelse, at beløbsgrænsen på 31.700 kr. bør hæves.
Samtidig må Finansrådet for så vidt angår de hidtidige hovedaktionærer  

 tage afstand fra, at der ikke er fastsat overgangsregler.
De ændrede  

 beskatningsregler vil således medføre, at skatteprocenten vil stige fra 25  

 pct. til 78 pct. for langt hovedparten af de hidtidige hovedaktionærer.  

 Hertil må føjes, at virksomheden allerede har betalt skat af samme  

 midler.
Konsekvensen er således, at de ejere, som har ladet deres kapital stå  

 i virksomheden, straffes, mens virksomhedsejere, som »har tømt  

 egenkapitalen ud af virksomheden«, jf. lovforslagets almindelige  

 bemærkninger, er blevet tilgodeset.
Alene af den årsag bør der fastsættes  

 lempelige overgangsregler.
Finansrådet skal på baggrund heraf foreslå, at der indføres  

 overgangsregler, således at alene kursværdistigninger efter 19. maj 1993 vil  

 blive beskattet.
Værdiansættelsen kan f.eks. ske udfra samme principper som  

 ved emigration.
De hidtidige bestemmelser om beskatning kan eventuelt  

 bibeholdes for værdistigninger frem til 19. maj 1993.
Det bemærkes, at lovforslagets ændringer vedrørende unoterede aktier også  

 kommer til at gælde »almindelige« værdipapirer som f.eks. unoterede  

 aktier, hvori der i almindelighed foregår omsætning på markedet eller i  

 unoterede afdelinger i investeringsforeningerne.
De markedsmæssige  

 konsekvenser for disse værdipapirer er vanskelige at overskue.
Vedrørende lovforslagets § 3 - ændring af ligningsloven Finansrådet har ikke særskilte bemærkninger til de foreslåede ændringer.  

 Der henvises til Finansrådets bemærkninger i øvrigt.
Vedrørende lovforslagets § 4 - ændring af selskabsskatteloven Vedrørende de foreslåede ændringer for beskatningen af udloddende  

 investeringsforeningsbeviser skal Finansrådet i det hele tilslutte sig de af  

 Danske Investeringsforeningers Fællesrepræsentation fremsatte bemærkninger i  

 skrivelse af 27. maj 1993 til Folketingets Skatteudvalg.
 Den foreslåede ændring af selskabsskattelovens § 13, stk. 4, indebærer, at  

 udbyttet af aktier, som er omfattet af aktieavancebeskatningslovens § 3, skal  

 medregnes 100 pct. ved opgørelsen af den skattepligtige indkomst.
Finansrådet må tage afstand herfra, idet den foreslåede bestemmelse  

 indebærer en skærpet beskatning af aktieudbytter hos pengeinstitutter.
Med  

 den foreslåede ophævelse vil der blive tale om en reel og fuld  

 dobbeltbeskatning af pengeinstitutter.
Ophævelsen af 66 pct.s grænsen vil  

 således ramme beskatningen af aktieudbytte i pengeinstitutterne urimeligt  

 hårdt.
Finansrådet skal i øvrigt tage afstand fra bemærkningerne til forslaget  

 hvoraf fremgår, at ændringen bl.a. er en følge af, at »Denne værnsregel  

 har vist sig uhyre vanskelig at praktisere tilfredsstillende for  

 pengeinstitutters næringsaktier, idet pengeinstitutter ofte opgør  

 aktieavancer efter et lagerprincip«.
Finansrådet skal således oplyse, at  

 der på et møde mellem Skattedepartementet og Finansrådet den 2. april 1993  

 blev udfærdiget en model, som løste de hidtil uafklarede problemer  

 tilfredsstillende.
Vedrørende lovforslagets §§ 5-15 Finansrådet har ingen direkte bemærkninger.
Vedrørende lovforslagets § 16 - Ændring af lov om beskatning af  

 medlemmer af investeringsforeninger Finansrådet skal i det hele tilslutte sig de af Danske  

 Investeringsforeningers Fællesrepræsentation fremsatte bemærkninger i  

 skrivelse af 27. maj 1993 til Folketingets Skatteudvalg.
Vedrørende lovforslagets §§ 17-18 Finansrådet har ingen direkte bemærkninger.
Vedrørende lovforslagets § 19 - Ikrafttrædelse og overgangsregler Finansrådet skal endnu engang understrege vigtigheden af, at der indføres  

 overgangsregler for de nuværende hovedaktionærer.
Finansrådet skal generelt advare mod de konsekvenser, der følger af  

 lovforslaget.
En øget beskatning af danske investorer og virksomhedsejere vil  

 kunne få særdeles alvorlige konsekvenser for danske virksomheder, som i  

 forvejen befinder sig i en vanskelig økonomisk situation.
 Såfremt lovforslaget gennemføres uden væsentlige ændringer, forudser  

 Finansrådet behov for en snarlig revision.
RISSKOV INDUSTRI Sindalsvej 7, 8240 Risskov, Danmark Den 26. maj 1993 Jeg henvender mig til Dem, da Folketinget i de næste uger skal fastlægge  

 de vilkår, på hvilke vort erhvervsliv i fremtiden skal finansieres.
Det vil  

 få stor betydning for, hvem der kommer til at styre erhvervslivets udvikling,  

 og hvem der kommer til at eje det.
Jeg håber, De vil tage dette brevs budskab  

 med i Deres overvejelser, når De endeligt tager stilling.
De sidste dages diskussion om skattereformen har drejet sig om beskatning  

 af firmabiler, parcelhusejernes situation i 1998 osv.
Alle disse forhold kan  

 være vigtige nok, men der er en overset minoritet i hele denne debat, det er  

 de danske virksomheder og deres private danske aktionærer.
 Jeg vil gerne med dette brev gøre Dem opmærksom på nogle måske utilsigtede  

 konsekvenser i forbindelse med gennemførelsen af den nye skattereform.
Virksomhedernes finansieringsomkostninger til aktiekapital forhøjes  

 væsentligt i forhold til udlandet Kravet til egenkapitalens forrentning forøges drastisk med gennemførelsen  

 af de nye regler for beskatning af fortjenester ved aktieafståelser.
 Når et børsnoteret aktieselskab (eller et privatejet) skal tiltrække frisk  

 egenkapital til nyinvesteringer og vækst, kræver aktionærerne, at de har  

 udsigt til et afkast (udbytte og værditilvækst), der både dækker den risiko,  

 aktionæren løber ved investeringen, og den rente, man ellers kunne få ved at  

 sætte pengene i banken eller i obligationer.
En forringelse af de private danske aktionærers skattemæssige stilling vil  

 medføre, at kravet til afkast bliver større, så man efter skat opnår det  

 samme som tidligere.
Kan et tilfredsstillende afkast ikke opnås, vil  

 aktionærerne ikke være villige til at stille risikovillig kapital til  

 rådighed for aktieselskaberne.
Alle erkender i dag, at en væsentlig forudsætning for at skabe danske  

 arbejdspladser er, at det danske lønniveau ligger på niveau med vore  

 samhandelspartneres.
Ved et ukonkurrencedygtigt lønniveau »siver«  

 arbejdspladserne til udlandet i form af, at nyinvesteringer i arbejdspladser  

 sker uden for Danmark, hhv. danske virksomheder mister markedsandele.
På samme måde har prisen på kapital stor betydning for virksomhedernes  

 konkurrenceevne.
Jo mere villige aktionærerne er til at stille aktiekapital  

 til rådighed for selskaberne, jo billigere bliver denne kapital.
Konsekvensen af de nye regler bliver højere omkostninger for  

 aktieselskaberne, idet aktiekapital er den billigste kapital, man kan råde  

 over - den »koster« jo kun noget (udbytte), hvis det går godt.
I  

 den forbindelse hjælper det intet, at kapitaltilførselsafgiften reduceres til  

 1/2 pct.; kapitaltilførselsafgift betales kun een gang.
Fremmedkapital skal  

 forrentes hver dag.
Hvorfor skal udenlandske aktionærer i danske firmaer beskattes  

 lempeligere end danske aktionærer? Bag de flestes investeringer i aktier ligger, bortset fra den (meget  

 væsentlige) store glæde ved at sætte ting i gang og se en virksomhed vokse,  

 også ønsket om en gang at konstatere en gevinst.
I udlandet er der ingen eller en meget beskeden beskatning af fortjenester  

 ved aktieafståelse, uanset om man ejer danske eller andre aktier.
Indførelse  

 i Danmark af beskatning af fortjeneste ved aktieafståelse efter mere end 3  

 års ejertid for danske mindretalsaktionærer hhv. skærpelse af beskatningen af  

 »langsigtede« danske hovedaktionærer fra 25 pct. til 45 pct. (og  

 totalt 65,9 pct., hvis 38 pct. selskabsskat medregnes, dvs. højere end det  

 nye skatteloft) har kun den ene effekt, at udlændinge nu har større udbytte  

 af at investere i danske aktier/virksomheder end vi danskere.
Danske aktieselskaber arbejder under stort set rimelige skatteregler, og  

 fortjenester på aktier fremkommer selvsagt - set i et længere forløb - fra  

 det, der er tilovers af virksomhedens overskud efter, at skatten er betalt  

 til den danske stat.
At tale om »skattefrie« gevinster er derfor  

 direkte vildledende og fejlagtigt.
Bliver Danmark en filial-nation? Store dele af kapitalgrundlaget for dansk erhvervsliv hentes hos de  

 private aktionærer.
Set ud fra et nationalt dansk synspunkt må vi arbejde  

 for, at den størst mulige andel af danske virksomheder ejes af aktionærer,  

 hvis udgangspunkt er dansk.
Vi skal ikke begrænse udlændinges adgang til at  

 deltage i danske virksomheder, vi behøver inspirationen udefra, men uden en  

 betydelig dansk ejerandel risikerer Danmark at udvikle sig til en  

 »filial«-nation.
En stærk dansk kreds af aktionærer vil sikre, at  

 beslutninger i danske virksomheder ikke alene træffes ud fra  

 »kolde« driftsøkonomiske hensyn, men også ud fra andre mere  

 nationalt prægede hensyn, f.eks. når det afgøres, hvor en virksomheds  

 hovedkontor, design- eller forskningsafdeling skal placeres.
 Med de nye regler vil det, jf. omstående, være billigere for  

 aktieselskaberne (især de store) at tegne ny aktiekapital hos udlændinge, de  

 skal jo ikke betale 45 pct. i skat af fortjenesten.
 Danmark har behov for en gruppe stærke og villige nationale aktionærer.  

 Styrken opnås kun ved at tilbyde vore borgere »konkurrencedygtige«  

 vilkår for investering i aktier.
Skal danske aktionærer behandles lempeligere end lønmodtagere? Ud fra en social vurdering vil det være vanskeligt at argumentere herfor.
Den af Mogens Lykketoft indførte og hidtil gældende lov om beskatning af  

 fortjeneste på aktier var et fornuftigt kompromis.
Begrundelsen for den gamle  

 lov var, så vidt man kunne forstå på Mogens Lykketoft dengang, at der var  

 behov for større vilje hos private investorer til at stille kapital til  

 rådighed for erhvervslivet.
 Alle har i de seneste år oplevet, at det er forbundet med stor risiko at  

 investere i aktieselskaber, og mange har tabt store beløb (endda uden ret til  

 at fradrage tabet i indkomsten). Mister de private aktionærer nu udsigten til  

 en lempelig beskatning, hvis det lykkes at gøre en god investering, så vil  

 den kilde til kapital-fremskaffelse sikkert tørre ud, og selskaberne må ty  

 til fremmedkapital, der koster renter og forringer soliditeten.
En stor del af diskussionen om skattereformen føres ud fra  

 fordelingspolitiske synspunkter, hvilket selvfølgelig spiller en stor rolle.  

 Altså den sædvanlige kamp for en del af »kagen«.
Lad os skabe  

 forudsætningerne for, at »kagen«, der skal fordeles, bliver størst  

 mulig, og at virksomhederne vokser og skaber flest mulige arbejdspladser.
Forslaget til ændring i loven om beskatning af aktieavancer forekommer at  

 være en selektiv forfølgelse af de nationale økonomiske  

 beslutningstagere/investorer i den private sektor, som skal omsætte  

 optimismen til virkelighed.
Det bliver »kagen« ikke større af.
Mit håb er, at jeg med dette brev kan motivere Dem til at sikre, at den  

 danske »kage« bliver størst mulig.
Bagefter kan vi så diskutere,  

 hvordan den skal fordeles.
 Spørgsmål 27:
Mener ministeren ikke, at reglen i lovforslagets § 4, stk. 2, vil være  

 svær at administrere? Burde man ikke i stedet indføre en grænse på f.eks.  

 65.000 kr., forstået således, at avance under denne grænse indenfor en  

 periode på f.eks. 4 år ikke beskattes, og burde en sådan grænse ikke omfatte  

 alle aktionærer? Svar:
 Lovforslaget indeholder en bagatelgrænse, således at personers  

 fortjenester og tab på beholdninger af børsnoterede aktier, som ikke indenfor  

 de seneste tre år har oversteget 100.000 kr., er uden skattemæssige  

 konsekvenser, når aktien afstås mindst tre år efter erhvervelsen.
 Denne model sikrer, at småaktionærer, som i antal udgør langt den  

 overvejende del af personaktionærerne, overhovedet ikke skal foretage  

 beregninger af gevinster og tab og ikke skal holde styr på anskaffelsessummer  

 for deres aktier, når blot aktierne har været ejet i tre år.
Indførte man alternativt som foreslået i spørgsmålet en skattefri  

 bundgrænse, som angår avancernes størrelse, ville alle småaktionærer skulle  

 holde styr på dokumentation for deres anskaffelsessummer, uanset om de  

 formenligt aldrig vil skulle beskattes.
Dette skyldes, at det aldrig kan  

 udelukkes, at der på et senere tidspunkt vil blive tale om en avance, som  

 overstiger den skattefri bundgrænse.
 Den foreslåede bagatelgrænse knyttet til aktiebeholdningens størrelse må  

 således anses for en betydelig administrativ fordel for såvel hovedparten af  

 personaktionærerne som for skattemyndighederne set i forhold til en  

 bundgrænse knyttet til aktieavancernes størrelse.
 Spørgsmål 26:
Hvorledes skal aktionærer i selskaber, der er trådt i likvidation den 19.  

 maj 1993 uden at være endeligt opløst, beskattes? Svar:
 Efter lovforslaget behandles aktieafståelser efter de foreslåede regler,  

 når aktierne afstås den 19. maj 1993 eller senere.
Når aktieafståelsen sker ved selskabets likvidation, anses aktierne  

 normalt for afstået ved afmeldelsen af selskabet til Erhvervs- og  

 Selskabsstyrelsen.
Ved rettidig afmelding, dvs. inden 14 dage efter, at det  

 endelige likvidationsregnskab er godkendt af generalforsamlingen, kan  

 selskabet anses for endeligt opløst - og aktierne for afstået - ved den  

 afsluttende generalforsamling.
Under en likvidation bevarer aktionærerne den fulde kontrol over  

 selskabet.
Aktionærerne kan således på et hvilket som helst tidspunkt indtil  

 selskabets endelige opløsning beslutte at ophæve likvidationen.
Først når  

 likvidationen er uigenkaldelig, kan afståelse af aktierne anses at have  

 fundet sted.
 I tilfælde, hvor et selskab ikke var endeligt opløst den 19. maj 1993,  

 beskattes aktionærerne således efter de foreslåede regler.
 Hvad angår et eventuelt tabsfradrag, må fradraget ligeledes afvente  

 selskabets endelige opløsning, medmindre det på et tidspunkt forinden  

 selskabets endelige opløsning må anses for dokumenteret, at likvidationen vil  

 blive sluttet uden udlodning af likvidationsprovenu.
 Spørgsmål 34:
 Udvalget anmoder om ministerens kommentar til vedlagte artikel fra Børsen  

 af 3. juni 1993: »Aktieskatteforslag er rent lotteri«.
 Ministeren bedes endvidere begrunde, hvorfor lovforslaget lægger op til  

 forskellig beskatning af samme avance.
 Svar:
Jeg må sige, at nogle af eksemplerne i den pågældende artikel virker  

 voldsomt fortegnede.
Dette har tilsyneladende været nødvendigt for at nå frem  

 til artiklens konklusioner.
 I eksempel 1 stiger en aktie således fra 5.000 kr. til 99.000 kr. eller  

 med knap 1.900 pct. på 3 år og 1 dag.
 I eksempel 2 stiger en aktie fra 7.000 kr. til 120.000 kr. eller med godt  

1.600 pct. på 2 år og 1 måned.
Skulle disse helt urealistiske forudsætninger tages for gode varer, er det  

 vel aktiemarkedet og ikke regeringens forslag, der har karakter af rent  

 lotteri.
Så slemt står det ikke til med regeringens forslag - og heller ikke  

 med aktiemarkedet.
Eksempel 5 er ikke urealistisk, men dog heller ikke typisk.
Her er der  

 tale om en stigning på 300 pct. på knapt 1 år.
 På baggrund af disse eksempler når artiklen frem til den misvisende  

 konklusion, at regeringens forslag skulle ramme tilfældigt og uretfærdigt.
Lovforslagets forskellige beskatning af beløbsmæssigt ens  

 aktiefortjenester er en følge af regeringens ønske om at friholde det  

 overvejende flertal af personaktionærer for beskatning.
Dette er praktisk  

 begrundet, da hovedparten af personaktionærerne ikke har aktiebeholdninger af  

 væsentlig betydning.
 Med det nævnte formål at friholde det overvejende flertal af  

 personaktionærer for beskatning indeholder forslaget en bagatelgrænse.  

 Bagatelgrænsen går ud på, at børsnoterede aktier i en aktiebeholdning, som  

 ikke overstiger 100.000 kr. i kursværdi, kan afstås uden skattemæssige  

 konsekvenser, når afståelsen sker mindst 3 år efter erhvervelsen.
Det ligger med andre ord i dette system, at de fortjenester og tab, man  

 kan opnå ved salg efter tre år fra beholdninger under 100.000 kr., ikke  

 kommer skatteopgørelsen ved.
Nogle vil have fortjenester, og nogle vil have  

 tab, som ikke vil få betydning for skattebetalingen.
Det har jeg ingen  

 problemer med.
Beløbsgrænsen på 100.000 kr. sikrer, at der i alle realistiske  

 eksempler kun bliver tale om begrænsede beløb.
Der vil derimod ikke som  

 hidtil skattefrit kunne opnås helt ubegrænset store fortjenester.
Det er ikke særegent for den foreslåede aktieavancebeskatning, at en  

 indkomst af en given størrelse kan blive beskattet forskelligt afhængigt af  

 den skattepligtiges forhold.
Det er faktisk karakteristisk for vores  

 skattesysem.
Som et eksempel kan nævnes, at skatten af en lønindkomst på  

 25.000 kr. efter gældende regler svinger fra 0 kr., hvis den skattepligtige  

 ikke har anden indkomst og dermed ikke har udnyttet sit personfradrag, til  

 godt 17.000 kr., hvis den skattepligtige betaler 6 og 12 pct.-skatter.
 Samme effekt ville gøre sig gældende, hvis forslaget til  

 aktieavancebeskatning i stedet indeholdt et skattefrit bundfradrag i den  

 opgjorte avance.
Uanset om et skattesystem indeholder skattefri bundfradrag, bagatelgrænser  

 eller progressionsgrænser vil en indkomst af en given størrelse blive  

 beskattet forskelligt afhængigt af den skattepligtiges forhold.
Dette gælder  

 ikke kun for aktieavancer, men for fortjenester eller indkomster af enhver  

 art.
 Spørgsmål 2:
 Under henvisning til vedlagte 3 artikler i Børsen den 27. maj 1993 udbedes  

 ministerens bemærkninger, herunder om ministeren kan bekræfte, at det  

 forholder sig som i artiklerne anført.
 Ministeren bedes fremsende udkast til ændrede overgangsregler, hvorved de  

 beskrevne urimeligheder kan undgås.
 Svar:
 Der er flere punkter i artiklerne, som jeg ikke kan bekræfte.
 Det hævdes i artiklerne, at den foreslåede forhøjelse af beskatningen af  

 fortjenester på hovedaktionæraktier har forringet virksomhederns  

 egenkapitalgrundlag, når den anskues efter beskatning.
Jeg er ganske uenig i denne betragtning.
Vi har hidtil haft et  

 beskatningssystem for aktieavancer, som har tilskyndet til at likvidere  

 solvente selskaber og trække kapitalen ud af selskaberne.
Det forhold gøres  

 der efter forslaget op med.
Efter forslaget opnås ingen lempeligere  

 beskatning ved at lividere selskabet.
Dette vil medvirke til at styrke  

 kapitalgrundlaget i virksomhederne.
 Det anføres, at de samlede satser for hovedaktionærers beskatning vil  

 blive fordoblet fra 36,3 pct. til 63,7 pct.
Jeg kan genkende satsen på 63,7 pct.
Det er den samlede beskatning af en  

 selskabsindkomst, når selskabet beskattes med 34 pct. og overførslen til  

 aktionæren af de resterende 66 pct. af selskabets indkomst beskattes med 45  

 pct.
De 36,3 pct. er derimod formentlig en trykfejl og udgør ikke den  

 tilsvarende samlede beskatning efter de hidtidige regler.
Den samlede  

 beskatning efter de hidtidige regler med 34 pct. i selskabsskat og 25 pct.s  

 beskatning hos aktionæren udgør 50,5 pct.
Betragtes som i artiklen de samlede  

 skattesatser, sker der ikke nogen fordobling som anført, men en stigning fra  

 50,5 til 63,7 pct.
 Også med hensyn til spørgsmålet om valg af såkaldte indgangsværdier for  

 mindretalsaktier i unoterede selskaber indeholder artiklerne faktuelle fejl.
 Mindretalsaktier bringes ved lovforslaget fra skattefrihed til beskatning.  

 Forslaget giver derfor den skattepligtige mulighed for at anvende aktiernes  

 handelsværdi den 19. maj 1993 i stedet for den faktiske anskaffelsessum.
 Det anføres i denne forbindelse, at hvis den skattepligtige ønsker at  

 anvende aktiernes skattekurs den 19. maj 1993 som udtryk for aktiernes  

 handelsværdi denne dato, bliver der tale om skattekursen baseret på  

 1991-regnskabet.
Dette er ikke korrekt.
Skattekursen på en given dato beregnes altid på  

 grundlag af regnskabet for det senest afsluttede indkomstår.
Er der mindre  

 end 1 måned til afslutningen af indeværende indkomstår, anvendes oven i købet  

 det kommende regnskab.
For selskaber med kalenderårsregnskab anvendes således  

 1992-regnskabet.
For selskaber, hvis indkomstår slutter mellem den 1. januar  

 1993 og 18. juni 1993, anvendes et endnu nyere regnskab.
For selskaber, hvis  

 indkomstår slutter mellem den 2. april og 18. juni, bliver der tale om  

 1993-regnskabet.
 Det anføres i artiklen, at de fleste vil anvende en anden handelsværdi end  

 skattekursen, men at de vil få problemer med at bevise denne handelsværdi.
Jeg er ikke uenig i første del af det anførte.
Aktionærer i unoterede  

 selskaber, som i årevis er sluppet billigere i formueskat, fordi de beregnede  

 skattekurser ofte er væsentligt lavere end aktiernes reelle værdi, vil nu  

 pludselig insistere på, at skattekurserne er for lave.
Jeg mener derimod ikke, der er grundlag for at hævde, at der generelt  

 skulle blive problemer med at få en anden værdi end skattekursen anerkendt  

 som aktiernes handelsværdi.
Hvis der foreligger en sagkyndig vurdering af  

 aktiernes værdi, vil denne indgå som et væsentligt element i  

 skattemyndighedernes skøn, såfremt der ikke kan rejses kritik af vurderingen  

 i relation til de anvendte forudsætninger og metoder m.v., herunder af  

 vurderingsmandens sagkyndighed og uvildighed i den konkrete situation.
Det er korrekt, at beskatningen af hovedaktionærer stiger efter  

 lovforslaget.
Hovedaktionærer er dog ikke i alle tilfælde som anført i  

 artiklerne den gruppe blandt aktionærer, som rammes hårdest.
Aktieavancer hos  

 mindretalsaktionærer med store aktieporteføljer stiger fra skattefrihed til  

 30/45 pct.s beskatning, mens hovedaktionærer stiger fra 25 til 30/45 pct.s  

 beskatning.
Mindretalsaktionærer får i modsætning til hovedaktionærer  

 indgangsværdier, men dette har ikke nogen særlig betydning, hvis der ikke er  

 nogen væsentlig urealiseret værdistigning den 19. maj 1993. I det tilfælde  

 skærpes beskatningen faktisk mindre for hovedaktionærer end for  

 mindretalsaktionærer.
Det bør i det hele taget bemærkes, at den foreslåede beskatning af  

 aktionærer blot indebærer, at personer, som driver deres virksomhed i  

 selskabsform, nogenlunde kommer til at betale samme skat som personer, som  

 driver deres virksomhed i personligt regi.
Specielt for mindre indkomster kan  

 der dog være variationer som følge af, at der er tale om to forskellige  

 beskatningsformer.
Jeg har vanskeligt ved at se begrundelsen for, at de to  

 typer erhvervsdrivende ikke skulle beskattes ens.
Det er endelig ikke korrekt som i artiklerne hævdet af Niels Chr.
Steen  

 fra revisionsfirmaet Ernst & Young, at lovforslagets ikrafttrædelses- og  

 overgangsbestemmelser repræsenterer en hidtil uhørt lovgivningsform.
Som jeg grundigt har påvist i mine bemærkninger af 1. juni 1993 til en  

 henvendelse til Skatteudvalget fra revisionsfirmaet Albert Pedersen/Edelbo  

 & Dalgaard A/S, svarer lovforslagets ikrafttrædelses- og  

 overgangsbestemmelser til de bestemmelser, skiftende regeringer hidtil har  

 benyttet i tilsvarende situationer.
De seneste eksempler har været  

 KV-regeringens lovforslag om skærpet hovedaktionærbeskatning i 1990,  

 skærpelsen af aktieavancebeskatningslovens § 2 b i 1990 under KVR-regeringen,  

 indførelsen af samme bestemmelse i 1987 mod firkløverregeringens stemmer samt  

 forhøjelsen af selskabsskattesatsen fra 40 til 50 pct. i 1985 under  

 firkløverregeringen.
 Den af regeringen foreslåede ikrafttrædelses- og overgangsbestemmelse er  

 faktisk lempeligere end ved forhøjelsen af selskabsskattesatsen i 1985.  

 Forhøjelsen af selskabsskattesatsen skærpede også avancebeskatningen med  

 virkning også for afståelser, som var foretaget inden lovforslagets  

 fremsættelse.
 Hvad angår spørgerens ønske om udkast til ændrede overgangsregler, skal  

 jeg tillade mig at henvise til mit kommende svar på spørgsmål 35 (L 289 -  

 bilag 29).
REVITAX Frederiksgade 1 1265 København K Telefon 33 91 22 01 Giro 4 52 91 54 Telefax 33 91 38 01 Den 7. juni 1993 Aktier I betænkningen fra den 1. oktober 1992 fra Personskatteudvalget foreslås  

 beskatningen af kapitalgevinster, herunder aktieavancer, skærpet, så disse  

 gevinster beskattes på niveau med anden indkomst.
En række hovedaktionærer,  

 som ønskede at være på den sikre side, og hvor de erhvervsmæssige hensyn  

 gjorde det muligt, har derfor i god tid inden den 19. maj 1993 enten solgt  

 deres aktier eller likvideret selskabet til 25 pct.s beskatning.
 En overgangsregel som den regeringen har foreslået, vil derfor dels være  

 en ikke særligt velbegrundet forskelsbehandling mellem forskellige  

 aktieejere, dels medvirke til, at skatteyderne i fremtiden i højere grad  

 tilskyndes til at foretage transaktioner, der alene sigter mod at undgå at  

 blive fanget af urimelige overgangsregler, som ikke tager hensyn til de  

 erhvervsmæssige realiteter.
 Overgangsreglens tilfældigheder illustreres yderligere af den situation,  

 hvor en påbegyndt likvidation af helt andre årsager end skattemæssige ikke  

 har kunnet afsluttes den 18. maj 1993.
Regeringens henvisning til L 10 fra december 1990 holder ikke, da der her  

 alene var tale om en stigning fra 25 pct. til 30 pct. og ikke som denne gang  

 med eksempler på stigning fra 25 pct. til 78 pct.
Bevares de foreslåede  

 ikrafttrædelsesregler, rammes alene den, som har indordnet sig under en 25  

 pct.s beskatning, hvorimod de kreative bliver tilgodeset i form af  

 indgangsværdier.
 Principielt er der efter vor opfattelse tre modeller til overgangsregler,  

 hvis der tages udgangspunkt i hovedaktionæraktierne.
 1. Indgangsværdi pr. 19. maj på linie med andre aktionærer.
2. En udsættelse af aktieindkomstbegrebet til indkomståret 1994, hvilket i  

 øvrigt meget kunne tale for.
Herved vil man give aktionærerne mulighed for at  

 tage stilling til, om man vælger en likviditetsbelastning nu eller hellere  

 vil udskyde beskatningen til senere.
 Denne model svarer til goodwill og aktieændringerne først i firserne.
 Hvis man politisk vil modvirke, at virksomhederne direkte kommer til at  

 betale skatten, skal holdingreglerne selvfølgelig heller ikke afskaffes før  

 indkomståret 1994.
 Modellens bagside er naturligvis, at det er en alt eller intet-løsning.
 3. Den sidste model giver mange forligsmuligheder, hvilket måske ikke er  

 så dårligt i dagens Danmark, da man jo kan ændre på tallene i vores eksempel.
Tages der udgangspunkt i aktier, der pr. 18/5-1993 har været ejet i over 7  

 år (25 pct.), skal for eksempel 60 pct. af fortjenesten medtages i 1993, 70  

 pct. af fortjenesten i 1994 osv.
Herved vil man nå de 45 pct. i 1997 med  

 følgende procenter:
 Ovenstående model giver ingen ligningsmæssige problemer og ingen  

 vurderingsmæssige problemer.
Goodwill Den ovenfor foreslåede model egner sig måske endnu bedre til goodwill,  

 hvor værdiansættelsesproblemerne er langt større end på aktieområdet.
I modsætning til andre er vi af den opfattelse, at de nuværende  

 goodwillværdier ikke kan opretholdes i almindelighed, da man har finansieret  

 disse ved 7-10 årige gældsbreve, hvor nu 2/3 skal erlægges kontant.
Bankernes  

 lyst til at finansiere virksomhedernes immaterielle aktiver er meget  

 behersket.
 Det vil være en lille hjælp, hvis erhververen kunne afskrive beløbet over  

 5 år, ligesom i vore nabolande, hvilket i øvrigt vil imødegå nogle  

 virksomhedsflytninger bort fra Danmark.
 Følgende procenter kunne anvendes til en overgangsordning:
Leasing Reglerne skal selvfølgelig ramme overskudsselskaberne.
Passiv virksomhed  

 skal vel også med ligesom for personer, det vil sige, at man fremover ikke  

 kan fjerne overskuddet ved køb af en leasingkontrakt den 30/12.
En regel som den foreslåede er således tilstrækkelig, hvis den alene  

 gælder anskaffelsen af aktiver, som ikke indgår i den ordinære drift.
Det kan  

 selvfølgelig ikke være meningen at ramme vognmandens lastbil, vaskeriejerens  

 vaskemaskine osv.
 Der vil naturligvis opstå fortolkningstvivl, da for eksempel udlejning af  

 vaskemaskine juridisk er salg af tjenesteydelse, ligesom gruskørsel osv.  

 Endvidere vil virksomhedernes omkostninger stige, for den manglende  

 afskrivning kan kun væltes over på lejeren af kopimaskine m.v.
 Ovennævnte er kun det aftalte input, der selvfølgelig kan uddybes og  

 raffineres.
Skatteministeriet, Departementet, Den 10. juni 1993 Steen Dahl Poulsen, Risskov Industri, Sindalsvej 7, 8240 Risskov, har i  

 brev af 26. maj 1993 (L 289 - bilag 20) rettet henvendelse til Skatteudvalget  

 vedrørende L 289.
 Steen Dahl Poulsen anfører, at lovforslaget vil gøre det uinteressant for  

 danskere at investere i danske aktiver/virksomheder med det resultat, at  

 Danmark risikerer at blive en filial-nation, hvor danske virksomheder er ejet  

 af udlændinge.
Den grundlæggende ide bag lovforslaget er, at beskatning af aktieavance og  

 udbytte ligestilles.
Dette er ved forslaget gennemført ved at integrere  

 beskatningen af aktieavancer i de gældende regler for beskatning af  

 udbytteindkomst.
Det er rigtigt, at resultatet heraf fremtræder som en  

 skærpelse af beskatningen af aktieavancer.
Jeg er dog ikke enig i, at den  

 forhøjelse, lovforslaget indebærer for aktionærer med unoterede aktier og  

 aktionærer med en beholdning af børsnoterede aktier på over 100.000 kr. i  

 kursværdi, på nogen måde vil kunne få de meget vidtrækkende konsekvenser, som  

 Steen Dahl Poulsen fremmaner.
Der er efter min opfattelse ikke belæg for, at  

 de foreslåede regler for personaktionærer i noget betydende omfang skulle  

 kunne ændre aktiekurserne i Danmark, og lovforslaget giver derfor ikke  

 udlændinge noget øget incitament til at købe danske aktier.
 Spørgsmål 17:
I hvilke andre lande i den Europæiske Union beskatter man aktieavancer med  

 tilsvarende strenghed som foreslået i lovforslaget? Svar:
 Spørgsmålet er besvaret på baggrund af det, der er blevet oplyst af  

 EF-landenes finansministerier.
EF-landene er opdelt i 3 kategorier.
Den første kategori er lande, der  

 generelt beskatter med en tilsvarende/yderligere strenghed.
Kategori 2 er  

 lande, der beskatter mildere for personer, men med tilsvarende/yderligere  

 strenghed for selskaber.
Den tredje kategori er lande, der generelt beskatter  

 med mindre strenghed.
 EF-lande, der generelt beskatter med tilsvarende/yderligere strenghed:
 Irland beskatter enhver fortjeneste med 40 pct., dog beskattes  

 personer ikke af de første 1.000 pund (ca. = 9.300 kr.). Fortjeneste, der  

 skyldes inflation beskattes ikke.
 I England sondres der mellem avancer realiseret af henholdsvis  

 personer og selskaber.
Personer betaler almindelig indkomstskat af aktieavancer.
Denne er  

 progressiv med 2 satser på 25 pct. og 40 pct.
Kapitalgevinster under 5.800  

 pund (ca. = 55.000 kr.) er fritaget for beskatning.
 For selskaber indgår aktieavancer i den almindelige selskabsindkomst.  

 Selskabsskatten er 33 pct., dog kun 25 pct., såfremt indkomsten er under  

 250.000 pund (ca. = 1,9 mio. kr.). Der er ingen skattefri bundgrænse.
 For alle gevinster gælder, at de er renset for inflation.
 EF-lande, der beskatter med mindre strenghed for så vidt angår personer,  

 men for selskaber med tilsvarende/yderligere strenghed.
 Tyskland sondrer også mellem gevinster realiseret af henholdsvis  

 personer og selskaber.
 Avancer for personer på aktier ejet mindre end 6 måneder er almindelig  

 indkomst og beskattes med fra 19 pct. til 53 pct.
 Såfremt aktierne har været ejet i mere end 6 måneder er avancen skattefri.  

 Kapitalgevinster på under 1.000 mark (ca. = 4.000 kr.) er altid skattefri.
Selskaber betaler almindelig selskabsskat af aktieavancer.
Denne er 50  

 pct. ved ikke udloddet overskud og 36 pct. ved udloddet overskud.
Der er  

 ingen bundgrænse.
I Portugal beskattes personers aktieavancer for aktier ejet mere  

 end 24 måneder ikke.
Ved gevinster på aktier ejet under 24 måneder er  

 halvdelen af fortjenesten skattepligtig og beskattes med enten 10 pct. eller  

 indregnes i den almindelige indkomst.
Selskabers aktieavancer beskattes som  

 almindelig indkomst med 39 pct.
 Holland sondrer også mellem avancer realiseret af henholdsvis  

 personer og selskaber.
Personer beskattes ikke af aktieavancer, medmindre der besiddes mere end  

 33 pct. af aktierne i selskabet.
Da beskattes fortjenesten med 20 pct.
 Selskaber beskattes altid af aktieavancer som en del af selskabets  

 indkomst med 40 pct. (dog kun 35 pct., såfremt årets fortjeneste overstiger  

 250.000 gylden - ca. = 825.000 kr.).
I Frankrig beskattes personer af aktieavancer såfremt de i løbet af  

 et indkomstår har haft en nettofortjeneste på over 316.900 FF (1991-tal, ca.  

 = 350.000 kr.) eller hvis der er tale om holdingafståelse.
Ved dette forstås  

 en person, der alene eller sammen med sin familie indenfor de sidste 5 år har  

 besiddet mindst 25 pct. af aktierne i selskabet.
I disse 2 tilfælde beskattes  

 fortjenesten med 18 pct.
I øvrige tilfælde er gevinsten ikke skattepligtig.
Ved selskaber sondres der mellem afståelser, hvor aktierne har været ejet  

 under 2 år, og tilfælde, hvor de har været ejet mere end 2 år.
I det første  

 tilfælde beskattes gevinsten med 34 pct.
I den anden situation beskattes  

 fortjenesten med 18 pct., hvis pengene hensættes til en  

 investeringsreservekonto.
Hvis pengene udloddes derfra, beskattes de med  

 yderligere 16 pct., altså i alt 34 pct.
 EF-lande, der generelt beskatter med mindre strenghed:
 Belgiske personer betaler som udgangspunkt ikke aktieavanceskat,  

 medmindre en person, der indenfor de sidste 5 år har ejet mere end 25 pct. af  

 aktierne i et belgisk firma, sælger disse aktier til et udenlandsk selskab.  

 Så beskattes evt. fortjeneste med 16,5 pct.
Selskaber beskattes med 41 pct. af aktiegevinster.
Såfremt ejertiden er  

 mere end 5 år, beskattes dog kun med 19,5 pct.
 Også Luxemburg differentierer mellem personer og selskaber.
Personer, der har ejet aktierne over 6 måneder, beskattes ikke af  

 gevinsten.
Såfremt aktierne har været ejet under 6 måneder, beskattes avancen  

 med 50 pct., dog beskattes holdingoverdragelser kun med 25 pct.
Selskaber beskattes af aktieavancer som en del af selskabsindkomsten med  

 39 pct.
Ved holdingoverdragelser (25 pct. af aktierne i selskabet) eller ved  

 overdragelser af aktier til en værdi på over 250 mio.
Lfr. (ca. = 40 mio.  

 kr.) er gevinsten dog skattefri.
 Det har desværre ikke været muligt at få tilstrækkelige oplysninger om  

 beskatningen af aktieavancer i Grækenland, Italien og Spanien.
 Spørgsmål 20:
 Der bedes om en summarisk oversigt over aktieavancebeskatningen  

 (grænsebeløb og beskatningsprocent) for hvert af følgende lande: Norge,  

 Finland, Sverige, Tyskland, England, Frankrig, Spanien, Italien, Østrig,  

 Polen, Tjekkiet og Ungarn.
 Svar:
Spørgsmålet er besvaret på baggrund af, hvad der er oplyst af  

 finansministerierne i EF-landene og de nordiske lande.
Ved de østeuropæiske  

 lande er oplysningerne tilvejebragt af de respektive danske ambassader.
Norge: Der sondres ikke mellem selskaber og personer.
Der er intet  

 skattefrit grænsebeløb.
Alle gevinster beskattes med 28 pct.
Finland: Der sondres ikke mellem selskaber og personer.
Der er  

 intet skattefrit grænsebeløb.
Alle gevinster beskattes med 25 pct.
Sverige: Der sondres mellem personer og selskaber.
Personer  

 beskattes med 25 pct. af gevinsten.
Der er intet skattefrit grænsebeløb.
Selskaber beskattes med 30 pct. af gevinsten.
Der er intet skattefrit  

 grænsebeløb.
 Tyskland: Se besvarelsen af spørgsmål 17.
 Frankrig: Se besvarelsen af spørgsmål 17.
 England: Se besvarelsen af spørgsmål 17.
Østrig: Der sondres mellem personer og selskaber.
Der er intet  

 skattefrit grænsebeløb for selskaber.
Fortjeneste beskattes med 30 pct.
Polen: Aktieavancer beskattes ikke.
Der er på nuværende tidspunkt  

 kun 16 firmaer, som er sat på aktier.
Tjekkiet: Der sondres ikke mellem personer og selskaber.
Der er  

 intet skattefrit grænsebeløb.
Fortjenester beskattes med 25 pct.
Ungarn: Der sondres mellem personer og selskaber.
For personer  

 beskattes gevinster med 20 pct.
Der er intet skattefrit grænsebeløb.
Selskaber betaler almindelig selskabsskat, 40 pct., af fortjenester.
Der  

 er intet skattefrit grænsebeløb.
 Det har desværre ikke været muligt at få oplysninger om grænsebeløb og  

 beskatningsprocenter i Spanien og Italien.
Skatteministeriet, Departementet, Den 11. juni 1993 Dansk Aktionærforening ved formand Børge Mannov har ved brev af 1. juni  

 1993 (L 289 - bilag 13) rettet henvendelse til Skatteudvalget.
Dansk Aktionærforening er særlig kritisk over for, hvilken betydning  

 forslaget vil have på aktiekurserne og de børsnoterede selskabers økonomiske  

 fundament, og i tilknytning hertil kritiseres forslagets bemærkninger for  

 ikke at uddybe disse forhold.
Dernæst mener foreningen, at beskatningen er  

 urimelig overfor aktionærer, der besidder børsnoterede aktier.
Indledningsvis skal jeg bemærke, at forslagets betydning for aktiemarkedet  

 begrænser sig til personlige aktionærer.
Beskatningen ændres ikke for  

 selskaber og realrenteafgiftspligtige samt aktier i pensionsopsparing - for  

 eksempel kapitalpensionsdepot eller puljeordning.
Ifølge lovmodellen - der på dette område er behæftet med stor usikkerhed -  

 havde personer ultimo 1991 aktier med en samlet kursværdi i størrelsesordenen  

 100 mia. kr.
Heraf udgør hovedaktionæraktier knap halvdelen.  

 Hovedaktionæraktierne er i alt væsentligt unoterede aktier og således uden  

 betydning for aktiemarkedet.
Private besad således ultimo 1991  

 minoritetsaktier til en værdi af ca. 50 mia. kr.
Langt størstedelen heraf var  

 givetvis børsnoterede aktier, men også unoterede aktier i de såkaldte  

 5-mandsselskaber - der er stiftet alene med henblik på udnyttelse af  

 3-årsreglen - indgår.
 Privates beholdning af børsnoterede aktier må derfor ultimo 1991 skønnes  

 at have været under 50 mia. kr. i kursværdi.
Beskatningen af børsnoterede aktier ejet under tre år foreslås ikke  

 ændret.
Der foreligger ingen oplysninger om aktieporteføljens  

 »aldersfordeling«; uden kendskab hertil eller indikatorer for  

 private aktiebeholdningers omsætningshastighed er det ikke muligt at  

 kvanteficere denne aktiemasse.
 På baggrund af ovenstående kan der fremføres følgende bud på, hvilken  

 børsnoterede aktiemasse der kan tænkes berørt af de foreslåede regler:
Klart under 50 mia. kr. (ultimo 1991-niveau). En ukendt - men nok ret  

 beskeden - del heraf er udenlandske aktier.
Hertil kommer, at aktier svarende  

 til 5-6 mia. kr. ikke berøres som følge af friholdelsen af mindre  

 beholdninger.
 Den samlede kursværdi af danske aktier noteret på Københavns Fondsbørs var  

 ultimo 1991 284 mia. kr.
 En forsigtig konklusion må herefter være, at de foreslåede  

 aktieavancebeskatningsregler berører klart mindre end 20 pct. af den  

 børsnoterede aktiemasse.
Den dominerende investeringsgruppe på det danske aktiemarked er de  

 realrenteafgiftspligtige institutionelle investorer.
Brutto ejer denne gruppe  

 over en tredjedel af de samlede aktieporteføljer.
Men da en række af de  

 øvrige investorgrupper - f.eks. fonde knyttet til bestemte selskaber - ikke  

 placerer aktivt og kontinuerligt i markedet, tegner de  

 realrenteafgiftspligtige institutionelle investorer sig for en væsentlig  

 større del af de aktive placeringer, som er afgørende for kursdannelsen.
Ophævelsen af avancebeskatningsfriheden for aktieporteføljer over  

 bundgrænsen ejet i tre år eller derover påvirker ikke de  

 realrenteafgiftspligtige institutionelle investorer, som fortsat vil have en  

 stærk tilskyndelse til at placere i aktier for at undgå realrenteafgift.
I  

 det omfang ophævelsen af skattefrihed for privates aktieavancer medfører  

 netto-frasalg af aktier blandt disse investorer, vil det være i de  

 realrenteafgiftspligtige investorers interesse at købe disse porteføljer.
 Dernæst vil den foreslåede adgang til omlægning af højtforrentede  

 kontantlån til lavere forrentede lån (L 291) skabe et væsentligt behov for  

 reinvestering hos de indfriede kreditorer (obligationsejere), som på grund af  

 det historisk lave renteniveau vil tendere mod øget reinvestering i aktier.
 Alene disse forhold tilsiger, at aktiekurserne ikke kan forventes at blive  

 påvirket i væsentlig grad ved en ophævelse af skattefriheden for aktieavancer  

 for personer.
Hertil kommer, at der efter gældende regler ikke er skattefrihed for  

 aktier afstået inden tre års ejertid.
Den del af aktiemarkedet, der vil  

 påvirkes af ophævelsen af skattefriheden efter tre års ejertid, ligger  

 således klart under de anførte 20 pct.
Det skyldes for det første, at der  

 findes aktører på markedet, som trods skattefriheden efter tre år placerer  

 med en kortere tidshorisont.
Disse spekulative arrangementer påvirkes ikke.  

 For det andet er det i visse situationer et incitament til at sælge  

 porteføljer, der har været ejet i under tre år.
Det mest åbenlyse eksempel er  

 investorer, som påregner eller har haft et kurstab på et givent papir.
De vil  

 sælge enten for at undgå yderligere tab eller for at kunne udnytte kurstabet  

 ved modregning i realiserede aktieavancer, der er skattepligtige.
For det  

 tredje er der private investorer, som placerer ganske langsigtet og typisk  

 ikke er aktive markedsdeltagere.
Tilbage står således en begrænset gruppe private investorer, hvis  

 dispositioner kan blive påvirket af ophævelsen af skattefriheden.
De kan  

 blive påvirket, fordi deres forventning vil være en nettokursgevinst på deres  

 porteføljer, og med beskatning heraf vil det forventede efter skat-afkast  

 blive mindre.
Men ophævelsen af skattefriheden indebærer samtidig, at  

 risikoen bliver mindre, fordi gevinster beskattes og tab kan fradrages i  

 tilsvarende gevinster.
Reduktionen af risikoen vil modvirke, men ikke  

 eliminere det negative incitament til placering i aktier ved at ophæve  

 skattefriheden.
 Set i forhold til det samlede aktiemarked og de dominerende  

 investorgrupper er der dog ikke tale om forhold, der kan forventes at påvirke  

 kursdannelsen eller erhvervslivets finansieringsforhold nævneværdigt.
 I øvrigt kan nævnes, at den gældende skattefrihed indebærer en  

 indlåsningseffekt, idet aktierne på grund af skattereglerne tenderer mod ikke  

 at blive handlet inden for tre års ejertid, selv om markedsforholdene måtte  

 tilsige salg.
I tilknytning til foreningens forslag om ophævelse af  

 aktieomsætningsafgiften kan jeg oplyse, at afgiften i L 290 foreslås halveret  

 fra 1 pct. til 0,5 pct.
Nedsættelsen af omsætningsafgiften vil virke positivt  

 på omsætningen.
Den samlede effekt af afgiftsnedsættelsen og bortfaldet af  

 skattefriheden efter tre år og dermed af førnævnte indlåsningseffekt må  

 antages at tendere mod øget omsætning.
 På denne baggrund må jeg tage afstand fra foreningens bombastiske udsagn  

 om forslagets negative effekt på aktiekurserne og de børsnoterede selskabers  

 finansieringsforhold, som jeg finder savner sagligt belæg.
 Der er således heller intet belæg for, at udenlandske investorer i øget  

 omfang vil overtage danske virksomheder som følge af forslaget.
Dansk Aktionærforening kommer slet ikke ind på muligheden for at anvende  

 værdien den 19. maj 1993 i stedet for anskaffelsessummen ved  

 avanceopgørelsen.
Herved kan allerede optjente avancer friholdes for den  

 foreslåede beskatning, hvilket tillige åbner mulighed for, at investorerne  

 kan genoverveje deres investeringspolitik og eventuelt sælge ud af  

 beholdningen uden skattemæssige konsekvenser.
Endvidere lægger foreningen nogle beskatningsprocenter til grund, som ikke  

 er i overensstemmelse med forslaget.
Det nævnes flere steder, at  

 selskabsbeskatning sker med 38 pct.
Beskatningen af selskaber sker imidlertid  

 med 34 pct.
Hvis selskabet ikke vælger acontoskatteordningen beskattes dog  

 med 38 pct., men til gengæld opnås en væsentlig rentefordel som følge af  

 skattens sene forfaldstidspunkt.
Dernæst anføres det, at avancen for den  

 enkelte aktieejer beskattes med op til 68 pct.
Dette er ikke korrekt.
Efter  

 forslaget beskattes avancen efter de gældende satser for udbytte.
Det vil  

 sige med 30 pct. af avancer under kr. 31.700 (1993-niveau) og med 45 pct. af  

 avancen herover.
Der er således slet ikke tale om en beskatning i et omfang  

 som forudsat af foreningen.
Det er måske derfor, at foreningen mener, at  

 Danmark nu vil få verdens hårdeste aktieavancebeskatning.
Til dette sidste vil jeg i øvrigt bemærke, at ved en sammenligning mellem  

 aktieavancebeskatningen i forskellige lande er det væsentligt at have for  

 øje, at avancebeskatningen i andre lande - ligesom i Danmark - udgør en  

 integreret del af det enkelte lands beskatningssystem.
En sammenligning af  

 enkeltelementer i vidt forskellige beskatningssystemer giver derfor ikke  

 umiddelbart grundlag for konklusioner.
 På baggrund af ovennævnte forhold og regeringens grundholdning om, at al  

 indkomst bør beskattes, også selv om der er tale om indkomst fra aktier,  

 mener jeg ikke, at forslaget indebærer en urimelig behandling af private  

 aktionærer.
Afslutningsvis skal jeg bemærke, at det ikke har været muligt at indhente  

 en udtalelse fra Københavns Fondsbørs, jf. spørgsmål 19 (L 289 - bilag 8)  

 inden for den af udvalget angivne frist.
Udtalelsen vil blive fremsendt til  

 Skatteudvalget med Økonomiministeriets kommentar hurtigst muligt.
 Spørgsmål 36:
Er det en korrekt teoretisk økonomisk antagelse, at strengere beskatning  

 af aktieavancer i et land, alt andet lige, fører til kapitalflugt og  

 investering i aktier i andre lande med lavere aktieavancebeskatning, og  

 hvilke økonomiske teorier peger herpå? Svar:
Efter regeringens forslag beskattes privates aktieavancer af såvel danske  

 som udenlandske aktier.
Aktieavancer beskattes således ikke ved kilden, og  

 der vil derfor ikke opstå incitamenter for danske private investorer til at  

 placere i udenlandske frem for danske aktiver.
 Spørgsmål 37:
 Der bedes om, at der fra regeringens Økonomiske Råd indhentes en  

 redegørelse om virkningerne af lovforslaget, såvel på kort sigt som på  

 længere sigt, herunder af lovforslagets betydning for investering i danske  

 kontra udenlandske arbejdspladser, og af den danske økonomis konkurrenceevne  

 i forhold til udlandets.
 Svar:
Det Økonomiske Råd - og rådets formandskab og sekretariat - er uafhængig  

 af regering og Folketing og træffer selv beslutning om de spørgsmål, som  

 tages op til vurdering.
Det ligger således helt uden for rammerne af rådets  

 virksomhed at vurdere økonomiske konsekvenser af fremsatte lovforslag på  

 anmodning af regering og Folketing, og der har ikke været fortilfælde herfor.
 Spørgsmål 38:
 Der bedes om en vurdering fra Justitsministeriets Lovkontor af de i  

 dagspressen fremsatte påstande om, at aktieavancebeskatningsforslaget  

 indeholder konfiskatoriske elementer.
 Svar:
 Der vedlægges et af Justitsministeriet, Lovafdelingen udarbejdet notat om  

 tilbagevirkende kraft set i forhold til forslaget om genindførelse af  

 goodwillbeskatningen og forslaget om ændring af  

 aktieavancebeskatningsreglerne.
 Spørgsmål 39:
Med henvisning til artiklen i Erhvervsbladet den 8. juni, side 2, hvori  

 omtales aktieavancebeskatningens virkninger for en af ingeniør B.
O.
Lamm  

 drevet ingeniørvirksomhed, bedes det oplyst, hvilke specifikke økonomiske,  

 respektiv juridiske argumenter, der kan anføres til støtte for, at det  

 pågældende ingeniørfirma som følge af loven kun kan afhændes med en samlet  

 beskatning (aktieselskabsskat + aktieavanceskat) på tilsammen 78 pct. til  

 følge.
 Svar:
 Det anføres i artiklen, at den pågældende har drevet ingeniørfirma i  

 aktieselskabsform i de sidste 20 år, og at der i de fleste år er betalt 50  

 pct. i skat, således at en beskatning ved salg af aktierne med 45 pct. vil  

 medføre en samlet beskatning af det opsparede overskud på i alt 78 pct.
Jeg skal hertil bemærke, at det ikke forekommer realistisk, at hovedparten  

 af det opsparede overskud skulle være beskattet med 50 pct. i det omtalte  

 selskab.
Selskabsskattesatsen har kun udgjort 50 pct. i indkomstårene 1985  

 til 1989. I de øvrige år i perioden har procenten typisk være 37 (1973-78) og  

 40 (1979-84).
I den forholdsvis begrænsede periode, hvor skattesatsen var 50 pct., giver  

 det en samlet beskatning af det i perioden opsamlede overskud med 72,5 pct.  

 for den del af fortjenesten, der vil blive beskattet med 45 pct.
For den del  

 af selskabets overskud, der er beskattet med 37 pct., bliver den samlede  

 beskatning på ca. 65 pct., og for den del, der er beskattet med 40 pct., vil  

 den udgøre 67 pct.
Jeg mener derfor ikke, at forslaget fører til, at selskabets overskud ved  

 et salg samlet vi blive beskattet med 78 pct. som hævdet i artiklen.
Der  

 bliver snarere tale om en gennemsnitlig skattesats, der ligger på niveau med  

 den beskatning, der ville have været gældende, såfremt virksomheden havde  

 været drevet i personligt regi, hvilket jeg på ingen måde finder urimeligt.
 Det anføres videre i artiklen, at der sker lovændring med tilbagevirkende  

 kraft, når det drejer sig om hovedaktionærer.
 Jeg skal hertil bemærke, at der i lovforslaget er anvendt den  

 overgangsmodel, der tidligere har været anvendt vedrørende beskatning af  

 kapitalgevinster, således at lovforslaget har virkning for realisering af  

 fortjenester, som finder sted efter lovforslagets fremsættelse.
 Der er ikke lovgivningstradition for at friholde den del af gevinsten, der  

 vedrører perioden frem til en lovændring, hvis der alene er tale om en  

 ændring af skattesatsen, når det som her drejer sig om gevinster, der hidtil  

 har været skattepligtige.
 Med hensyn til eksempler herpå fra tidligere og det uhensigtsmæssige i at  

 ændre herpå, kan jeg henvise til mine kommentarer til henvendelsen fra  

 Revisionsfirmaet Albert Pedersen/Edelbo & Dalgaard A/S (L 289 - bilag  

 12).
 Jeg skal endvidere fremhæve, at det ikke vil være muligt at ophæve  

 holdingreglerne, hvilket er et betydningsfuldt element i forslaget, såfremt  

 der gives hovedaktionærer adgang til lempelig beskatning af den hidtidige  

 værdistigning, der i så fald ved et holdingsalg vil kunne trækkes ud af  

 selskabet til lav beskatning.
 Spørgsmål 40:
Er det korrekt antaget, at Ministeriet for Erhvervspolitisk Samordning  

 anser det blandt sine opgaver at sikre, at generationsskiftet i familieejede  

 virksomheder lettes? Spørgsmål 41:
Hvis ovenstående spørgsmål besvares bekræftende, vil ministeren for  

 erhvervspolitisk samordning da fremsætte forslag, der kan modvirke  

 virkningerne af lovforslaget? Svar:
Jeg har fra ministeren for erhvervspolitisk samordning modtaget følgende:  

 »Ministeriets opgave er at samordne regeringens erhvervspolitik.
Det  

 omfatter en lang række områder af væsentlig betydning for erhvervsudviklingen  

 i Danmark, herunder også spørgsmålet om vilkårene for generationsskifte i  

 familieejede virksomheder.
 I forbindelse med stramningen af reglerne om aktieavancebeskatning  

 foreslås ikke ændringer i de gældende regler om generationsskifte, ud over  

 visse mindre ændringer af redaktionel karakter.
 I levende live kan der således fortsat overdrages aktier til børn,  

 børnebørn, søskende, søskendes børn eller søskendes børnebørn med den  

 virkning, at erhververen indtræder i overdragerens skattemæssige stilling  

 (succession).
Det betyder, at der ikke i skattemæssig henseende sker en realisering af  

 eventuelle aktieavancer, hvorfor der heller ikke udløses  

 aktieavancebeskatning.
Reglen skal bl.a. modvirke, at væsentlige dele af  

 aktierne må realiseres for at kunne betale skatten og generationsskifter  

 derved hæmmes.
 Det er en betingelse, at overdrageren ejer eller inden for de seneste 5 år  

 har ejet mere end 25 pct. af selskabets kapital eller i samme periode har  

 rådet over mindst 50 pct. af stemmerne i selskabet, ligesom der skal  

 overdrages aktier svarende til mindst 15 pct. af stemmerne.
Ved udlæg af aktier fra et dødsbo videreføres de gældende regler ligeledes  

 uændrede.
I relation til generationsskifter, hvor afdøde har ejet aktierne i  

 mere end tre år, betyder det, at udlægsmodtageren kan indtræde i afdødes  

 skattemæssige stilling (succession). Det bemærkes, at der efter  

 kildeskatteloven medtages en passivpost i boopgørelsen på 30 pct. af den  

 skat, der ville være fremkommet ved et salg på skæringsdatoen for  

 boopgørelsen.
Denne passivpost nedbringer beregningsgrundlaget for  

 arveafgiften; dvs. at grundlaget for beregning af arveafgiften - og dermed  

 arveafgiften - falder med stigende aktieavancebeskatningssats.
 Når der ikke sker skattemæssig succession - dvs. når overdrageren eller  

 boet beskattes af aktieavancerne, inden aktierne overdrages eller udlægges -  

 vil overdrageren eller boet blive beskattet efter de nye, strammere regler.
Mere indirekte kan forhøjelsen af aktieavancebeskatningen dog også  

 indebære skærpede vilkår i forbindelse med generationsskifte, når der sker  

 skattemæssig succession.
Det skyldes, at arve- og gaveafgiften ofte  

 finansieres ved salg af dele af de overdragne eller arvede aktier.
Ved salg  

 af disse beskattes gevinsten, og forhøjelsen af aktieavancebeskatningen  

 betyder derfor, at der skal sælges flere aktier for at finansiere arve- eller  

 gaveafgiften.
Dette kan i nogle tilfælde vanskeliggøre succession; specielt  

 hvis modtageren er formueskattepligtig.
Der henvises også til skatteministerens svar på spørgsmål 59.« Spørgsmål 42:
 Med udgangspunkt i, at optjente selskabsejede formuer, der allerede er  

 beskattet med aktieselskabsskat på 34 pct., efterfølgende ved virksomhedens  

 afståelse efter lovforslaget beskattes med 45 pct., bedes om en oversigt over  

 de lande (hvis de findes), hvor den tilsvarende samlede beskatning er enten  

 lige så høj eller højere.
 Svar:
 Der henvises til besvarelserne af spørgsmålene 17 og 20 (L 289 - bilag 9)  

 i hvilke, reglerne om selskabsskatter og aktieavancesatser for visse  

 udenlandske lande er gennemgået.
 Endvidere kan det oplyses, at Skatteministeriet ikke i øvrigt ligger inde  

 med tilgængelige oplysninger om de udenlandske regler på dette område.
 Spørgsmål 43:
 Er det en korrekt antagelse, at det vil være mere attraktivt for  

 udenlandske investorer at konstatere aktieavancer ved salg af danske aktier  

 end det vil være for danske investorer? Dette bedes belyst ved  

 regneeksempler, hvor størrelsen af beskatningen vises ved, at 12 forskellige  

 aktieinvestorer, henholdvis næringsdrivende og private aktieinvestorer, der  

 er skattepligtige i de 12 forskellige EF-lande, hver anskaffer for 1 mio. kr.  

 danske børsnoterede aktier i år 1 og afhænder den samme aktiepost for 2 mio.  

 kr. i år 3.
 Svar:
 Der henvises til besvarelserne af spørgsmålene 17 og 20 (L 289 - bilag 9)  

 i hvilke, reglerne om aktieavancebeskatning i de forskellige EF-lande er  

 gennemgået.
 Endvidere kan det oplyses, at Skatteministeriet ikke i øvrigt ligger inde  

 med tilgængelige oplysninger om de udenlandske regler på dette område.
 Spørgsmål 44:
Med hvilken begrundelse betegner ministeren likvidation af solvente  

 aktieselskaber som tømning af egenkapitalen? Svar:
Ifølge de nugældende regler for beskatning af værnsaktionærer beskattes  

 avance ved salg af værnsaktier kun med 25 pct., hvis den pågældende aktionær  

 har ejet aktierne i mere end 7 år.
Provenu ved likvidation af et aktie- eller  

 anpartsselskab beskattes som om, der var tale om aktieavance.
Den traditionelle fremgangsmåde ved anvendelsen af disse regler er, at  

 selskabets hidtidige virksomhed overdrages til et nystiftet selskab med samme  

 ejer.
Det »gamle« selskab kan herefter likvideres med en beskatning  

 af provenuet på 25 pct.
I disse tilfælde sker overdragelsen til handelsværdier, og der er ikke -  

 som f.eks. ved anvendelse af reglerne om skattefri virksomhedsomdannelse -  

 regler for, hvorledes handelen skal berigtiges.
Der er således mulighed for,  

 at hele virksomhedens egenkapital - bortset fra den bundne aktie- eller  

 anpartskapital i det nye selskab - kan udloddes til aktionæren.
Herved sker  

 der en væsentlig forringelse af virksomhedens kapitalgrundlag.
Siden vedtagelsen i 1982 af de nugældende regler om beskatning af  

 aktieavancer er der imidlertid sket en ændring i hovedaktionærers adfærd i  

 forbindelse med anvendelsen af 7-års-reglen.
I stedet for - som tidligere -  

 at likvidere selskabet som solvent, sælger mange hovedaktionærer selskabets  

 aktier til en snæver kreds af professionelle selskabstømmere, der anvender  

 selskaberne til mere »tvivlsomme« transaktioner, der primært har  

 til formål at tømme selskabet for likvide midler.
En væsentlig del af disse  

 midler er - som regel - afsat til betaling af selskabsskatter.
 Spørgsmål 45:
Kan ministeren give et eneste eksempel på, at børsnoterede selskaber har  

 foretaget såkaldt tømning af egenkapitalen ved at foretage solvent  

 likvidation, eller er påstanden herom fri fantasi? Svar:
 Told- og Skattestyrelsen er i besiddelse af oplysninger om flere  

 børsnoterede selskaber, der har opkøbt overskudsselskaber primært med det  

 formål at tømme selskaberne for likvide midler.
Styrelsen kender eksempler på tømninger efter den såkaldte  

 skattegodtgørelsesmodel, dvs. opkøb af selskaber med stor egenkapital, der  

 straks efter købet udloddes til det købende selskab.
Det »tømte«  

 selskab sælges med tab, der fratrækkes i den skattepligtige indkomst.
Det  

 købende selskab opnår ret til skattegodtgørelse og skal som hovedregel ikke  

 betale selskabsskat, da udbyttet og tabet ved salget udlignes.
Denne model  

 kan ikke anvendes efter 1991.
 Efter ophævelse af skattegodtgørelsesordningen er der set eksempler på, at  

 børsnoterede selskaber - i lighed med andre selskaber - anvender  

 leasingaktiver i forbindelse med tømningen.
 Det skal bemærkes, at de beskrevne transaktioner som regel foretages af  

 datterselskaber til et børsnoterede selskab.
 Spørgsmål 46:
Hvor mange aktionærer antages der at være i Danmark, og - til  

 sammenligning - er antallet forholdsmæssigt højere eller lavere i andre lande  

 med lavere aktieavancebeskatning? Svar:
 Der er i Danmark 861.000 private aktionærer.
 Endvidere kan det oplyses, at Skatteministeriet ikke ligger inde med  

 tilgængelige oplysninger om antallet af private aktionærer i andre lande med  

 lavere aktieavancebeskatning.
 Spørgsmål 47:
Tillægger regeringen det betydning, at private aktionærer investerer i  

 danske aktieselskaber, og - i bekræftende fald - hvordan vil regeringen  

 sikre, at interessen herfor fremmes, når beskatningen øges? Svar:
 Regeringen tillægger det stor betydning, at private aktionærer investerer  

 i danske selskaber.
 Ifølge lovforslaget vil afståelse af børsnoterede aktier ikke have nogen  

 skattemæssige konsekvenser, når den skattepligtiges og en eventuel ægtefælles  

 beholdning af børsnoterede aktier ikke overstiger 100.000 kr. (1993-niveau).
 For de fleste private aktionærer får lovændringen derfor ingen betydning,  

 idet de beskattes som hidtil.
 Lovændringen vil således ikke være til hinder for, at det store flertal af  

 personer, som vil investere i små aktieposter, fortsat kan gøre dette uden  

 skattemæssige konsekvenser.
 Spørgsmål 48:
Der bedes om en udførlig kommentar fra ministeren for erhvervspolitisk  

 samordning til de af Dansk Aktionærforenings formand, direktør, cand. polit.  

 Børge K.
Mannov i Erhvervsbladet den 8. juni 1993 side 4-5, påpegede  

 betænkeligheder ved lovforslaget.
 Svar:
Jeg har fra ministeren for erhvervspolitisk samordning modtaget følgende:  

 »For så vidt angår de fra Dansk Aktionærforening fremførte  

 betænkeligheder henvises til skatteministerens kommentar til bilag 13.« Justitsministeriet Lovafdelingen Den 11. juni 1993 N O T A T om tilbagevirkende kraft set i forhold til forslaget om genindførelse af  

 goodwillbeskatningen og forslaget om ændring af aktieavancebeskatningsreglerne 1. De fremsatte lovforslag a.
I forslag til lov om ændring af forskellige skattelove (beskatning af  

 goodwill m.v.), L 296, foreslås bekatningen af goodwill, der siden 1982 har  

 været fritaget for beskatning, genindført, samtidig med at der indføres en  

 adgang til afskrivning på anskaffelsessummen.
Ifølge forslaget skal  

 fortjeneste og tab ved afhændelse, afståelse eller opgivelse af den til en  

 erhvervsvirksomhed knyttede goodwill således medregnes ved opgørelsen af den  

 skattepligtige indkomst.
 Lovforslaget indeholder i § 8 følgende ikrafttrædelsesbestemmelse:
 »Stk. 1. Loven træder i kraft dagen efter bekendtgørelse i  

 Lovtidende.
 Stk. 2. Loven har virkning for formuegoder, der afstås eller erhverves den  

 19. maj 1993 eller senere.
Stk. 3-6 (udeladt)» I bemærkningerne til lovforslaget er der bl.a. anført følgende om  

 ikrafttrædelsesbestemmelsen:
»For så vidt angår goodwill indebærer den foreslåede  

 ikrafttrædelsesbestemmelse, at også goodwill optjent før den 19. maj 1993  

 bliver omfattet af de nye beskatningsregler.
Begrundelsen herfor er, at  

 størrelsen af goodwill på lige fod med virksomhedens løbende indtægter,  

 påvirkes af tidligere afholdte fradragsberettigede udgifter såsom reklame- og  

 markedsføringsudgifter m.m., og det må formodes, at der også før den 19. maj  

 1993 er foretaget fradrag for udgifter, der har medvirket til at påvirke  

 størrelsen af virksomhedens goodwill i positiv retning.« b.
I forslag til lov om ændring af lov om beskatning af fortjeneste ved  

 afståelse af aktier m.v. (aktieavancebeskatningsloven) og forskellige andre  

 skattelove (Ensartet udbytte- og aktieavancebeskatning m.v.), L 289, foreslås  

 for hovedaktionærerne en ændring af beskatningsprocenten, således at  

 aktieindkomst (udbytter og avancer) under 31.700 kr. beskattes med 30 pct.,  

 og aktieindkomst, som overstiger 31.700 kr., beskattes med 45 pct.
 Efter de gældende regler beskattes aktieavancer som særlig indkomst med 50  

 pct., efter 7 års ejertid dog kun med halvdelen af den opgjorte fortjeneste  

 og kun i det omfang, afståelsessummen overstiger 65.000 kr.
 Ikrafttrædelsesbestemmelsen i § 19, stk. 1, er sålydende:
»Stk. 1. Loven træder i kraft dagen efter bekendtgørelse i Lovtidende  

 og har virkning fra den 19. maj 1993, jf. dog stk. 2.« Stk. 2 vedrører en ændring i skattekontrolloven og har virkning fra og med  

 indkomståret 1994. Der er ikke i bemærkningerne anført nogen nærmere  

 begrundelse for virkningstidspunktet i stk. 1.
2. Grundlovens § 22 Grundlovens § 22 indeholder følgende bestemmelse om loves ikrafttræden og  

 kundgørelse:
»§ 22. Et af Folketinget vedtaget lovforslag får lovskraft, når det  

 senest 30 dage efter den endelige vedtagelse stadfæstes af kongen.
Kongen  

 befaler lovens kundgørelse og drager omsorg for dens fuldbyrdelse.« For at afgøre, hvilket tidspunkt lovgivningsmagten kan fastsætte for en  

 lovs ikrafttræden, kan det være hensigtsmæssigt at opdele spørgsmålet om en  

 lovs ikrafttræden i to underspørgsmål:
a) tidspunktet for myndighedernes anvendelse af loven  

 (håndhævelsestidspunktet) og b) det tidspunkt, fra hvilket kendsgerninger afføder retsvirkninger i  

 overensstemmelse med lovens regler (gyldighedstidspunktet).
Det antages, at en lov først kan håndhæves, når den er vedtaget,  

 stadfæstet og kundgjort, jf.
Alf Ross, Dansk Statsforfatningsret, 3. udg. ved  

 Ole Espersen (1980), s. 342 ff.
Grundlovens § 22 antages derimod ikke at være  

 til hinder for, at det i en lov kan bestemmes, at loven skal finde anvendelse  

 på forhold, der ligger forud for lovens formelle ikrafttrædelsestidspunkt.
I  

 sådanne tilfælde, hvor gyldighedstidspunktet indtræder på et tidligere  

 tidspunkt end håndhævelsestidspunktet, taler man om, at loven har  

 »tilbagevirkende kraft«.
 Der kan således ikke i almindelighed antages at gælde nogen begrænsning i  

 lovgivningsmagtens frihed til i den enkelte lov at træffe bestemmelse om  

 lovens gyldighedstidspunkt.
Det skal dog anføres, at love med tilbagevirkende kraft efter  

 omstændighederne kan indebære et ekspropriativt indgreb, jf. nedenfor under  

 pkt. 5, hvor dette spørgsmål behandles i relation til de foreliggende  

 lovforslag.
Spørgsmålet om forbud mod straffebestemmelser med tilbagevirkende  

 kraft skal ikke omtales nærmere i denne sammenhæng.
 I praksis har adgangen til at fastsætte et gyldighedstidspunkt, der ligger  

 tidligere end lovens kundgørelse, navnlig været benyttet i forbindelse med  

 love om afgiftsforhøjelser (stempelafgift, vægtafgift og lign.) for at hindre  

 spekulation, der kunne modvirke formålet med loven i tidsrummet fra  

 lovforslagets fremsættelse og indtil kundgørelsen af den vedtagne lov.
Det skal dog fremhæves, at det ud fra almindelige retssikkerhedsmæssige  

 betragtninger må give anledning til principielle betænkeligheder at  

 gennemføre love af bebyrdende karakter, der tillægges retsvirkninger forud  

 for kundgørelsen.
Fremgangsmåden bør derfor kun benyttes, når afgørende  

 hensyn gør det påkrævet, og således at tidsrummet indtil lovens ikrafttræden  

 bliver så kort som muligt.
Baggrunden for de anførte retssikkerhedsmæssige betænkeligheder kan noget  

 forenklet beskrives således, at enhver borger i princippet bør være i stand  

 til at sætte sig ind i de retsregler, der til enhver tid tilsigter at  

 regulere hans adfærd, således at den enkelte bliver i stand til at indrette  

 sig herpå.
Et sådant sikkert kendskab til indholdet vil i princippet først  

 kunne opnås, når lovgivningsproceduren er tilendebragt.
Vælges et tidligere  

 gyldighedstidspunkt, vil der opstå usikkerhed med hensyn til, om forslaget  

 gennemføres og om lovens nøjagtige ordlyd.
3. Vurdering af lovforslagenes tilbagevirkende kraft i forhold til den  

 19. maj 1993 Som det fremgår ovenfor, har de foreslåede love virkning fra den 19. maj  

 1993. Da lovene - efter lovforslagene - først skal træde i kraft dagen efter  

 bekendtgørelsen i Lovtidende, skal de således efter  

 ikrafttrædelsestidspunktet (håndhævelsestidspunktet) anvendes af  

 myndighederne på kendsgerninger, der ligger forud for lovenes ikrafttræden.
 Omfattet af de foreslåede lovændringer er således ikke blot f.eks.  

 kursgevinster, der realiseres ved salg efter lovens formelle  

 ikrafttrædelsestidspunkt, men også værdistigningsgevinster, der realiseres  

 ved salg i tidsrummet mellem den 19. maj 1993 og lovens formelle  

 ikrafttræden.
 De nye regler vil naturligvis først kunne håndhæves af myndighederne, når  

 lovændringerne formelt træder i kraft dagen efter kundgørelsen, men når dette  

 håndhævelsestidspunkt er indtrådt, vil reglerne kunne anvendes i  

 overensstemmelse med deres indhold, dvs. med virkning for dispositioner, der  

 foretages efter den 18. maj 1993. Lovændringerne kan på dette punkt således  

 siges med virkning fra den 19. maj 1993 at fortrænge de regler, der var  

 gældende frem til lovændringernes formelle ikrafttræden.
 De foreslåede regler må således siges at have tilbagevirkende kraft  

 (gyldighed) til den 19. maj 1993.
 Som ovenfor anført er det antaget, at der ikke af bestemmelsen i  

 grundlovens § 22 kan udledes noget forbud mod at give love med  

 tilbagevirkende kraft i den her angivne forstand.
4. Spørgsmål om tilbagevirkende kraft i videre omfang De foreslåede ikrafttrædelsesbestemmelser indebærer tillige, at også  

 goodwill og avancer på hovedaktionæraktier optjent før den 19. maj  

 1993 bliver omfattet af de nye og ændrede beskatningsregler, når  

 realiseringen finder sted den 19. maj 1993 eller senere.
 Man kan rejse det spørgsmål, om der herved er tillagt lovforslagene  

 yderligere tilbagevirkende kraft i forhold til det ovenfor under pkt. 3  

 anførte.
 Det afgørende for, om der er tale om tilbagevirkende kraft, er, som  

 ovenfor anført, om gyldighedstidspunktet indtræder på et tidligere tidspunkt  

 end håndhævelsestidspunktet.
 Ovenfor er gyldighedstidspunktet defineret som det tidspunkt, fra hvilket  

 kendsgerninger afføder retsvirkninger i overensstemmelse med lovens regler.
 I Ross: Dansk Statsforfatningsret, 3. udg. ved Ole Espersen, 1980, s. 340,  

 anføres følgende om begrebet:
»At en lov har gyldighed fra tidspunkt T1 vil sige, at loven, når den  

 er trådt i kraft til tiden T, finder anvendelse på kendsgerninger, der ligger  

 efter T1. T1 kaldes lovens gyldighedstidspunkt.« Den kendsgerning, der er afgørende for anvendelse af reglerne i de  

 foreliggende forslag, er realiseringen (afhændelse, afståelse eller  

 opgivelse) af aktiverne, idet det først er i forbindelse hermed, at en  

 værdistigning endeligt kan fastlægges.
Det, der udløser beskatningen, er  

 således realiseringen af værdistigningen og ikke optjeningen heraf, så længe  

 realisering ikke finder sted.
Det samme gælder med hensyn til tab ved  

 kursfald.
At der ved beregningen af beskatningsgrundlaget indgår  

 værdistigninger/værdifald, der ligger tilbage i tiden, ændrer ikke ved, at  

 det er afhændelsen m.v., der er den skatterelevante disposition.
Der ville have været tale om beskatning med tilbagevirkende kraft i videre  

 omfang end det under pkt. 3 anførte, hvis kursgevinster realiseret gennem  

 salg forud for den 19. maj 1993 blev omfattet af de nye regler.
Dette er  

 imidlertid ikke tilfældet.
Det er ikke usædvanligt, at nye skatteregler, f.eks.  

 skattesatsforhøjelser, får virkning for værdier, der er opnået forud for de  

 nye reglers ikrafttræden, uden at man af den grund vil tale om lovgivning med  

 tilbagevirkende kraft.
Som eksempler kan nævnes forhøjelse af  

 ejendomsskatteprocenten og formueskatteprocenten.
Der kan i øvrigt henvises  

 til de eksempler, der er nævnt nedenfor under pkt. 5.
 På den anførte baggrund er det Justitsministeriets opfattelse, at  

 lovforslagene i juridisk forstand alene har tilbagevirkende kraft til den 19.  

 maj 1993, jf. ovenfor under pkt. 3, men ikke i videre omfang.
5. Grundlovens § 73 Man kan endelig rejse det spørgsmål, om skatteyderne for så vidt angår den  

 del af en endnu ikke realiseret goodwill eller aktieavance, som vedrører  

 perioden forud for lovens ikrafttræden, har opnået en sådan forventning om,  

 at fortjenesten beskattes efter de hidtil gældende - mere lempelige - regler,  

 at de foreslåede regler udgør et indgreb omfattet af grundlovens § 73.
 Grundlovens § 73 har følgende ordlyd:
» § 73. Ejendomsretten er ukrænkelig.
Ingen kan tilpligtes at  

 afstå sin ejendom, uden hvor almenvellet kræver det.
Det kan kun ske ifølge  

 lov og mod fuldstændig erstatning.« Det er i den statsretlige litteratur almindeligt antaget, at  

 lovgivningsmagten uden at komme i strid med princippet om ejendomsrettens  

 beskyttelse kan regulere ejendomsrettens udnyttelse, idet lovgivningsmagten  

 kan opstille almindelige regler om begrænsning i borgernes handlefrihed og i  

 deres råden over, hvad de ejer, jf.
Max Sørensen, Statsforfatningsret, 2.  

 udgave ved Peter Germer (1979), s. 405.
 Afgrænsningen mellem på den ene side de indgreb, der er tvangsafståelse i  

 grundlovens forstand, og for hvilke der derfor skal ydes ejeren erstatning,  

 og på den anden side de indgreb, der kun indebærer en regulering af  

 ejendomsrettens udøvelse, og som ejeren derfor må affinde sig med uden  

 erstatning, kan imidlertid give anledning til tvivl.
I den statsretlige litteratur er det antaget, at afgørelsen af, om et  

 indgreb har karakter af ekspropriation, må bero på et samlet skøn over  

 indgrebets beskaffenhed, jf.
Max Sørensen, a.st., s. 412, og Alf Ross, Dansk  

 Statsforfatningsret, 3. udg. ved Ole Espersen (1980), s. 666 ff.
Som  

 momenter, der må tillægges betydning ved udøvelsen af dette skøn, peges  

 navnlig på indgrebets formål, i hvilken grad indgrebet i ejendomsretten er  

 generelt eller konkret, herunder om det rammer mange eller få ejere,  

 indgrebets intensitet, om indgrebet angår fremtidig eller aktuel råden, om  

 indgrebet går ud på at overføre ejendomsret fra den hidtidige ejer til en ny  

 eller på en tilintetgørelse af denne råden, samt indgrebets begrundelse.
Også  

 den lovgivningstradition, der i øvrigt er på det pågældende område, tillægges  

 betydning ved bedømmelsen af indgrebets karakter.
 Om skattelovgivningens forhold til grundlovens § 73 anfører Max Sørensen,  

 a.st., s. 406, følgende:
»Det er en selvfølge af beskatning falder uden for grundlovens § 73,  

 uanset at den kan medføre at betydelige værdier overføres fra den enkelte  

 borger til offentlige myndigheder.
Det karakteristiske for beskatning i denne  

 sammenhæng er, at byrden pålægges efter generelle regler, i forhold til den  

 enkeltes økonomiske bæreevne, og at den består i betaling af et pengebeløb. .  

 . .
Tvivlsomme grænsetilfælde kan forekomme hvis en formueinddragelse sker  

 under betegnelse af beskatning.
Hvis byrden pålægges som en procentdel af den  

 enkeltes formue og den rammer nogenlunde generelt, og hvis formålet er af  

 sædvanlig fiskal karakter, må indgrebet antages at falde uden for grundlovens  

 § 73.« Ved vurderingen af grænsetilfældene må man endvidere efter  

 Justitsministeriets opfattelse kunne tillægge den lovgivningstradition, som  

 eksisterer på området, væsentlig betydning.
 Der findes inden for skattelovgivningen flere eksempler på, at der er  

 gennemført forhøjelser i skattesatsen med virkning også for den del af en  

 endnu ikke realiseret fortjeneste, som vedrører perioden forud for  

 forhøjelsen.
 Ved lov nr. 125 af 31. marts 1985 om ændring af selskabsskatteloven blev  

 selskabsskattesatsen således ændret fra 40 pct. til 50 pct. Ændringen, der  

 også omfattede skattepligtige salg af aktiver i selskaber, blev gennemført  

 uden overgangsregler.
Ved lov nr. 284 af 9. juni 1971 blev skattesatsen for særlig indkomstskat  

 forhøjet fra 30 pct. til 40 pct.
Der blev ikke fastsat overgangsregler for  

 beskatning af allerede optjente, men ikke realiserede værdistigninger.
Både  

 goodwill og aktieavancer var på daværende tidspunkt omfattet af reglerne om  

 særlig indkomstskat.
Skattesatsen blev ved lov nr. 276 af 7. juni 1972  

 forhøjet til 50 pct.
Ligeledes uden overgangsregler.
Skatteministeriet har over for Justitsministeriet oplyst, at  

 problemstillingen - om skattesatsforhøjelser også bør have virkning for den  

 del af en endnu ikke realiseret værdistigning, som vedrører perioden forud  

 for forhøjelsen - ikke alene er aktuel i forbindelse med de skattesatser og  

 speciallove, som specifikt vedrører kapitalgevinster.
Forhøjelser af de  

 almindelige kommunale og statslige skattesatser har fuldstændig samme  

 virkning, i det omfang kapitalgevinster beskattes som almindelig indkomst og  

 ikke særlig indkomst.
Det gælder f.eks. fortjeneste ved afståelse af aktier  

 efter mindre end 3 års ejertid, fortjeneste ved salg af næringsaktier og  

 fortjeneste ved salg af næringsejendomme.
Der fastsættes heller ikke i  

 sådanne tilfælde særlige regler, der tager højde for endnu ikke realiseret  

 fortjeneste, som vedrører perioden forud for forhøjelsen.
 Ved vurderingen af, om lovforslagene kan antages at indebære et  

 ekspropriativt indgreb, må det tillægges afgørende betydning, at der er tale  

 om beskatningsforslag, der indgår som led i en større reform af væsentlige  

 dele af skattelovgivningen.
 På denne baggrund og da lovforslagene som anført er i overensstemmelse med  

 sædvanlig lovgivningspraksis inden for Skatteministeriets område, finder  

 Justitsministeriet ikke, at lovforslagene kan antages at indebære et  

 ekspropriativt indgreb.
 Spørgsmål 68:
Hvor mange danskere ejer aktier henholdsvis obligationer? Svar:
 I 1990 var der 861.000 danskere, der ejede aktier, og 490.000, der ejede  

 obligationer.
 Tallene er skønnet på baggrund af en stikprøve på 3 pct. af befolkningen.
 Spørgsmål 69:
Forventer regeringen kursfald på det danske aktiemarked som følge af den  

 øgede beskatning af aktieavancer? Spørgsmål 70:
Danske aktier bliver forholdsvis billige efter kursfaldet for købere, der  

 ikke rammes af den danske aktieavanceskat.
Hvor store aktieværdier forventer  

 regeringen flytter til udenlandske investorer? Spørgsmål 71:
Hvorledes vil regeringen sikre, at ejendomsretten til danske virksomheder  

 forbliver hos danske investorer? Spørgsmål 75:
Regeringen ønsker tilsyneladende ikke et bredt folkeligt ejerskab af  

 danske erhvervsvirksomheder, eller mener regeringen, at  

 aktieavancebeskatningen ikke fratager opsparerne lysten til at investere i  

 aktier? Svar:
 Jeg skal som besvarelse af de stillede spørgsmål tillade mig at henvise  

 til mine bemærkninger til en henvendelse fra Dansk Aktionærforening  

 vedrørende lovforslaget.
 Spørgsmålet 73:
Forventer regeringen, at aktieavancebeskatningen medfører krav om udbytte  

 i stedet for kursstigninger fra aktionærernes side? Svar:
Da aktieindkomst indtil 31.700 kr. (1993-niveau) årligt beskattes lavere  

 end beløb herudover, vil aktionærer isoleret set have en interesse i at  

 udjævne aktieindkomsten mellem indkomstårene, så der ikke i nogle år er  

 uudnyttet plads under progressionsgrænsen, mens grænsen i andre år  

 overskrides.
Dette kunne isoleret set tale for, at der løbende udloddes  

 udbytte, fremfor at aktieindkomsten falder i et enkelt år som aktieavance.
 Der er imidlertid ikke grundlag for at mene, at dette teoretiske  

 ræsonnement vil have nogen større praktisk betydning.
 For det første har aktionærerne en interesse i at styrke selskabet ved at  

 lade en så stor del af indtjeningen som muligt blive i selskabet.
 For det andet afgøres spørgsmålet om udbytteudbetaling nok kun i mindre  

 grad af skattereglerne.
Der kan således ud fra de hidtidige skatteregler argumenteres for, at  

 aktionærer ikke har nogen interesse i løbende at modtage udbytter, men bør  

 foretrække at få del i selskabets indtjening som fortjeneste på deres aktier.  

 Aktiefortjenester beskattes efter de hidtidige regler typisk lempeligere end  

 udbytter.
For udbytter under progressionsgrænsen gælder dette specielt  

 mindretalsaktionærer, mens det for udbytter over progressionsgrænsen gælder  

 generelt.
Det kan imidlertid konstateres, at f.eks. pengeinstitutter, der  

 udelukkende har mindretalsaktionærer, ikke hidtil har undladt at udbetale  

 udbytter.
For det tredje er aktionæres indkomstforhold vidt forskellige.
Aktionærer,  

 hvis aktieindkomst i forvejen når progressionsgrænsen, vil ikke have nogen  

 skattebetinget interesse i forøgede udbytter.
Denne aktionærgruppe vil  

 forøges i antal ved hver stigning i udbytteudbetaling.
 Det kan således konkluderes, at lovforslaget næppe vil kunne påvirke  

 aktionærernes ønsker under eet i retning af større eller mindre udbytter.
Skatteministeriet Departementet Den 13. juni 1993 Jeg vil gerne overfor udvalget fremsætte nedenstående bemærkninger til  

 lovforslaget og anmode om, at bemærkningerne optages som bilag til udvalgets  

 betænkning over lovforslaget.
 Af lovforslagets § 19, stk. 3, fremgår, at mindretalsaktionærer som  

 hovedregel kan anvende aktiernes handelsværdi den 19. maj 1993 i stedet for  

 anskaffelsessummen ved opgørelse af fortjeneste eller tab ved en senere  

 afståelse af de pågældende aktier.
 I bemærkningerne til denne bestemmelse er på lovforslagets side 22 anført  

 følgende:
 »Som aktiernes handelsværdi kan for unoterede aktiers vedkommende  

 anvendes aktiernes formueskattepligtige værdi (skattekursen) den 19. maj  

 1993«.
Til præcisering af det i bemærkningerne anførte bemærkes herved, at der  

 her er tale om en hovedregel, som ikke er til hinder for, at  

 skattemyndighederne i visse tilfælde kan fravige skattekursen.
Denne  

 fravigelse kan finde sted, når skattekursen af selskabet er gjort unaturligt  

 høj og skattekursen derfor ikke svarer til handelsværdien.
 Skattekursen beregnes på grundlag af selskabets regnskab og udfindes ved  

 hjælp af indtjeningsevnen, det deklarerede udbytte og aktiernes indre værdi.
 En metode til at påvirke skattekursen i positiv retning kunne være at  

 undlade skattemæssige afskrivninger.
Herved påvirkes for det første den indre værdi.
Ved den indre værdi  

 forstås selskabets samlede formue (egenkapitalen) i procent af  

 aktiekapitalen.
Formuen opgøres efter skattelovgivningens almindelige regler.  

 Manglende afskrivninger vil påvirke formuen i positiv retning, hvorved den  

 indre værdi bliver større, end hvis der havde været foretaget afskrivninger.
For det andet vil indtjeningsevnen påvirkes i positiv retning.  

 Indtjeningsevnen er et gennemsnit af selskabets skattepligtige indkomst (med  

 visse tillæg og fradrag) i procent af aktiekapitalen for de tre seneste  

 regnskabsår.
Manglende afskrivninger vil påvirke den skattepligtige indkomst  

 i positiv retning, hvorved indtjeningsevnen bliver større, end hvis der havde  

 været foretaget afskrivninger.
 Der kunne gives andre eksempler på muligheder for at skabe en unaturlig  

 høj skattekurs.
Skatteministeriet Departementet Den 13. juni 1993 Skatteudvalget har fremsendt et brev af 7. juni 1993 fra firmaet ReviTax  

 til politimester S.
Jensby, MF, bl.a. vedrørende L 289 (L 289 - bilag 63).
 Firmaet foreslår 3 modeller til overgangsregler for hovedaktionærer.
 1. Indgangsværdi pr. 19. maj 1993 på linie med andre aktionærer.
 2. En udsættelse af aktieindkomstbegrebet til indkomståret 1994.
 3. En gradvis ændring af hovedaktionærbeskatningen efter følgende skala:
Denne skala skulle ifølge firmaets forslag gælde for hovedaktionærer, når  

 aktierne har været ejet i mere end 7 år.
Hvis aktierne har været ejet i  

 mindre end 7 år, men mere end 6 år, anvendes procenterne for 1994 i 1993,  

 procenterne for 1995 i 1994 og så fremdeles.
Hvis aktierne har været ejet i  

 mere end 5 år, men mindre end 6 år, anvendes procenterne for 1995 i 1993 og  

 så fremdeles.
På lignende måde placeres aktier, der har været ejet i kortere  

 tid, ind i skalaen.
Jeg skal i denne anledning bemærke, at når der i lovforslaget ikke gives  

 indgangsværdier eller andre særlige overgangsordninger for så vidt angår  

 hovedaktionærer, er det begrundet med, at hovedaktionærerne i forvejen er  

 inddraget under beskatning af aktieavancer.
Lovforslaget ændrer således alene  

 skattesatsen.
 Jeg skal først tillade mig at henvise til mine bemærkninger af 1. juni  

 1993 til en henvendelse fra revisionsfirmaet Albert Pedersen/Edelbo &  

 Dalgaard A/S (L 289 - bilag 1), hvori der argumenteres for, at det er i  

 overensstemmelse med traditionen inden for skattelovgivningen, at forhøjelser  

 af skattesatser for kapitalgevinster gennemføres uden indgangsværdier, samt  

 at det ikke er hensigtsmæssigt at ændre på denne tradition.
Vedrørende de tre modeller skal anføres, at ikke alene vil alle tre  

 modeller bevirke, at incitamentet til at trække kapital ud af selskaber  

 fortsætter i en periode.
De vil tillige virke som en forstærkning af dette  

 incitament.
 Ved den første model indtræder denne virkning grundet følgende:
Hvis modellen gennemføres, vil de værdier, der er opsparet i et selskab  

 før den 19. maj 1993, kunne trækkes ud efter den 19. maj 1993 til en  

 beskatning på 25 pct. eller til ingen beskatning overhovedet - alt efter  

 reglernes nærmere udformning.
Ulempen ved en likvidation efter den 19. maj  

 1993 er dog, at der tillige trækkes værdier ud af selskabet, som er  

 undergivet beskatningen efter de nye regler.
Ved en likvidation kort efter  

 den 19. maj 1993 vil aktionærerne imidlertid kunne undgå denne fremskyndede  

 beskatning efter de nye regler, da de værdier, der er opsparet efter den 19.  

 maj 1993, stadig på dette tidlige tidspunkt vil have et beskedent omfang.  

 Dette vil kunne forstærke incitamentet til at trække værdier ud af et  

 selskab.
 Ved de to andre modeller skyldes incitamentet, at der stadig i en periode  

 vil mangle neutralitet mellem beskatning af løn, udbytte og aktieavancer.  

 Dette incitament skærpes af kendskabet til de nye regler.
Modellerne vil derfor få en virkning, som er stik modsat af den virkning,  

 der er tilsigtet med lovforslaget.
Når firmaet i den tredje model angiver, at  

 denne model giver mange forligsmuligheder, tager firmaet af denne grund fejl.
Skatteministeriet Departementet Den 14. juni 1993 Dansk Erhvervsgartnerforening (DEG) har i brev af 10. juni 1993 (L 289 -  

 bilag 73) rettet henvendelse til Skatteudvalget bl.a. vedrørende L 289.
 DEG anfører, at forslaget om øget avancebeskatning for hovedaktionærer får  

 negative konsekvenser for generationsskiftet mellem ældre og yngre gartnere.  

 Generationsskiftet sker ifølge foreningen ofte som et glidende  

 generationsskifte.
Jeg skal i denne anledning påpege, at der med lovforslaget ikke sker  

 ændringer i den nugældende regel om, at generationsskifte kan ske uden  

 skattemæssige konsekvenser, således at erhververen af aktierne anvender samme  

 anskaffelsestidspunkt og anskaffelsesværdi som den hidtidige ejer.
Dette  

 gælder, når der afstås 15 pct. eller mere af stemmeretterne i selskabet ad  

 gangen, når overdragelsen sker til efterkommere, søskende eller søskendes  

 efterkommere.
For disse generationsskifter ændres reglerne derfor ikke.
 Såfremt der imidlertid er tale om generationsskifter, hvor der ikke afstås  

 15 pct. af stemmeretterne ad gangen, eller hvor der ikke er tale om et  

 generationsskifte mellem familieforbundne, har DEG ret i, at beskatningen  

 øges i forhold til de nugældende regler.
 Et sådant generationsskifte er dog at betragte som et ganske almindeligt  

 salg, der blot sker i etaper, og jeg ser ingen grund til, at denne form for  

 salg skulle behandles anderledes end andre former for salg.
 Spørgsmål 67:
 Ministeren bedes kommentere vedlagte artikel af 6. juni 1993 fra  

 Berlingske Tidende: »Lovgivning med tilbagevirkende kraft så det  

 batter«.
 Svar:
 Jeg skal tillade mig først at kommentere det i artiklen anførte om  

 tilbagevirkende kraft i den juridiske betydning.
 Det er korrekt, at spørgsmålet om en lovs ikrafttræden kan opdeles i to  

 underspørgsmål:
1. Tidspunktet for myndighedernes anvendelse af loven  

 (håndhævelsestidspunktet) og 2. Tidspunktet, fra hvilket kendsgerninger afføder retsvirkninger i  

 overensstemmelse med lovens regler (gyldighedstidspunktet).
Jeg er enig i, at de foreslåede love ikke har tilbagevirkende kraft for så  

 vidt angår håndhævelsestidspunktet.
Dette ville da også være i  

 uoverensstemmelse med grundlovens § 22.
 Endvidere er det korrekt, at lovforslaget opererer med et  

 gyldighedstidspunkt, der ligger forud for håndhævelsestidspunktet.  

 Lovforslaget indebærer derfor fremskyndet gyldighed.
Men der er ikke i juridisk forstand tale om tilbagevirkende kraft i videre  

 forstand.
Ganske vist forhøjes beskatningen af hovedaktionærer også, når der  

 er tale om fortjenester, der er optjent før den 19. maj 1993, men det er  

 realiseringen af værdistigningen og ikke optjeningen heraf, der udløser  

 beskatningen.
Da det hermed er aftåelsen af aktierne, der er den  

 skattemæssigt relevante disposition, og da lovforslaget ikke inddrager  

 afståelser foretaget før den 19. maj 1993, er der ikke tale om  

 tilbagevirkende kraft tilbage til tiden før den 19. maj 1993.
I artiklen argumenteres der for, at for den almindelige dansker uden  

 juridisk specialviden dækker begrebet tilbagevirkende kraft over noget andet  

 end det juridiske begreb.
Dette går ud på, at tilbagevirkende kraft er, når  

 en lovændring griber ind i dispositioner, som er foretaget inden lovens  

 ikrafttræden i tillid til, at loven ikke ændres.
 Artiklen nævner to eksempler på situationer, hvor loven efter forfatterens  

 opfattelse har tilbagevirkende kraft i denne betydning:
 1. Stigningen i skattesatsen for hovedaktionærer uden mulighed for at  

 anvende værdien den 19. maj 1993 som indgangsværdi.
 2. En mindretalsaktionær, som har erhvervet aktier for midler, der er  

 fremskaffet ved optagelsen af et lån, der er uopsigeligt i 3 år, og som har  

 forventet, at aktierne efter tre års ejertid kunne sælges uden skattemæssige  

 konsekvenser.
Til det første eksempel skal jeg bemærke, at skatteydere, der har valgt at  

 drive deres virksomheder i selskabsform skattemæssigt, efter de nugældende  

 regler er udsat for en positiv forskelsbehandling i forhold til skatteydere,  

 der har valgt at drive deres virksomheder som personligt ejede virksomheder.  

 Denne forskelsbehandling består i, at hovedaktionæren kan trække værdier ud  

 af selskabet til en lavere skattesats (f.eks. ved likvidation), end ejeren af  

 den personligt ejede virksomhed kan.
Lovforslaget skaber en neutralitet  

 mellem aktieavancer, udbyttet og lønindtægter, og dette bevirker, at den  

 positive særbehanlding af hovedaktionærer afskaffes.
At hovedaktionærerne  

 skulle have et (moralsk) krav på, at der ikke gribes ind i denne  

 særbehandling, betvivler jeg.
Desuden har det hidtil været reglen, at ændringer i skattelovgivningen,  

 som alene vedrører skattesatser, sker, uden at dette kombineres med  

 indgangsværdier.
Jeg kan her henvise til min kommentar til henvndelse fra  

 Revisionsfirmaet Albert Pedersen/Edelbo & Dalgaard A/S (L 289 - bilag 1).
 Da der netop er tale om en sådan ændring i dette tilfælde, kan  

 hovedaktionærerne ikke have haft nogen begrundet forventning om, at en  

 ændring af de skattesatser, der anvendes på deres fortjenester, kun skulle  

 gælde for værdistigninger indtruffet efter lovens ikrafttræden.
Til den anden situation skal jeg bemærke, at for mindretalsaktionærer er  

 der adgang til indgangsværdier.
Dette skyldes, at der til forskel fra  

 hovedaktionærbeskatningen, som er omtalt ovenfor, er tale om beskatning af  

 fortjenester, som ikke beskattes under de nugældende regler.
Det er derfor  

 svært at se, hvori den tilbagevirkende kraft skulle være begrundet i denne  

 situation.
 Der kan endvidere peges på, at et eventuelt tab på aktierne i denne anden  

 situation efter de foreslåede regler vil kunne fradrages i fortjenester på  

 andre minoritetsaktier.
 Der er af disse grunde ikke tale om tilbagevirkende kraft i den forstand,  

 begrebet anvendes i artiklen.
 Vedrørende de forslag til overgangsregler, der er i artiklen, skal jeg  

 henvise til min kommentar til en henvendelse fra firmaet ReviTax til  

 politimester Jensby, MF (L 289 - bilag 63).
Skatteministeriet Departementet Den 15. juni 1993 Finansrådet har i brev af 2. juni 1993 rettet henvendelse til  

 Skatteudvalget vedrørende L 289.
 Finansrådet har for det første frarådet den foreslåede ændring af  

 3-års-reglen, der, uanset bagatelgrænsen på 100.000 kr., anføres at medføre  

 en formindsket interesse for at investere i dansk erhvervsliv.  

 Følgevirkningen heraf vil endvidere være manglende muligheder for  

 erhvervslivets styrkelse af sit kapitalgrundlag sammenholdt med, at en sådan  

 styrkelse som overvejende hovedregel vil være virksomhedens eneste mulighed  

 for at ekspandere og dermed skabe øget vækst i samfundet.
Under alle omstændigheder finder Finansrådet, at lovforslagets  

 bagatelgrænse på 100.000 kr. er for lavt sat, og der peges i den forbindelse  

 på, at medarbejderaktier, i hvert fald i båndlæggelsesperioden, ikke bør  

 medregnes ved opgørelsen af beholdningen af børsnoterede aktier i relation  

 til bagatelgrænsen.
For at undgå en faldende interesse for medarbejderaktier  

 har Finansrådet endvidere foreslået, at overgangsreglen i lovforslagets § 19,  

 stk. 4, gøres permanent.
Endvidere forudsætter Finansrådet, at aktier  

 omfattet af pensionsordninger ikke påvirker bagatelgrænsen.
 Dernæst peger Fianansrådet på, at det findes urimeligt, at den fælles  

 bagatelgrænse for ægtefæller udgør samme beløb som for enlige.
 Endelig har Finansrådet vedrørende bagatelgrænsen påpeget, at den  

 foreslåede bestemmelse i aktieavancebeskatningslovens § 7 er særdeles  

 kompliceret og vil give anledning til store administrative problemer, ligesom  

 reglen kan medføre beskatning af fiktive gevinster.
Til Finansrådets bemærkninger om ændring af 3-års-reglen og kritikken af  

 bagatelgrænsen skal jeg for det første bemærke, at ændringen af  

 aktieavancebeskatningsreglerne indgår i en sammenhæng, hvor  

 kapitaltilførselsafgiften ophæves og aktiehandelsafgiften halveres.
Det vil  

 forbedre erhvervslivets muligheder for at styrke sit kapitalgrundlag.
Endvidere bemærkes, at ændringen af 3-års-reglen for personaktionærer som  

 følge af bagatelgrænsen ingen betydning får for et meget stort flertal af  

 disse aktionærer, der dermed også undgår at skulle foretage opgørelse af  

 gevinster og tab eller gøre rede for anskaffelsessummer for børsnoterede  

 aktier, som den pågældende har ejet i mindst 3 år.
Dette er i øvrigt også en  

 administrativ lettelse for skattemyndighederne.
 Endelig kan jeg henvise til, at beskatningen ved afståelse af aktier efter  

 mere end 3 års ejertid for unoterede aktiers vedkommende modsvares af  

 tabsfradrag og for børsnoterede aktiers vedkommende af adgang til modregning  

 af tab i gevinster.
 Jeg er derfor af den opfattelse, at der på ingen måde er grundlag for at  

 hævde, at regeringens udspil vil påvirke aktiemarkedet i negativ retning  

 eller forringe erhvervslivets mulighed for at styrke sit kapitalgrundlag.
Hvad angår bagatelgrænsens størrelse, har det været afgørende, at der ikke  

 må blive tale om så store skattefri aktiebeholdninger, at der bliver mulighed  

 for skattearbitrage, hvilket blandt andet også har været bestemmende for, at  

 ægtefællers samlede bagatelgrænse ikke er større end enliges.
I øvrigt er  

 ægtefæller i lovforslaget tilgodeset ved, at progressionsgrænsen for  

 beskatning af aktieindkomst for ægtefæller er dobbelt så høj som for enlige.  

 For enlige beskattes aktieindkomst under 31.700 kr. (1993-niveau) med 30  

 pct., mens skattesatsen for aktieindkomst derudover er 45 pct.
For ægtepar er  

 progressionsgrænsen dobbelt så høj.
 Hvad angår medarbejderaktier, finder jeg ikke, at de herom i øvrigt  

 gældende gunstige vilkår, kan begrunde hverken, at sådanne aktier skulle  

 undtages ved opgørelsen i relation til bagatelgrænsen, eller at lovforslagets  

 overgangsregel i § 19, stk. 4, skulle gøres permanent.
 Finansrådets forudsætning om, at aktier omfattet af pensionsordninger ikke  

 indgår ved opgørelse af aktiebeholdningen i henhold til bagatelgrænsen, kan  

 jeg bekræfte, jf. den uændret gældende bestemmelse i  

 pensionsbeskatningslovens § 45.
Dernæst er jeg ikke enig i, at den foreslåede bestemmelse i  

 aktieavancebeskatningslovens § 7 er særdeles kompliceret.
En aktionær skal jo  

 under alle omstændigheder følge med i, om beholdningen af børsnoterede aktier  

 overstiger bagatelgrænsen, hvorfor reglen i § 7 ikke giver aktionæren  

 yderligere vanskeligheder.
Reglen er derimod en praktisk følge af, at  

 aktionærer med mindre beholdninger af børsnoterede aktier normalt ikke  

 behøver at gøre rede for anskaffelsessummer og derfor eventuelt ikke længere  

 har kendskab til disse bleøb.
Samtidig opnår aktionæren den fordel, at han  

 ikke beskattes af den del af en fortjeneste, som vedrører perioden, hvor  

 beholdningens kursværdi lå under bagatelgrænsen.
Endelig kan jeg bekræfte Finansrådets eksempel på, at en aktionær som  

 følge af den foreslåede regel i aktieavancebeskatningslovens § 7 vil kunne  

 blive beskattet af en gevinst, selv om der har været tab på den pågældende  

 aktie set over den samlede ejertid.
Dette er tilfældet, hvis beholdningens  

 værdi passerer bagatelgrænsen og værdien for nogle af aktierne på dette  

 tidspunkt er lavere end den faktiske anskaffelsessum.
Dette er en konsekvens af, at kursbevægelser er uden skattemæssige  

 konsekvenser, så længe den samlede beholdning holder sig under  

 bagatelgrænsen.
Det gælder både, når kursen går op, og når den går ned.
Jeg  

 ville have svært ved at se det rimelige i et system, hvor kursstigninger er  

 skattefri, mens kursfald skulle kunne fradrages eller modregnes i  

 fortjenester.
 Finansrådet har endvidere anført, at progressionsgrænsen for  

 aktieindkomst, som fremgår af den foreslåede ændrede bestemmelse i  

 personskattelovens § 8 a, bør hæves af hensyn til investeringslysten i dansk  

 erhvervsliv.
Dernæst har Finansrådet rettet kritik af den øgede beskatning af  

 hovedaktionærer samt den omstændighed, at der ikke er fastsat  

 overgangsregler.
Finansrådet har derfor foreslået, at hovedaktionærer  

 beskattes efter de hidtidige regler for værdistigninger frem til den 19. maj  

 1993.
Hvad angår progressionsgrænsen for, hvornår skatten af aktieindkomst  

 stiger fra 30 pct. til 45 pct. (31.700 kr. - 1993-niveau), er denne grænse  

 udtryk for en afbalancering af, hvorledes spekulation i den hidtil  

 forskellige beskatning af forskellige indkomstarter som løn, udbytte og  

 aktieavance bedst modvirkes.
Endvidere er den lave selskabsskatteprocent på  

 34 til stor fordel for virksomhederne, således at udsigten til konsolidering  

 og dermed større udbytte vil forbedre investeringslysten.
 Med hensyn til Finansrådets kritik af den øgede beskatning af  

 hovedaktionærer skal jeg tillade mig at henvise til mit svar af 3. juni 1993  

 på spørgsmål 11 (L 289 - bilag 17) samt mine bemærkninger af 1. juni 1993 til  

 en henvendelse fra Revisionsfirmaet Albert Pedersen/Edelbo & Dalgaard A/S  

 (L 289 - bilag 12).
 Finansrådet anfører, at man ikke kan tilslutte sig forslaget om at ændre  

 den gældende lempelige beskatning af udbytter hos personer og selskaber, som  

 driver næring ved køb og salg af aktier (næringsskattepligtige).
Finansrådet bemærker i den forbindelse, at det i lovforslagets  

 bemærkninger er anført, at de hidtidige regler har vist sig vanskelige at  

 praktisere tilfredsstillende.
Finansrådet anfører i den forbindelse, at der  

 mellem Skatteministeriet og Finansrådet skulle være fundet en  

 tilfredsstillende løsning.
Jeg kan hertil blot bemærke, at for så vidt der tænkes på en varig  

 løsning, er jeg ikke enig.
Jeg finder fortsat, at regelgrundlaget har været  

 forkert.
 Jeg har da også noteret mig, at Finansrådet ingen bemærkninger anfører mod  

 lovforslagets hovedbegrundelse for den foreslåede ændring, som er, at de  

 hidtidige regler har været udtryk for et brud på det grundprincip, at  

 indkomst ved næringsvirksomhed fuldt ud beskattes, og at aktieavancer og  

 udbytteindkomst bør beskattes ensartet.
 Spørgsmål 78:
 Ministeren anmodes om at redegøre for, hvorledes udtrykket »i  

 væsentligt omfang« i den foreslåede bestemmelse i  

 aktieavancebeskatningslovens § 2 a, stk. 2, skal forstås.
Skal størrelsen af den til enhver tid værende egenkapital i de udenlandske  

 selskaber sammenlignes med egenkapitalen i det danske moderselskab, eller  

 skal de udenlandske selskabers til enhver tid værende aktivmasse eller  

 overskud (før eller efter skat) sammenlignes med moderselskabets eller  

 koncernens samlede aktivmasse eller overskud? Uanset hvilke størrelser der sammenlignes, hvad forstås der ved  

 »væsentlig« (10 pct., 25 pct., 50 pct. eller 75 pct.)? Spørgsmål 79:
 Ministerens anmodes om nærmere at redegøre for, hvorfor der foreslås  

 indført en særlig bestemmelse i aktieavancebeskatningslovens § 2 a, stk. 2,  

 ifølge hvilken aktieavancer i danske selskaber, der ejer eller har ejet  

 aktier i udenlandske lavt beskattede finansieringsselskaber, beskattes som  

 kapitalindkomst.
Det fremgår af bemærkningerne til lovforslaget, at baggrunden for dette  

 er, at aktieavancebeskatningslovens § 2 a hidtil har kunnet omgås ved at  

 indskyde et dansk moderselskab mellem en dansk skattepligtig person og et  

 dansk moderselskab.
Hvis moderselskabet efter en  

 dobbeltbeskatningsoverenskomst kan modtage skattefrie udbytter fra et  

 udenlandsk lavt beskattet datterselskab, kan de skattefrie indkomster efter  

 gældende skatteregler realiseres skattefrit ved likvidation af det danske  

 moderselskab efter mere end 3 års ejertid.
Efter at alle aktiegevinster foreslås beskattet med 30 pct./45 pct. og  

 skatteværdien af renteudgifter foreslås nedsat til ca. 44 pct., er det ikke  

 længere økonomisk fordelagtigt at gennemføre de ovenfor beskrevne  

 transaktioner.
Det virker derfor unødigt kompliceret at indføre en sådan  

 særregel.
Der ses derfor ikke at være nogen begrundelse for at indføre en sådan  

 særlig regel.
Dette skal især ses i lyset af, at bestemmelsen vil ramme  

 mindre aktionærer i en lang række velrenommerede danske børsnoterede  

 selskaber.
Det er en almindelig praksis, at danske koncerner strukturerer  

 ejerforholdet af udenlandske datterselskaber via et eller flere udenlandske  

 holdingselskaber.
Sådanne holdingselskaber er ofte beliggende i lande, der  

 har et skattesystem, der afgiver væsentligt fra det danske.  

 (Skatteministeriet anser et holdingselskab for at drive finansiel virksomhed  

 i relation til aktieavancebeskatningslovens § 2 a, jf. departementsudtalelse  

 af 6. oktober 1989 - TfS 1990.104).
 Konsekvensen af, at den foreslåede bestemmelse i  

 aktieavancebeskatningslovens § 2 a, stk. 2, vedtages, vil derfor også være,  

 at aktiegevinster i børsnoterede danske selskaber vil være skattepligtige,  

 uanset at disse har været ejet i mere end 3 år og aktionærens samlede værdi  

 af børsnoterede aktier er under 100.000 kr.
Konsekvensen vil endvidere være, at aktiegevinster vedrørende danske  

 børsnoterede selskaber, der har etableret koncernfinansieringsselskaber i  

 lavt beskattede lande, altid vil være skattepligtige som kapitalindkomst.
Det  

 er blandt andet fremgået af dagspressen, at Danisco A/S for nylig har  

 investeret 1 mia. kr. i et koncernfinansieringsselskab i Irland.
 Det må antages at være klart utilsigtet, at mindre aktiegevinster i  

 velrenommerede dansk børsnoterede selskaber er skattepligtige efter mere end  

 3 års ejertid.
 Svar:
 Spørgsmålene går på den nærmere afgrænsning af væsentlighedskriteriet i  

 den foreslåede § 2 a, stk. 2. Dernæst kritiseres bestemmelsen for at være for  

 vidtgående, idet det anføres, at børsnoterede selskaber omfattes.
 Ved afståelse af aktier omfattet af § 2 a indgår avancen i  

 kapitalindkomst, tab kan ikke fradrages, der beregnes et procenttillæg ved  

 opgørelsen af avancen på 1 pct. pr. ejerår, dog minimum 10 pct., og  

 avanceopgørelsen sker efter gennemsnitsmetoden.
Ved forslaget udvides bestemmelsen til også at omfatte aktier i danske  

 moderselskaber til udenlandske finansieringsselskaber, hvori det samlede  

 afkast er beskattet væsentlig lavere end efter danske beskatningsregler.  

 Bestemmelsen er en værnsregel, der tilsigter, at skattepligtige ikke kan få  

 afkast af aktier i udenlandske finansieringsselskaber ud til lav eller slet  

 ingen beskatning.
En sådan værnsregel er der fortsat behov for, selv om  

 skattefriheden for mindretalsaktionærer, der har ejet aktier i tre år eller  

 derover, begrænses.
Det skyldes dels, at personers aktieavancer beskattes  

 efter de almindelige regler som aktieindkomst, dels at personaktionærer med  

 en aktiebeholdning under 100.000 kr. ikke beskattes af aktieavancer.
Med det ændringsforslag, jeg agter at fremsætte til 2. behandling,  

 beskattes fortjenester på aktier med 25/40 pct. fra 1996. Ved fastsættelsen  

 af denne skattesats er det forudsat, at den underliggende indkomst i  

 selskabet er beskattet med 34 pct.
Denne forudsætning holder ikke ved aktier  

 i moderselskaber, som i væsentligt omfang kan modtage skattefri indtægt fra  

 udenlandske finansieringsselskaber, hvor indtægten slet ikke eller kun meget  

 lempeligt er blevet beskattet.
Hvis sådanne moderselskaber er børsnoterede,  

 kan aktionærer med en børsnoteret beholdning på under 100.000 kr. få  

 indtægten fra det udenlandske finansieringsselskab ud skattefrit.
Derfor er  

 det fortsat nødvendigt at fastholde værnsreglen i § 2 a, også for  

 børsnoterede selskaber.
Afgrænsningen af væsentlighedskriteriet i § 2 a, stk. 2, skal ske i lyset  

 af ovennævnte behov for en værnsregel.
Ved vurderingen af, om et dansk  

 selskab i væsentligt omfang ejer eller har ejet aktier i et lavtbeskattet  

 udenlandsk finansieringsselskab tages udgangspunkt i forholdet mellem  

 kursværdien af moderselskabets aktier i udenlandske finansieringsselskaber og  

 moderselskabets samlede egenkapital.
Som udgangspunkt vil aktiebesiddelsen i  

 det udenlandske selskab anses for at være væsentlig, hvis værdien af  

 datterselskabsaktierne udgør eller har udgjort omkring 25 pct. af  

 moderselskabets samlede nettoformue (egenkapital).
I øvrigt kan jeg oplyse, at jeg agter at fremsætte ændringsforslag til 2.  

 behandling, så det fremgår direkte af lovteksten, at udvidelsen alene har  

 betydning for moderselskaber, når eventuelle udbytter fra de omhandlede  

 datterfinansieringsselskaber samlet set beskattes væsentlig lavere end satsen  

 for dansk selskabsskat.
Herved understreges formålet med bestemmelsen, og der  

 undgås tvivl om bestemmelsens rækkevidde.
 Hvis børsnoterede selskaber efter ovennævnte afgrænsning er omfattet af  

 den foreslåede § 2 a, stk. 2, er dette efter min opfattelse velbegrundet,  

 idet der i så fald kan overføres indkomster til aktionærerne til en meget lav  

 eller slet ingen beskatning.
 Spørgsmål 80:
 Ministeren anmodes om at redegøre for, hvilken begrundelse der er for at  

 opretholde de særlige beskatningsregler i aktieavancebeskatningslovens § 2 a  

 (lavt beskattede udenlandske finansieringsselskaber), § 2 b (andelsselskaber)  

 og § 2 c (aktier erhvervet for lånte midler).
 Begrundelsen for indførelsen af de særlige beskatningsregler i §§ 2 a, 2 b  

 og 2 c var, at sådanne aktiegevinster uden de særlige undtagelsesregler ville  

 være skattefrie efter mere end 3 års ejertid.
 Efter at ministeren foreslår indført beskatning af alle aktiegevinster  

 uanset ejertid, vil indkomst indtjent i selskaber omfattet af ovennævnte  

 bestemmelser blive beskattet senest ved afhændelse af aktierne i disse.
Med den foreslåede reducerede skattebesparelse af renteudgifter vil det  

 ikke længere være muligt at gennemføre skattearbitragearrangementer, selv om  

 §§ 2 a-2 c ophæves.
Det virker derfor unødigt kompliceret at opretholde disse  

 undtagelsesregler.
 Svar:
 For så vidt angår begrundelsen for at opretholde § 2 a henvises til svaret  

 ovenfor.
§ 2 b vedrører typisk andelshavere m.v., der er medlem af en  

 andelsforening som et led i andelshaverens erhverv.
I sådanne selskaber har  

 udlodninger karakter af efterafregning af afregningspriserne mellem selskabet  

 og dets deltagere.
Udlodningerne behandles derfor som personlig indkomst  

 svarende til de betalinger, efterafregningen knytter sig til.
 Når bestemmelsen opretholdes i aktieavancebeskatningsloven frem for at  

 blive overført til f.eks. personskatteloven, er det blandt andet for ikke at  

 skabe lovteknisk forvirring med forslaget.
 § 2 c om lånefinansierede aktier foreslås ikke forlænget og vil derfor kun  

 have betydning for lånefinansierede aktier erhvervet inden 1994.
Skatteministeriet Den 16. juni 1993 Danske Investeringsforeningers Fællesrepræsentation har i en henvendelse  

 til Skatteudvalget af 15. juni 1993 (L 289 - bilag 125) under henvisning til  

 mit svar af 10. juni 1993 på Fællesrepræsentationens henvendelse af 27. maj  

 1993 (L 289 - bilag 85) meddelt, at man er glade for at konstatere, at  

 regeringen er opmærksom på de problemer, som Fællesrepræsentationen har  

 påpeget.
Fællesrepræsentationen finder det dog meget betænkeligt, hvis en omlægning  

 af beskatningen af investeringsforeningerne og disses medlemmer først bliver  

 taget op i den kommende folketingssamling.
Konsekvensen af en udsættelse kan  

 meget vel blive, at flere medlemmer af investeringsforeninger vil overveje en  

 omlægning af deres investeringer fra investeringsforeninger til direkte  

 investering i aktier og obligationer.
Fællesrepræsentationen henstiller  

 derfor indtrængende, at der allerede nu gennemføres en ensartet beskatning af  

 investorer, som investerer direkte, og medlemmer af investeringsforeninger.
 Hertil bemærkes:
 En omlægning af beskatningen af investeringsforeninger og disses medlemmer  

 kan af tidsmæssige grunde ikke gennemføres allerede nu.
Regeringen vil foretage en samlet vurdering af beskatningen af  

 akkumulerende investeringsforeninger i sammenhæng med beskatningen af de  

 udloddende og de kontoførende investeringsforeninger og disses medlemmer med  

 henblik på at skabe en sammenhængende og ensartet beskatning af  

 kapitalafkast, hvad enten det optjenes via en investeringsforening eller ved  

 direkte investering.
Regeringen vil fremsætte forslag herom i den kommende  

 folketingssamling, så det kan få virkning fra og med 1994.
Tillægsbetænkningen Udvalget har, efter at lovforslaget ved 2. behandling blev henvist til  

 fornyet udvalgsbehandling, behandlet dette i et møde.
 Herefter indstiller et flertal (Socialdemokratiets,  

 Centrum-Demokraternes, Det Radikale Venstres og Kristeligt Folkepartis  

 medlemmer af udvalget) lovforslaget til vedtagelse i den affattelse,  

 hvori lovforslaget foreligger efter 2. behandling.
 Et mindretal (Venstres og Det Konservative Folkepartis medlemmer af  

 udvalget) indstiller lovforslaget til forkastelse .
 Et andet mindretal (Socialistisk Folkepartis medlemmer af udvalget)  

 indstiller lovforslaget til vedtagelse i den affattelse, hvori  

 lovforslaget foreligger efter 2. behandling.
 Mindretallet beklager, at det oprindelige lovforslag ikke blev fastholdt.
 Et tredje mindretal (Fremskridtspartiets medlem af udvalget)  

 indstiller lovforslaget til forkastelse .
 Ved 2. behandling af lovforslaget stemte Fremskridtspartiet for de  

 ændringsforslag, der betød en forbedring af lovforslaget.
Mindretallet mener, at skatter fratager mennesker den personlige frihed,  

 jo større og flere skatter, jo mindre personlig frihed.
Idet  

 Fremskridtspartiet ønsker størst mulig personlig frihed, ønsker  

 Fremskridtspartiet at reducere samtlige skatter mest muligt.
Fremskridtspartiet mener, at skattepolitikken skal sikre, at den kraftigt  

 reducerede offentlige sektor kan finansieres med færrest mulige  

 tvangsopkrævede skatter og brugerbetaling.
Men målet må også være, at de få  

 nødvendige offentlige udgifter i størst muligt omfang finansieres gennem  

 frivillige bidrag.
Det er nødvendigt, at staten opkræver skatter eller afgifter til  

 finansiering af de politisk bestemte opgaver, som staten og det offentlige  

 skal udføre.
Betingelsen for kraftige skattelettelser er derfor politisk  

 vilje til at nedbringe de offentlige udgifter tilsvarende.
Men selv om der er  

 tale om politisk bestemte opgaver, der dermed skal finansieres over de  

 offentlige budgetter med skatteindtægter, er det ikke nødvendigt, at de  

 organer og institutioner, der skal udføre opgaverne, er offentlige.
Der kan i  

 meget vid udstrækning udliciteres opgaver fra det offentlige til privat  

 varetagelse.
Skatter ødelægger samfundsøkonomien og de enkeltes privatøkonomi, da  

 skatterne virker som tyveri fra den enkeltes privatøkonomi.
Hvis  

 samfundsøkonomien skal forbedres, er det nødvendigt at reducere skatterne  

 mest muligt.
Spørgsmålet om skattelettelser er snævert forbundet med den offentlige  

 sektors udgiftsbehov.
Jo større de offentlige udgifter er, jo større må  

 indtægterne (skatterne) nødvendigvis være.
Fremskridtspartiet accepterer ikke  

 større skattelettelser, uden at de ledsages af modsvarende reduktioner i de  

 offentlige udgifter, ellers opnås bare store underskud.
Jo færre opgaver, det politisk bestemmes at det offentlige skal udføre, jo  

 færre penge skal der opkræves i skatter og afgifter.
Derfor er det både  

 nødvendigt med omfattende privatiseringer, rationaliseringer og beskæringer  

 af den offentlige sektor.
Regeringen med embedsmandsapparatet i ryggen vil med den foreliggende  

 skattereform forsøge det umulige: Man vil beskatte danskerne og gennem  

 beskatningen skabe vækst og velfærdsfremgang.
Det er umuligt.
Visse enkeltelementer i lovforslagene indeholder dog gode ideer, men  

 desværre betyder helheden, at de positive elementer undergraves og i værste  

 fald gøres decideret negative.
I forbindelse med omlægningen af  

 skatteskalaerne for personlig indkomst er det glædeligt, at regeringen har  

 indset nødvendigheden af at nedsætte skatterne.
I en situation med voksende  

 behov for international handel kædet sammen med den øgede internationale  

 mobilitet for såvel arbejdskraft, varer, serviceydelser som kapital og ikke  

 mindst med Danmarks forhold set i EF-sammenhæng er det en tvingende  

 nødvendighed at se på blandt andet skatteforholdene.
 Fremskridtspartiet har i adskillige år plæderet for lavere skatter.  

 Regeringens lovforslag er udarbejdet med baggrund i den særlige danske  

 skattetradition, hvor skattelettelser reelt kun består af skatteomlægninger.
Fremskridtspartiet ønsker derimod, at skattelettelser skal udformes med et  

 særligt strategisk sigte, der både tager højde for den nuværende  

 ledighedsudvikling og de langsigtede muligheder for at påvirke danskernes  

 adfærdsmønster, der i dag er forvredet af det høje skatteniveau.
Mindretallet  

 vil derfor foreslå, at skattelettelserne i stedet sammensættes på en sådan  

 måde, at de tilgodeser en række kortsigtede såvel som langsigtede  

 målsætninger.
Dette lovforslag indfører beskatning af avancer ved salg af aktier på  

 niveau med skatten på aktieudbytte.
Umiddelbart vil lovforslaget kun ramme  

 større aktionærer og ikke personaktionærer med en aktiebeholdning på under  

 100.000 kr. i kursværdi.
Dermed begrænses køb og salg af aktier pr.  

 automatik.
Den økonomiske mobilitet og vækst vil dermed falde.
Set i  

 sammenhæng med indførelsen af Det Indre Marked og kapitalens fri bevægelighed  

 virker lovforslaget ikke gennemtænkt.
En anden og måske nok værre effekt af  

 lovforslaget er, at hovedaktionærer og andre aktionærer sidestilles i  

 skattemæssig henseende ved salg af aktier.
Det medfører urimelige forhold for  

 hovedaktionærer og desværre med tilbagevirkende kraft.
Aktieavanceskatten og ophævelse af 3-årsreglen er et dødsstød til det i  

 forvejen skrantende aktiemarked.
Københavns Fondsbørs er i dag blandt de  

 svagest funderede børser i Europa, og den nye skrappe indkomstbeskatning af  

 kursgevinster vil yderligere fjerne lysten til at investere i aktier.
