Nr LSF 99 Forslag til Lov om en værditabsordning for boligejere m.v.
Fremsat af miljøministeren (Per Stig Møller) den 18. november 1992 Vedtaget ved tredjebehandling den 20. april 1993 Lov nr. 214 af 28/04/1993 Kapitel 1 Anvendelsesområde § 1. Loven omfatter forurenede ejendomme, der anvendes til  

 helårsbeboelse på tidspunktet for lovforslagets fremsættelse.
 Stk. 2. Ved forurenede ejendomme forstås ejendomme, der  

 registreres i henhold til lov om affaldsdepoter, og ejendomme, der inden  

 nærværende lovs ikrafttræden er forurenede i tilsvarende grad.
 § 2. Uanset bestemmelsen i § 1, stk. 1, omfattes følgende  

 ejendomme ikke af loven:
 1) Industriejendomme og ejendomme, der er noteret som landbrugsejendomme i  

 henhold til lov om landbrugsejendomme, samt ejendomme i landzone, der rummer  

 skovbevoksede eller fredskovpligtige arealer i henhold til skovloven.
2) Etageejendomme, der anvendes til både bolig og erhverv, hvis mere end  

 50 pct. af etagearealet anvendes erhvervsmæssigt.
Lofts- og kælderarealer  

 samt garager indgår ikke i beregningen af etagearealet.
 3) Ejendomme i områder, som er udlagt til sommerhus- eller  

 kolonihavebebyggelse, medmindre ejendommen anvendes til helårsbeboelse og  

 lovligheden heraf ikke hviler på bestemmelserne i planlovens §§ 40 og 41.
 4) Ejendomme i offentligt eje.
§ 3. Loven omfatter grundejere, der 1) har erhvervet en ejendom, jf. §§ 1 og 2, i forurenet tilstand og 2) på erhvervelsestidspunktet hverken vidste eller burde vide, at  

 ejendommen var forurenet.
Stk. 2. Grundejere, der har erhvervet en ejendom ved arv, ved  

 hensidden i uskiftet bo, ved tvangsauktion som ufyldestgjort panthaver, eller  

 som har overtaget ejendommen ved skilsmisse eller separation, er omfattet af  

 loven, hvis den tidligere ejer af ejendommen opfyldte betingelserne i stk. 1.  

 Tilsvarende gælder for personer, der i mindst to år har haft fælles husstand  

 med grundejeren.
Tilsvarende gælder endvidere, hvis ejendommen er erhvervet  

 ved en frivillig handel af eller ved en panthavers mellemkomst som led i en  

 panthavers tabsbegrænsende foranstaltning.
 Stk. 3. Ejere af ejendomme, der er udstykket i ejerlejligheder, er  

 omfattet af loven uanset bestemmelserne i stk. 1.
 § 4. Loven bevirker ingen indskrænkninger for myndighederne i  

 adgangen til at meddele påbud i medfør af lov om miljøbeskyttelse eller  

 regler udstedt i henhold til lov om miljøbeskyttelse.
 Stk. 2. Loven berører ikke myndighedernes adgang til ved civilt  

 søgsmål at søge udgifter, der i medfør af denne lov er afholdt til  

 undersøgelser, oprydning og erstatninger, godtgjort af den, der er ansvarlig  

 for forureningen.
 Stk. 3. Når et tilsagn om oprydning er meddelt i henhold til § 9,  

 stk. 1, indtræder myndighederne i samtlige rettigheder, som grundejeren måtte  

 have over for forurener eller tidligere ejere i anledning af forureningen.
Kapitel 2 Garanti og oprydning § 5. Ejendomme, der omfattes af loven, jf. kapitel 1, og som på  

 begæringstidspunktet fortsat anvendes til helårsbeboelse, ryddes op, jf. dog  

 § 11, såfremt grundejeren fremsætter begæring herom, og såfremt forureningen  

 har en skadelig virkning på mennesker eller miljø eller indebærer en fare  

 herfor.
 Stk. 2. Oprydninger gennemføres i det omfang, der afsættes  

 bevilling hertil på de årlige bevillingslove.
 § 6 . Det påhviler grundejeren for egen regning at dokumentere, at  

 en ejendom, der ikke er registreret som affaldsdepot i henhold til  

 affaldsdepotloven, er forurenet i tilsvarende grad, jf. § 1, stk. 2.  

 Amtsrådet kan stille krav til dokumentationsmaterialet.
Stk. 2. Amtsrådet træffer afgørelse om, hvorvidt forureningen  

 medfører, at ejendommen er omfattet af loven.
Amtsrådet underretter  

 kommunalbestyrelsen om den trufne afgørelse.
 § 7. Begæring om oprydning indsendes til amtsrådet.
 Stk. 2. Sammen med begæringen fremsender grundejeren:
1) Kopi af slutseddel, skøde eller tilsvarende dokument, hvorved  

 ejendommen blev erhvervet.
Dette gælder dog ikke for ejendomme, der er  

 udstykket i ejerlejligheder.
 2) Kopi af registreringsdokument, hvoraf fremgår, at ejendommen er  

 registreret som affaldsdepot, eller anden dokumentation for forureningen, jf.  

 § 6.
 3) Redegørelse bilagt dokumentation for, at betingelserne i § 2, nr. 2, er  

 opfyldt, såfremt begæringen vedrører en etageejendom.
 4) Erklæring fra tidligere eller nuværende panthaver om, at ejendommen er  

 erhvervet som led i panthaverens tabsbegrænsende foranstaltninger af  

 panthaveren eller ved dennes mellemkomst, såfremt grundejeren påberåber sig  

 bestemmelsen i § 3, stk. 2, 3. pkt.
Stk. 3. Amtsrådet kan anmode grundejeren om yderligere  

 oplysninger.
Amtsrådet kan endvidere indhente oplysninger fra vedkommende  

 kommune.
 § 8 . Amtsrådet videresender begæringen og sagens bilag til  

 miljøministeren ledsaget af et forslag til oprydningsprojekt eller en  

 indstilling om, at oprydning ikke er nødvendig af hensyn til menneskers  

 sundhed eller miljøet.
 Stk. 2. Amtsrådet forelægger dog forinden en eventuel tvivl, om  

 ejendommen eller den pågældende grundejer er omfattet af loven, for  

 miljøministeren til afgørelse, jf. dog § 6. Miljøministeren kan indhente  

 yderligere oplysninger fra amtsrådet og grundejeren.
 Stk. 3. Begæringer, der giver anledning til udstedelse af påbud i  

 henhold til miljøbeskyttelsesloven til den ansvarlige forurener, videresendes  

 kun til miljøministeren, såfremt påbudet ikke efterkommes.
§ 9. På grundlag af det fremsendte materiale træffer  

 miljøministeren afgørelse om, i hvilket omfang der skal iværksættes en  

 oprydning efter loven.
Såfremt en offentligt bekostet oprydning skal  

 iværksættes, meddeler miljøministeren et tilsagn om oprydning til  

 grundejeren, herunder om det forventede tidspunkt for oprydningens  

 påbegyndelse.
Tilsagn om oprydning kan overdrages til senere erhververe af  

 ejendommen.
Stk. 2. Tidligst ni måneder inden oprydningen påbegyndes, sender  

 miljøministeren en anmodning om indbetaling af egenbetaling, jf. §§ 12 og 13.  

 Betalingsfristen fastsættes til ikke under tre måneder.
Såfremt grundejeren  

 ikke betaler inden for fristen, bortfalder grundejerens ret til oprydning.  

 Miljøministeren kan under særlige omstændigheder se bort fra mindre  

 overskridelser af fristen.
Stk. 3. Påbegyndes oprydningen ikke senest til det meddelte  

 tidspunkt, forrentes den indbetalte egenbetaling med en rente, der svarer til  

 Nationalbankens diskonto den 1. januar det pågældende år med et tillæg på 5  

 pct.
De tilskrevne renter udbetales, når oprydningen påbegyndes, eller hvis  

 grundejeren trækker begæringen om oprydning tilbage.
Trækkes begæringen  

 tilbage, frigives egenbetalingen, og grundejeren kan ikke på ny begære  

 oprydning på den pågældende ejendom, medmindre miljøministeren under særlige  

 omstændigheder beslutter andet.
Stk. 4. Såfremt grundejeren på andet grundlag end nævnt i stk. 3  

 trækker sin begæring om oprydning tilbage efter indbetaling af egenbetaling,  

 træffer miljøministeren beslutning om, hvorvidt oprydningen alligevel skal  

 gennemføres.
Gennemføres oprydningen ikke, kan ministeren beslutte, at  

 egenbetalingen skal frigives helt eller delvis.
Ved frigivelsen tillægges  

 beløbet ikke renter.
 Stk. 5. Såfremt en oprydning skønnes upåkrævet eller der efter en  

 oprydning fortsat findes en forurening på ejendommen, udsteder  

 miljøministeren en erklæring om, at forureningen er uden betydning for  

 anvendelsen af grunden til helårsboligformål.
 Stk. 6. Gennemføres der kun en delvis oprydning, træffer  

 miljøministeren afgørelse om, hvorvidt ejendommen fortsat skal være omfattet  

 af et tilsagn om senere oprydning.
 Stk. 7. Miljøministeren underretter grundejeren om den foretagne  

 oprydning på de i § 6 nævnte ejendomme.
 Stk. 8. Ministeren kan fastsætte nærmere regler, der fraviger  

 bestemmelserne i lov om affaldsdepoter om afmelding af registreringer,  

 aflysning af tinglysning og frigivelse af depoter.
 § 10. Staten yder efter anmodning lån til betaling af  

 egenbetalingen til grundejere, der har fast bopæl her i landet, og som på det  

 tidspunkt, hvor begæring om oprydning indsendes, er fyldt 65 år eller får  

 udbetalt pension efter lov om social pension eller lov om delpension eller  

 modtager efterløn.
Stk. 2. Anmodning om lån indsendes til amtsrådet sammen med  

 begæring om oprydning.
Tilsagn om lån meddeles af miljøministeren samtidig  

 med et eventuelt tilsagn om oprydning.
 Stk. 3. Lånene, som anvendes umiddelbart til betaling af  

 egenbetalingen, administreres af Kongeriget Danmarks Hypotekbank og ydes i  

 øvrigt med de nødvendige tilpasninger på de samme vilkår om sikkerhed,  

 forrentning, forfald m.v. som fastsat i lov om lån til betaling af  

 ejendomsskatter, jf. lovbekendtgørelse nr. 576 af 28. august 1987 med senere  

 ændringer.
 § 11. Uanset bestemmelsen i § 5 kan miljøministeren i særlige  

 tilfælde fremsætte tilbud om offentlig overtagelse af ejendommen.  

 Bestemmelserne i §§ 12 og 13 om egenbetaling finder tilsvarende anvendelse.
 Stk. 2. Såfremt grundejeren ikke inden en nærmere fastsat frist på  

 ikke under tre måneder accepterer, at ejendommen overtages i henhold til stk.  

 1, og indbetaler egenbetalingen, bortfalder grundejerens rettigheder i  

 henhold til denne lov.
 Stk. 3. Ved fastsættelse af overtagelsesprisen skal ejendommens  

 værdi beregnes uden hensyn til den værdinedsættelse, der skyldes  

 forureningen.
 Stk. 4. I mangel af enighed om ejendommens værdi indbringer  

 miljøministeren spørgsmålet for landvæsensretten.
 Stk. 5. Overtagelsessummen udbetales til panthaverne i  

 prioritetsrækkefølge, og resterende beløb udbetales til grundejeren.
Kapitel 3 Egenbetaling § 12. Egenbetalingen udgør i grundbeløb 40.000 kr. pr. ejendom,  

 dog mindst 7.000 kr. pr. lejlighed.
Grundbeløbene reguleres i  

 overensstemmelse med byggeomkostningsindekset for vejfondsarbejder.
Stk. 2. Egenbetalingen nedsættes for hvert hele år, der går, fra  

 registrering af affaldsdepotet er sket henholdsvis en forurening er  

 konstateret efter § 6, til egenbetalingen indbetales.
For ejendomme, der ved  

 lovens ikrafttræden var registreret som affaldsdepot henholdsvis konstateret  

 forurenet, regnes nedsættelsen dog i forhold til dette tidspunkt.
 Stk. 3. Den årlige nedsættelse, jf. stk. 2, udgør 2.500 kr. i  

 grundbeløb, dog 5.000 kr. for ejendomme med 12 eller flere lejligheder.  

 Egenbetalingen nedsættes maksimalt til 15.000 kr. henholdsvis 30.000 kr. i  

 grundbeløb.
§ 13. Har grundejeren afholdt udgifter til nødvendige  

 undersøgelser, jf. § 6, nedsættes egenbetalingen tilsvarende.
Overstiger  

 udgifterne til undersøgelser egenbetalingen, refunderes det overskydende  

 beløb ikke.
 § 14. Såfremt en ejendom, der er registreret som affaldsdepot,  

 efter gennemført oprydning fortsat er forurenet i et sådant omfang, at en  

 registrering som affaldsdepot ikke aflyses, tilbagebetales egenbetalingen.
 Stk. 2. Miljøministeren træffer efter indstilling fra amtsrådet  

 tilsvarende afgørelse om tilbagebetaling af egenbetalingen vedrørende  

 restforureninger på ejendomme, der ikke er omfattet af affaldsdepotloven.
 § 15. Såfremt egenbetalingen overstiger de samlede udgifter til  

 undersøgelser og oprydning, tilbagebetales det overskydende beløb, når  

 oprydningen er gennemført.
§ 16. Tilbagebetaling af egenbetaling sker til den til enhver tid  

 værende ejer af den ejendom, som egenbetalingen vedrører.
Ved tilbagebetaling  

 tillægges egenbetalingen et rentebeløb for perioden, fra egenbetalingen blev  

 indbetalt, til tilbagebetaling sker, svarende til Nationalbankens diskonto  

 den 1. januar det pågældende år med et tillæg på 5 pct.
 Stk. 2. For grundejere, der er bevilget lån i henhold til § 10,  

 anvendes tilbagebetalingen dog direkte til indfrielse af det bevilgede lån.  

 Beløbet tillægges renter svarende til de påløbne renter på lånet.
Kapitel 4 Diverse bestemmelser § 17. Amtsrådet udfører nødvendige forundersøgelser, udarbejder  

 forslag til oprydningsprojekter og forestår udførelsen af  

 oprydningsprojekterne samt driften af eventuelle andre foranstaltninger.
 Stk. 2. Amtsrådet underretter miljøministeren om resultatet af  

 oprydningsprojekterne.
 § 18. Bestemmelserne i affaldsdepotlovens § 7, stk. 2, §§ 10 og  

 11, § 12, stk. 2 og 3, § 13, § 16 og § 23 finder tilsvarende anvendelse for  

 foranstaltninger efter denne lov.
 § 19. Miljøministeren afholder udgifterne til  

 oprydningsforanstaltninger, der er godkendt efter § 9, udgifter til  

 tilbagebetaling af egenbetalingen, jf. §§ 14-16, og udgifter til erstatninger  

 efter § 18, jf. affaldsdepotlovens § 13.
 § 20. Amtsrådet afholder udgifterne ved udførelse af undersøgelser  

 og drift af andre foranstaltninger efter § 17. Er beføjelserne til at udføre  

 opgaver efter loven henlagt til amtsrådet, jf. § 22, afholder amtsrådet  

 tillige de i § 19 nævnte udgifter.
 § 21. I Københavns og Frederiksberg Kommuner varetager  

 kommunalbestyrelsen de opgaver og beføjelser, som er henlagt til amtsrådet.
 § 22. Miljøministeren kan fastsætte nærmere regler om behandlingen  

 af sagerne, herunder om eventuelle yderligere oplysninger, som grundejeren  

 skal tilvejebringe, og om undersøgelser, oprydning og vurdering af sagerne.
Stk. 2. Miljøministeren kan bemyndige en under ministeriet  

 oprettet styrelse eller tilsvarende institution til at udføre de beføjelser,  

 der i denne lov er tillagt ministeren.
Ministeren kan endvidere bemyndige  

 amtsråd og kommunalbestyrelser til at udføre opgaver efter loven.
 Stk. 3. Ministeren kan fastsætte regler om adgangen til at påklage  

 afgørelser, der er truffet i henhold til bemyndigelse efter stk. 2, herunder  

 at afgørelserne ikke skal kunne indbringes for anden administrativ myndighed.
 § 23. Miljøministerens og amtsrådets afgørelser kan ikke  

 indbringes for anden administrativ myndighed.
 Stk. 2. Søgsmål til prøvelse af afgørelser efter loven eller de  

 regler, der fastsættes i medfør af loven, skal være anlagt inden 6 måneder  

 efter, at afgørelsen eller beslutningen er meddelt.
 § 24. I lov nr. 420 af 13. juni 1990 om affaldsdepoter indsættes i  

§ 12, stk. 1, som 2. pkt. :
»Underretningen skal tillige indeholde oplysning om mulighederne for  

 oprydning i henhold til værditabsloven.« § 25. I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 1223 af 17. december 1992, som  

 senest ændret ved § 3 i lov nr. 1078 af 23. december 1992, indsættes i §  

 17 A, stk. 2, som 2. pkt.:
»Det samme gælder renter af lån ydet efter værditabslovens §  

 10.« § 26. I lov om beskatning af fortjeneste ved afståelse af fast  

 ejendom (ejendomsavancebeskatningsloven), jf. lovbekendtgørelse nr. 866 af  

 22. oktober 1992, indsættes i § 11 som 3. pkt.:
»Fortjeneste indvundet ved afhændelse efter værditabslovens § 11  

 medregnes heller ikke.« § 27. I lov om stempelafgift, jf. lovbekendtgørelse nr. 742 af 27.  

 august 1992, som senest ændret ved § 2 i lov nr. 1078 af 23. december 1992,  

 indsættes i § 86 som stk. 2:
»Stk. 2. Dokumenter, der udstedes til sikkerhed over for staten efter  

 § 10 i værditabsloven, er stempelfri.« Kapitel 5 Straffe- og ikrafttrædelsesbestemmelser § 28. Medmindre højere straf er forskyldt efter den øvrige  

 lovgivning, straffes med bøde eller hæfte den, der 1) modvirker adgangen til en ejendom i strid med § 18, jf.  

 affaldsdepotlovens § 10, eller 2) forsætligt undlader at give oplysninger i strid med § 18, jf.  

 affaldsdepotlovens § 11.
 Stk. 2. Straffen kan under skærpende omstændigheder stige til  

 fængsel i indtil 1 år.
Stk. 3. I regler, der udstedes i medfør af § 22, kan der  

 fastsættes straf af bøde eller hæfte.
Det kan endvidere fastsættes, at  

 straffen kan stige til fængsel i indtil 1 år under tilsvarende omstændigheder  

 som anført i stk. 2.
 Stk. 4. For overtrædelser, der begås af aktieselskaber,  

 andelsselskaber eller lignende, kan der pålægges selskabet som sådant  

 bødeansvar.
 Stk. 5. Er overtrædelsen begået af staten, en amtskommune, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, amtskommunen, kommunen eller det kommunale  

 fællesskab bødeansvar.
 § 29. Loven træder i kraft den 1. september 1993.
 § 30. Loven gælder ikke for Færøerne og Grønland.
Oprindeligt fremsat forslag Kapitel 1 Anvendelsesområde § 1. Loven omfatter forurenede ejendomme, der anvendes til  

 helårsbeboelse på tidspunktet for lovforslagets fremsættelse.
 Stk. 2. Ved forurenede ejendomme forstås ejendomme, der  

 registreres i henhold til lov om affaldsdepoter, samt ejendomme, der inden  

 nærværende lovs ikrafttræden er forurenede i tilsvarende grad.
 § 2. Uanset bestemmelsen i § 1, stk. 1, omfattes følgende  

 ejendomme ikke af loven:
 1) Industriejendomme og ejendomme, der er noteret som landbrugsejendomme i  

 henhold til lov om landbrugsejendomme, samt ejendomme i landzone, der rummer  

 skovbevoksede eller fredskovpligtige arealer i henhold til skovloven.
2) Etageejendomme, der anvendes til både bolig og erhverv, hvis mere end  

 50 pct. af etagearealet anvendes erhvervsmæssigt.
Lofts- og kælderarealer  

 samt garager indgår ikke i beregningen af etagearealet.
 3) Ejendomme i områder, som er udlagt til sommerhus- eller  

 kolonihavebebyggelse, medmindre ejendommen anvendes til helårsbeboelse, og  

 lovligheden heraf ikke hviler på bestemmelserne i planlovens §§ 40-41.
 4) Ejendomme i offentligt eje.
 § 3. Loven omfatter grundejere, der:
1) har erhvervet en ejendom, jf. §§ 1 og 2, i forurenet tilstand, og 2) på erhvervelsestidspunktet hverken vidste eller burde vide, at  

 ejendommen var forurenet.
Stk. 2. Grundejere, der har erhvervet en ejendom ved arv,  

 hensidden i uskiftet bo, ved tvangsauktion som ufyldestgjort panthaver, eller  

 har overtaget ejendommen ved skilsmisse eller separation, er omfattet af  

 loven, hvis den tidligere ejer af ejendommen opfyldte betingelserne i stk. 1.  

 Tilsvarende gælder for personer, der i mindst to år har haft fælles husstand  

 med grundejeren.
Tilsvarende gælder endvidere, hvis ejendommen er erhvervet  

 ved en frivillig handel af eller ved en panthavers mellemkomst som led i en  

 panthavers tabsbegrænsende foranstaltning.
 Stk. 3. Ejere af ejendomme, der er udstykket i ejerlejligheder, er  

 omfattet af loven, uanset bestemmelserne i stk. 1.
 § 4. Loven bevirker ingen indskrænkninger for myndighederne i  

 adgangen til at meddele påbud i medfør af lov om miljøbeskyttelse eller  

 regler, udstedt i henhold til lov om miljøbeskyttelse.
 Stk. 2. Loven berører ikke myndighedernes adgang til ved civilt  

 søgsmål at søge udgifter, der i medfør af denne lov er afholdt til  

 undersøgelser, oprydning og erstatninger godtgjort af den, der er ansvarlig  

 for forureningen.
 Stk. 3. Når et tilsagn om oprydning er meddelt i henhold til § 9,  

 stk. 1, indtræder myndighederne i samtlige rettigheder, som grundejeren måtte  

 have over for forurener eller tidligere ejere i anledning af forureningen.
Kapitel 2 Garanti og oprydning § 5. Ejendomme, der omfattes af loven, jf. kapitel 1, og som på  

 begæringstidspunktet fortsat anvendes til helårsbeboelse, ryddes op, jf. dog  

 § 11, såfremt grundejeren fremsætter begæring herom, og såfremt forureningen  

 har en skadelig virkning på mennesker eller miljø, eller indebærer en fare  

 herfor.
 Stk. 2. Oprydninger gennemføres i det omfang, der afsættes  

 bevilling hertil på de årlige bevillingslove.
 § 6 . Det påhviler grundejeren for egen regning at dokumentere, at  

 en ejendom, der ikke er registreret som affaldsdepot i henhold til  

 affaldsdepotloven, er forurenet i tilsvarende grad, jf. § 1, stk. 2.  

 Amtsrådet kan stille krav til dokumentationsmaterialet.
Stk. 2. Amtsrådet træffer afgørelse om, hvorvidt forureningen  

 medfører, at ejendommen er omfattet af loven.
Amtsrådet underretter  

 kommunalbestyrelsen om den trufne afgørelse.
 § 7. Begæring om oprydning indsendes til amtsrådet.
 Stk. 2. Sammen med begæringen fremsender grundejeren:
1) Kopi af slutseddel, skøde eller tilsvarende dokument, hvorved  

 ejendommen blev erhvervet.
Dette gælder dog ikke for ejendomme, der er  

 udstykket i ejerlejligheder.
 2) Kopi af registreringsdokument, hvoraf fremgår, at ejendommen er  

 registreret som affaldsdepot, eller anden dokumentation for forureningen, jf.  

 § 6.
 3) Redegørelse, bilagt dokumentation for, at betingelserne i lovens § 2,  

 stk. 1, nr. 2, er opfyldt, såfremt begæringen vedrører en etageejendom.
 4) Erklæring fra tidligere eller nuværende panthaver om, at ejendommen er  

 erhvervet som led i panthaverens tabsbegrænsende foranstaltninger af  

 panthaveren eller ved dennes mellemkomst, såfremt grundejeren påberåber sig  

 bestemmelsen i § 3, stk. 2, 3. pkt.
Stk. 3. Amtsrådet kan anmode grundejeren om yderligere  

 oplysninger.
Amtsrådet kan endvidere indhente oplysninger fra vedkommende  

 kommune.
 § 8 . Amtsrådet videresender begæringen og sagens bilag til  

 miljøministeren, ledsaget af et forslag til oprydningsprojekt eller en  

 indstilling om, at oprydning ikke er nødvendig af hensyn til menneskers  

 sundhed eller miljøet.
 Stk. 2. Amtsrådet forelægger dog forinden en eventuel tvivl, om  

 ejendommen eller den pågældende grundejer er omfattet af loven, for  

 miljøministeren til afgørelse, jf. dog § 6. Miljøministeren kan indhente  

 yderligere oplysninger fra amtsrådet og grundejeren.
 Stk. 3. Begæringer, der giver anledning til udstedelse af påbud i  

 henhold til miljøbeskyttelsesloven til den ansvarlige forurener, videresendes  

 kun til miljøministeren, såfremt påbuddet ikke efterkommes.
§ 9. På grundlag af det fremsendte materiale træffer  

 miljøministeren afgørelse om, i hvilket omfang der skal iværksættes en  

 oprydning efter loven.
Såfremt en offentlig bekostet oprydning skal  

 iværksættes, meddeler miljøministeren et tilsagn om oprydning til  

 grundejeren, herunder om det forventede tidspunkt for oprydningens  

 påbegyndelse.
Tilsagn om oprydning kan overdrages til senere erhververe af  

 ejendommen.
Stk. 2. Tidligst ni måneder inden oprydningen påbegyndes, sender  

 miljøministeren en anmodning om indbetaling af egenbetaling, jf. §§ 12-13.  

 Betalingsfristen fastsættes til ikke under tre måneder.
Såfremt grundejeren  

 ikke betaler inden for fristen, bortfalder grundejerens ret til oprydning.  

 Miljøministeren kan under særlige omstændigheder se bort fra mindre  

 overskridelser af fristen.
Stk. 3. Påbegyndes oprydningen ikke senest til det meddelte  

 tidspunkt, forrentes den indbetalte egenbetaling med en rente, der svarer til  

 Nationalbankens diskonto den 1. januar det pågældende år med et tillæg på 5  

 pct.
De tilskrevne renter udbetales, når oprydningen påbegyndes, eller hvis  

 grundejeren trækker begæringen om oprydning tilbage.
Trækkes begæringen  

 tilbage, frigives egenbetalingen, og grundejeren kan ikke påny begære  

 oprydning på den pågældende ejendom, medmindre miljøministeren under særlige  

 omstændigheder beslutter andet.
Stk. 4. Såfremt grundejeren på andet grundlag end nævnt i stk. 3  

 trækker sin begæring om oprydning tilbage efter indbetaling efter  

 egenbetaling, træffer miljøministeren beslutning om, hvorvidt oprydningen  

 alligevel skal gennemføres.
Gennemføres oprydningen ikke, kan ministeren  

 beslutte, at egenbetalingen skal frigives helt eller delvist.
Ved frigivelsen  

 tillægges beløbet ikke renter.
 Stk. 5. Såfremt en oprydning skønnes upåkrævet, eller der efter en  

 oprydning fortsat findes en forurening på ejendommen, udsteder  

 miljøministeren en erklæring om, at forureningen er uden betydning for  

 anvendelsen af grunden til helårsboligformål.
 Stk. 6. Gennemføres der kun en delvis oprydning, træffer  

 miljøministeren afgørelse om, hvorvidt ejendommen fortsat skal være omfattet  

 af et tilsagn om senere oprydning.
 Stk. 7. Miljøministeren underretter grundejeren om den foretagne  

 oprydning på de i § 6 nævnte ejendomme.
 Stk. 8. Ministeren kan fastsætte nærmere regler, der fraviger  

 bestemmelserne i lov om affaldsdepoter om afmelding af registreringer,  

 aflysning af tinglysning og frigivelse af depoter.
 § 10. Staten yder efter anmodning lån til betaling af  

 egenbetalingen til grundejere, der har fast bopæl her i landet, og som på det  

 tidspunkt, hvor begæring om oprydning indsendes, er fyldt 65 år eller får  

 udbetalt pension efter lov om social pension eller lov om delpension eller  

 modtager efterløn.
Stk. 2. Anmodning om lån indsendes til amtsrådet sammen med  

 begæring om oprydning.
Tilsagn om lån meddeles af miljøministeren samtidig  

 med et eventuelt tilsagn om oprydning.
 Stk. 3. Lånene, som anvendes umiddelbart til betaling af  

 egenbetalingen, administreres af Kongeriget Danmarks Hypotekbank og ydes i  

 øvrigt med de nødvendige tilpasninger på de samme vilkår om sikkerhed,  

 forrentning, forfald m.v., som fastsat i lov om lån til betaling af  

 ejendomsskatter, jf. lovbekendtgørelse nr. 576 af 28. august 1987 med senere  

 ændringer.
 § 11. Uanset bestemmelsen i § 5 kan miljøministeren i særlige  

 tilfælde fremsætte tilbud om offentlig overtagelse af ejendommen.  

 Bestemmelserne i §§ 12 og 13 om egenbetaling finder tilsvarende anvendelse.
 Stk. 2. Såfremt grundejeren ikke inden en nærmere fastsat frist på  

 ikke under tre måneder accepterer, at ejendommen overtages i henhold til stk.  

 1, samt indbetaler egenbetalingen, bortfalder grundejerens rettigheder i  

 henhold til denne lov.
 Stk. 3. Ved fastsættelse af overtagelsesprisen skal ejendommens  

 værdi beregnes uden hensyn til den værdinedsættelse, der skyldes  

 forureningen.
 Stk. 4. I mangel af enighed om ejendommens værdi indbringer  

 miljøministeren spørgsmålet for landvæsensretten.
 Stk. 5. Overtagelsessummen udbetales til panthaverne i  

 prioritetsrækkefølge, og resterende beløb udbetales til grundejeren.
Kapitel 3 Egenbetaling § 12. Egenbetalingen udgør i grundbeløb 60.000 kr. pr. ejendom,  

 dog mindst 10.000 kr. pr. lejlighed.
Grundbeløbene reguleres i  

 overensstemmelse med byggeomkostningsindexet for vejfondsarbejder.
Stk. 2. Egenbetalingen nedsættes for hvert hele år, der går, fra  

 registrering af affaldsdepotet er sket, henholdsvis en forurening er  

 konstateret efter § 6, til egenbetalingen indbetales.
For ejendomme, der ved  

 lovens ikrafttræden var registreret som affaldsdepot, henholdsvis konstateret  

 forurenet, regnes nedsættelsen dog i forhold til dette tidspunkt.
 Stk. 3. Den årlige nedsættelse, jf. stk. 2, udgør 4.000 kr. i  

 grundbeløb, dog 8.000 kr. for ejendomme med mere end 12 lejligheder.  

 Egenbetalingen nedsættes maksimalt til 20.000 kr., henholdsvis 40.000 kr., i  

 grundbeløb.
§ 13. Har grundejeren afholdt udgifter til nødvendige  

 undersøgelser, jf. § 6, nedsættes egenbetalingen tilsvarende.
Overstiger  

 udgifterne til undersøgelser egenbetalingen, refunderes det overskydende  

 beløb ikke.
 § 14. Såfremt en ejendom, der er registreret som affaldsdepot,  

 efter gennemført oprydning fortsat er forurenet i et sådant omfang, at en  

 registrering som affaldsdepot ikke aflyses, tilbagebetales egenbetalingen.
 Stk. 2. Miljøministeren træffer efter indstilling fra amtsrådet  

 tilsvarende afgørelse om tilbagebetaling af egenbetalingen vedrørende  

 restforureninger på ejendomme, der ikke er omfattet af affaldsdepotloven.
 § 15. Såfremt egenbetalingen overstiger de samlede udgifter til  

 undersøgelser og oprydning, tilbagebetales det overskydende beløb, når  

 oprydningen er gennemført.
§ 16. Tilbagebetaling af egenbetaling sker til den til enhver tid  

 værende ejer af den ejendom, som egenbetalingen vedrører.
Ved tilbagebetaling  

 tillægges egenbetalingen et rentebeløb for perioden fra egenbetalingen blev  

 indbetalt til tilbagebetaling sker, svarende til Nationalbankens diskonto den  

 1. januar det pågældende år med et tillæg på 5 pct.
 Stk. 2. For grundejere, der er bevilget lån i henhold til § 10,  

 anvendes tilbagebetalingen dog direkte til indfrielse af det bevilgede lån.  

 Beløbet tillægges renter, svarende til de påløbne renter på lånet.
Kapitel 4 Diverse bestemmelser § 17. Amtsrådet udfører nødvendige forundersøgelser, udarbejder  

 forslag til oprydningsprojekter og forestår udførelsen af  

 oprydningsprojekterne samt driften af eventuelle andre foranstaltninger.
 Stk. 2. Amtsrådet underretter miljøministeren om resultatet af  

 oprydningsprojekterne.
 § 18. Bestemmelserne i affaldsdepotlovens § 7, stk. 2, §§ 10-11, §  

 12, stk. 2 og 3, § 13, § 16 samt § 23 finder tilsvarende anvendelse for  

 foranstaltninger efter denne lov.
 § 19. Miljøministeren afholder udgifterne til  

 oprydningsforanstaltninger, der er godkendt efter § 9, udgifter til  

 tilbagebetaling af egenbetalingen, jf. §§ 14-16, samt udgifter til  

 erstatninger efter § 18, jf. affaldsdepotlovens § 13.
 § 20. Amtsrådet afholder udgifterne ved udførelse af  

 undersøgelser, projektudarbejdelse og drift af andre foranstaltninger efter §  

 17. Er beføjelserne til at udføre opgaver efter loven henlagt til amtsrådet,  

 jf. § 22, afholder amtsrådet tillige de i § 19 nævnte udgifter.
 § 21. I Københavns og Frederiksberg Kommuner varetager  

 kommunalbestyrelsen de opgaver og beføjelser, som er henlagt til amtsrådet.
 § 22. Miljøministeren kan fastsætte nærmere regler om behandlingen  

 af sagerne, herunder om eventuelle yderligere oplysninger, som grundejeren  

 skal tilvejebringe og om undersøgelser, oprydning og vurdering af sagerne.
Stk. 2. Miljøministeren kan bemyndige en under ministeriet  

 oprettet styrelse eller tilsvarende institution til at udføre de beføjelser,  

 der i denne lov er tillagt ministeren.
Ministeren kan endvidere bemyndige  

 amtsråd og kommunalbestyrelser til at udføre opgaver efter loven.
 Stk. 3. Ministeren kan fastsætte regler om adgangen til at påklage  

 afgørelser, der er truffet i henhold til bemyndigelse efter stk. 2, herunder  

 at afgørelserne ikke skal kunne indbringes for anden administrativ myndighed.
 § 23. Miljøministerens og amtsrådets afgørelser kan ikke  

 indbringes for anden administrativ myndighed.
 Stk. 2. Søgsmål til prøvelse af afgørelser efter loven eller de  

 regler, der fastsættes i medfør af loven, skal være anlagt inden 6 måneder  

 efter, at afgørelsen eller beslutningen er meddelt.
 § 24. I lov nr. 420 af 13. juni 1990 om affaldsdepoter indsættes i  

§ 12, stk. 1, som 2. pkt. :
»Underretningen skal tillige indeholde oplysning om mulighederne for  

 oprydning i henhold til værditabsloven.« § 25. I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 735 af 5. november 1991, som  

 senest ændret ved § 4 i lov nr. 501 af 24. juni 1992, indsættes i § 17 A,  

 stk. 2, som 2. punktum :
»Det samme gælder renter af lån, ydet efter værditabslovens §  

 10.« § 26. I lov om beskatning af fortjeneste ved afståelse af fast  

 ejendom (ejendomsavancebeskatningsloven), jf. lovbekendtgørelse nr. 866 af  

 22. oktober 1992, indsættes i § 11 som 3. punktum:
»Fortjeneste indvundet ved afhændelse efter værditabslovens § 11  

 medregnes heller ikke.« § 27. I stempelloven, jf. lovbekendtgørelse nr. 742 af 27. august  

 1992, indsættes i § 86 som stk. 3:
» Stk. 3. Dokumenter, der udstedes til sikkerhed over for  

 staten efter § 10 i værditabsloven, er stempelfri.« Kapitel 5 Straffe- og ikrafttrædelsesbestemmelser § 28. Medmindre højere straf er forskyldt efter den øvrige  

 lovgivning, straffes med bøde eller hæfte den, der 1) modvirker adgangen til en ejendom i strid med § 18, jf.  

 affaldsdepotlovens § 10 eller 2) forsætligt undlader at give oplysninger i strid med § 18, jf.  

 affaldsdepotlovens § 11.
 Stk. 2. Straffen kan under skærpende omstændigheder stige til  

 fængsel i indtil 1 år.
Stk. 3. I regler, der udstedes i medfør af § 22 kan der fastsættes  

 straf af bøde eller hæfte.
Det kan endvidere fastsættes, at straffen kan  

 stige til fængsel i indtil 1 år under tilsvarende omstændigheder som anført i  

 stk. 2.
 Stk. 4. For overtrædelser, der begås af aktieselskaber,  

 andelsselskaber eller lignende, kan der pålægges selskabet som sådant  

 bødeansvar.
 Stk. 5. Er overtrædelsen begået af staten, en amtskommune, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, amtskommunen, kommunen eller det kommunale  

 fællesskab bødeansvar.
 § 29. Loven træder i kraft den 1. september 1993.
 § 30. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Sigtet med lovforslaget En parcelhusejer, der uforvarende er blevet ejer af en forurenet ejendom,  

 der er registreret som affaldsdepot, vil næppe kunne sælge ejendommen til den  

 hidtidige markedspris.
Dette kan medføre, at parcelhusejeren stavnsbindes.  

 Hvis ejeren for eksempel som følge af nyt arbejde andet sted i landet er  

 nødsaget til at skifte bopæl, kan en sådan stavnsbinding medføre økonomisk  

 ruin for den pågældende familie.
Uanset at en sådan ejendom vil være omfattet  

 af den offentlige oprydningsordning efter affaldsdepotloven, kan der gå et  

 betragteligt antal år, førend en oprydning iværksættes af myndighederne.
Også lånemulighederne påvirkes naturligvis som følge af nedgangen i  

 markedsværdien.
På nuværende tidspunkt kendes dog kun ganske få tilfælde,  

 hvor realkreditinstitutterne har afslået at belåne ejendomme, der er  

 registreret som affaldsdepoter.
Dette skyldes formentlig en kombination af de  

 aktuelle konjunkturer og det forholdsvis beskedne antal registrerede grunde.  

 Med hensyn til allerede foretagne belåninger kendes ingen tilfælde, hvor  

 registreringer har fået konsekvenser, hvis der i øvrigt foreligger en uændret  

 situation, det vil sige hvor der ikke fra ejerens side er ønske om ny  

 belåning eller er tale om ejerskifte.
Uanset om realkreditinstitutterne måtte  

 være berettiget hertil, har man således ikke benyttet sig af mulighederne for  

 at opsige eller nedskrive allerede ydede lån.
Parcelhusejeren vil i mange tilfælde heller ikke kunne få erstatning fra  

 forureneren.
Dette skyldes dels, at der ofte ikke vil være noget  

 erstatningsgrundlag, dels at forureneren ikke kendes eller ikke eksisterer  

 længere (nedlagte virksomheder).
 En oprydning på en parcelhusgrund koster efter hidtidige erfaringer i  

 gennemsnit ca. 0,4 mio. kr., hvorfor parcelhusejeren ikke selv vil have  

 mulighed for at løse problemerne.
 Formålet med nærværende lovforslag er at hjælpe parcelhusejere og andre  

 ejere af helårsboliger på forurenede grunde ved at etablere en statslig  

 finansieret oprydningsordning på disse ejendomme.
 Allerede i slutningen af 1980'erne opstod den første diskussion af de  

 økonomiske følger for grundejere, der har erhvervet forurenede grunde uden  

 kendskab til forureningen (den såkaldte Mundelstrupsag). Den konkrete sag er  

 siden hen blevet løst ved iværksættelse af afværgeforanstaltninger m.v. i  

 henhold til affaldsdepotloven.
I forbindelse med drøftelserne i 1989 af forslaget til lov om  

 affaldsdepoter var den daværende miljøminister opmærksom på, at selve  

 registreringen af en ejendom som affaldsdepot kan få privatøkonomiske følger  

 for ejere af for eksempel parcelhusejendomme, der uden viden har erhvervet en  

 ejendom med et affaldsdepot.
Registreringen kan således bl.a. give sig udslag  

 i, at ejendommen falder i handelsværdi, hvilket også vil kunne forringe  

 mulighederne for at optage yderligere lån i ejendommen, for eksempel til  

 påbudte foranstaltninger såsom fjernvarme.
Allerede foreløbige vurderinger af  

 ejendomme med henblik på, om der overhovedet skal ske en registrering, kan  

 have samme effekt.
Hvor der ikke sker en total oprensning af grunden, således  

 at der blot sker en frigivelse til fortsat anvendelse, kan der fortsat være  

 tale om en værdiforringelse af ejendommen.
Miljøministeren tilkendegav  

 samtidig, at denne problemstilling må betragtes som et samfundsproblem, som  

 må løses i sammenhæng med prioriteringen af de øvrige miljø- og  

 samfundsopgaver.
Som et led i de fortsatte overvejelser omkring værditabsproblemstillingen  

 anmodede Miljøministeriet professor, dr. jur.
Ellen Margrethe Basse om at  

 udarbejde et responsum om værditabsproblemstillingen.
I responsummet konstateres, at såvel en registrering som en foreløbig  

 kortlægning udløser et værditab for grundejere, der i god tro har erhvervet  

 en forurenet ejendom.
Værditabet optræder dels i form af en nedgang i  

 handelsværdien (antagelig vil et parcelhus slet ikke kunne sælges), dels i  

 form af stærkt forringede lånemuligheder.
Disse konsekvenser går først og  

 fremmest ud over de private grundejere, og i mindre udstrækning ud over  

 virksomheder, hvor prisdannelsen og lånemulighederne tillige vil afhænge af  

 en række andre faktorer.
Hertil kommer de direkte rådighedsbegrænsninger, som  

 en registrering i henhold til affaldsdepotloven medfører, nemlig forbud mod  

 bebyggelse og overgang til anden anvendelse, samt standsning af byggeri,  

 såfremt der konstateres en forurening, indtil grundene er nærmere undersøgt,  

 og registreringen er afmeldt, eller der er sket en frigivelse til det  

 pågældende formål.
 Responsummet konkluderer, at man eventuelt kunne løse  

 værditabsproblemstillingen via et fond, der skulle anvendes til dækning af  

 såvel værditab i form af direkte erstatninger, ydelse af garantier i  

 forbindelse med låneoptagelse m.v.
På denne baggrund nedsatte miljøministeren i maj 1991 et bredt sammensat  

 udvalg (Værditabsudvalget), der skulle undersøge mulighederne for at etablere  

 en fondsordning, hvis midler skulle tjene til en kompensation af værditabet  

 på visse ældre, jordforurenede ejendomme, der var omfattet af  

 affaldsdepotloven.
Udvalget afgav i september 1991 en statusrapport  

 omhandlende udvalgets foreløbige overvejelser.
Statusrapporten rejste navnlig  

 to hovedproblemstillinger, nemlig dels om en ordning skulle tilgodese alle  

 grundejere eller kun ejere af helårsboliger, dels om hvorledes de nødvendige  

 midler til finansiering af en ordning skulle tilvejebringes.
På baggrund af statusrapporten besluttede regeringen, at de videre  

 overvejelser i udvalget skulle koncentrere sig om en ordning, der udelukkende  

 tilgodeser ejere af helårsboliger.
Behovet er mest påtrængende på  

 boligejernes område, hvor de økonomiske konsekvenser kan blive direkte  

 velfærdstruende.
Hertil kommer, at de økonomiske konsekvenser af en sådan  

 begrænset ordning vil være langt mere overskuelig, end hvis samtlige  

 forurenede ejendomme skulle omfattes af en ordning.
Endvidere har såvel  

 Industrirådet som Landsbrugsrådet tilkendegivet i Værditabsudvalget, at disse  

 organisationer ikke ønskede at være omfattet af en fondsfinansieret  

 værditabsordning.
Med hensyn til finansieringsspørgsmålet blev det besluttet,  

 at udgifterne skulle finansieres af statskassen.
Endelig skulle ordningen omfatte såvel ældre som nyere forureninger.
Det  

 fremgår af kommissoriet for Værditabsudvalget, at fremtidige forureninger  

 ikke skulle omfattes af den ordning, som udvalget fik til opgave at overveje,  

 idet disse forureninger blev forudsat omfattet af en kommende lov om  

 erstatning for miljøskade.
Der kan i den forbindelse være anledning til at  

 pege på, at Miljøerstatningsudvalgets udkast til lov om miljøerstatning alene  

 angår erstatningsansvar for visse miljøskader og ikke indeholder en  

 almindelig finansieringsordning for fremtidige forureninger.
 Lovforslaget bygger på den betænkning, som Værditabsudvalget afgav den 24.  

 juli 1992. Betænkningen, der indeholdt et udkast til lovforslag, har i  

 sommeren 1992 været udsendt til høring blandt berørte myndigheder og  

 organisationer.
2. Lovforslagets indhold Hovedordningen i lovforslaget er den, at grundejeren kan begære en  

 offentlig foranstaltet og bekostet oprydning.
Oprydningerne gennemføres  

 hurtigst muligt, i det omfang der er bevillingsmæssig dækning for afholdelse  

 af udgifterne.
Såfremt ikke alle oprydninger kan gennemføres, så snart  

 grundejeren begærer en oprydning, vil oprydningerne som udgangspunkt blive  

 gennemført i den rækkefølge, der indgives begæringer.
En begæring kan fremsættes når som helst og er således ikke betinget af,  

 at der foreligger særlig dokumentation for værditabet i form af manglende  

 mulighed for salg til sædvanlig markedspris, afslag på ansøgning om  

 realkreditlån til om- og tilbygninger eller lignende.
Dette skyldes, dels at  

 sådanne betingelser ville være svære at administrere i praksis, dels at et  

 sådant system ville kunne omgås ved for eksempel ægtefællehandler.
Til gengæld forudsætter grundejerens ret til oprydning, at det er  

 dokumenteret, at grunden er forurenet, samt at der indbetales en  

 egenbetaling.
Om baggrunden for kravet om egenbetaling henvises til afsnit 4  

 nedenfor.
Som nævnt under afsnit 1 foreslås loven kun at omfatte ejendomme med  

 helårsboliger.
Da dette begreb imidlertid ikke er eentydigt - mange ejendomme  

 rummer blandede anvendelser - indeholder forslaget i § 2 en nærmere  

 afgrænsning af, hvilke ejendomme der omfattes.
Ejendomme i offentligt eje  

 foreslås generelt undtaget, dels fordi der i forvejen er tale om en offentlig  

 finansieret ordning, dels fordi værditabsproblemerne ikke indgår med samme  

 vægt, når grundejeren er en offentlig myndighed eller institution.
Begrebet forurenet ejendom omfatter først og fremmest de ejendomme, som  

 registreres i henhold til lov nr. 420 af 13. juni 1990 om affaldsdepoter.
I  

 henhold til denne lov skal amtsrådene i samarbejde med kommunalbestyrelserne  

 foretage en registrering af affaldsdepoter, der kan have skadelig virkning på  

 mennesker og miljø. Affaldsdepoter er i loven defineret som depoter  

 indeholdende kemikalieaffald, der er spildt, henlagt eller nedgravet før den  

 1. april 1976, olieaffald, der er spildt, henlagt eller nedgravet før den 1.  

 november 1972 samt lossepladser m.v. uden olie- eller kemikalieaffald, der er  

 taget i brug før den 1. oktober 1974, og som ikke var i drift pr. 1.  

 september 1990. Registreringerne skal tinglyses på ejendommene.
De nævnte  

 årstal er fastsat ud fra, hvornår der blev fastlagt nærmere regler for sådan  

 virksomhed.
Erfaringerne tyder på, at jordforureningsproblemerne ikke altid er blevet  

 løst med miljøbeskyttelseslovkomplekset, og at der derfor også er sket  

 forureninger, der ikke er omfattet af affaldsdepotlovens tidsmæssige  

 afgrænsning.
Jordforureningsproblemer skyldes således ikke altid bevidste  

 deponeringer eller større uheld, men også i en betydelig grad almindeligt  

 spild, gennemtærede tanke o.lign.
For den enkelte grundejer er de økonomiske problemer de samme, uanset om  

 forureningen er af gammel eller ny dato, omend der for nyere forureninger  

 ikke gennemføres en registrering og tinglysning af forureningerne på  

 ejendommene.
På denne baggrund foreslås det, at ejere af  

 helårsboligejendomme, hvorpå der findes en forurening, skal være omfattet af  

 den foreslåede oprydningsordning, uanset hvornår forureningen måtte være  

 opstået.
Da der ikke for forureninger, der tidsmæssigt falder uden for  

 affaldsdepotloven, er gennemført en ordning, hvorefter de offentlige  

 myndigheder af egen drift skal lokalisere forureningerne, vil det være op til  

 den enkelte grundejer at dokumentere forureningen.
Ordningen er tænkt som en hjælp til uskyldige grundejere.
Forslaget  

 indeholder derfor nogle betingelser, som grundejeren skal opfylde for at  

 kunne gøre brug af ordningen.
Det er klart, at grundejere, der ved lovbrud  

 eller uforsvarlig adfærd selv har forårsaget en forurening, ikke skal have  

 mulighed for en offentlig finansieret oprydning.
Her må »forureneren  

 betaler-princippet« føre til, at ejeren selv må bekoste en oprydning -  

 om nødvendigt efter påbud fra den ansvarlige myndighed.
Men heller ikke ved  

 hændelige uheld skønnes det rimeligt, at udgifterne til en oprydning skal  

 dækkes efter værditabslovens ordning.
Grundejere, der på købstidspunktet vidste eller burde vide, at ejendommen  

 var forurenet, foreslås heller ikke omfattet af loven.
I disse tilfælde må  

 køberen selv bære risikoen for købet.
Kendskab til en forurening vil i øvrigt  

 ofte medføre, at købsprisen er lavere end sædvanlig markedspris, hvorfor der  

 ikke - eller ikke i samme omfang - er tale om et tab, når ejendommen  

 videresælges.
3. Oprydninger i henhold til gældende regler Ejendomme, der er registreret i henhold til affaldsdepotloven, ryddes op  

 af det offentlige uden udgift for den uskyldige grundejer.
Til dette formål  

 blev der i forbindelse med vedtagelsen af loven afsat i alt 570 mio. kr. til  

 undersøgelses- og afværgeforanstaltninger for perioden 1990-1993. I de  

 nærmest kommende år forventes en oprydningstakt for offentlige midler på ca.  

 30 - 40 depoter årligt.
Såfremt bevillingerne holdes på det nuværende niveau,  

 vil der gå 30 år eller mere, førend der er ryddet op på samtlige grunde.
De bevilgede midler prioriteres ud fra en vurdering af faren for beboernes  

 sundhed, grundvandets anvendelighed som drikkevand og hensynet til  

 recipienterne.
Foreligger der således en overfladeforurening af en  

 parcelhusejendom, der kan medføre fare for eksempelvis legende småbørn eller  

 udgør hindringer for anvendelsen af køkkenhaven m.v., vil en sådan ejendom  

 blive prioriteret meget højt og dermed ryddet op tidligt.
Som nævnt indeholder affaldsdepotloven en tidsmæssig afgrænsning af,  

 hvilke forureninger der er omfattet af den etablerede oprydningsordning.
For  

 nyere forureninger findes udelukkende reglerne i miljøbeskyttelsesloven og  

 den deraf dannede praksis.
Efter miljøbeskyttelsesloven er der ingen generel ordning, hvorefter  

 myndighederne har pligt til at rydde op.
Udgangspunktet er, at forureneren -  

 såfremt denne kan findes - kan pålægges at rydde op, når forureneren har  

 opført sig uansvarligt.
Ligesom for de gamle forureninger kan situationen  

 ofte være den, at der ikke kan findes en ansvarlig forurener, blandt andet  

 fordi forureneren ikke længere eksisterer (virksomheden ophørt, gået konkurs  

 eller lignende).
 I sådanne tilfælde er myndighederne kun ansvarlige for en oprydning,  

 såfremt forureningen medfører en overhængende alvorlig fare for sundheden, og  

 hvor øjeblikkeligt indgreb er påkrævet for at afværge væsentlig forurening  

 eller forureningens udbredelse.
 Myndighedsansvaret efter miljøbeskyttelsesloven tager således sigte på at  

 imødegå de alvorligste problemer i relation til miljø og sundhed.
Der kan som nævnt ovenfor gå adskillige år, førend en ejendom, der er  

 omfattet af affaldsdepotloven, ryddes op.
Er forureningen ikke omfattet af  

 depotloven, er der slet ingen oprydningsordning bortset fra tilfælde, der  

 rummer akut fare for miljø og sundhed.
Grundejeren vil derfor ofte være  

 henvist til selv at gennemføre oprydningen, såfremt han ønsker det og kan  

 betale denne.
Det primære og overordnede hensyn bag lovforslaget er ikke miljøhensynet,  

 som nævnt ovenfor, men en stabilisering af ejendomsmarkedet, således at  

 forurenede ejendomme kan sælges og belånes på rimelige vilkår.
Overfor den  

 enkelte grundejer, der i god tro har erhvervet en forurenet ejendom, er det  

 således væsentligt, at ejendommen kan afhændes - til en værdi, der svarer til  

 sædvanlig markedsværdi - og at der kan gives sædvanlige lån i ejendommen ved  

 ejerskifte, om- og tilbygninger eller i forbindelse med foranstaltninger, der  

 påbydes af det offentlige.
Det er navnlig i disse situationer, at værditabet  

 aktualiseres.
4. Egenbetalingen Egenbetalingen skal sikre, at begæring om oprydninger først fremsættes på  

 det tidspunkt, hvor grundejeren virkelig har behov for en oprydning, det vil  

 sige, hvor der foreligger et for grundejeren væsentligt og aktualiseret  

 værditab.
Egenbetalingen kan betragtes som betalingen for den ekstra ydelse,  

 grundejeren får ved at kunne få gennemført en oprydning på et tidligere  

 tidspunkt, end hvis oprydningen skulle ske efter affaldsdepotloven, hvor  

 oprydningerne indgår i den almindelige prioritering, baseret på den konkrete  

 miljø- og sundhedsfare.
Grundejeren vil ved henvendelse til amtsrådet kunne  

 få oplysninger om, hvorledes den enkelte ejendom er prioriteret.
For nyere  

 forureninger udgør egenbetalingen betaling for, at det offentlige gennemfører  

 oprydninger, som myndighederne ellers ikke var forpligtet til.
 Egenbetalingen skal samtidig sikre, at der sker en tidsmæssig udstrækning  

 af udgifterne til ordningen, og således at disse udgifter kan indpasses i den  

 generelle samfundsmæssige prioritering af offentlige udgiftskrævende  

 foranstaltninger.
For at sikre en sådan adfærdsregulerende virkning af egenbetalingen er det  

 nødvendigt, at denne fastsættes til et betragteligt beløb, der dog ikke må  

 være så højt, at den reelt vil forhindre grundejere, der har et virkeligt  

 behov, i at gøre brug af ordningen.
På denne baggrund foreslås det, at  

 egenbetalingen som udgangspunkt fastsættes til 60.000 kr. pr. ejendom, dog  

 mindst 10.000 kr. pr. lejlighed.
Til sammenligning kan nævnes, at  

 erfaringerne med oprydninger efter affaldsdepotloven har vist, at de  

 gennemsnitlige udgifter til oprydning af hensyn til arealanvendelsen på en  

 parcelhusgrund udgør ca. 400.000 kr.
Af hensyn til at få en tidsmæssig udstrækning af udgifterne foreslås det,  

 at egenbetalingen gradueres, således at jo længere, grundejeren venter med at  

 gøre brug af ordningen, jo billigere vil det blive for grundejeren.
Jo  

 længere tid, grundejeren venter, jo mindre forskel vil der også blive til det  

 tidspunkt, hvor ejendomme, omfattet af depotloven, alligevel ville blive  

 ryddet op - uden udgifter for grundejeren.
Også dette taler for at gennemføre  

 en gradueret egenbetaling.
Der henvises i øvrigt til bemærkningerne til § 12.
For at sikre den størst mulige adfærdsregulerende virkning af  

 egenbetalingen og som det administrativt enkleste, foreslås det, at  

 egenbetalingen skal være indbetalt, inden grundejeren kan erhverve en ret til  

 offentlig finansieret oprydning.
Omvendt udgør egenbetalingen delvis betaling  

 for en ydelse fra det offentlige, hvorfor det ikke findes rimeligt at kræve  

 indbetaling på begæringstidspunktet, hvor der dels kan være tvivl om,  

 hvorvidt den pågældende grundejer og dennes ejendom er omfattet af loven,  

 dels kan det vare nogen tid, førend bevillingerne muliggør en oprydning.
På  

 denne baggrund foreslås det, at egenbetalingen først forfalder til betaling,  

 når en oprydning på ejendommen kan påbegyndes inden seks måneder fra  

 indbetalingstidspunktet.
Som følge af egenbetalingens størrelse foreslås der bl.a. indført en  

 særlig ordning for pensionister, svarende til adgangen til at yde  

 pensionister lån til betaling af ejendomsskatter.
Lånene forfalder typisk  

 først til betaling, når ejendommen afhændes.
Lovforslaget indeholder endvidere bestemmelser om, at egenbetalingen i  

 visse situationer nedsættes eller tilbagebetales helt eller delvist.
Der  

 henvises herom til bemærkningerne til §§ 12-16.
5. Oprydningernes omfang Lovforslaget medfører, at der gennemføres oprydninger, hvorefter  

 registreringen af depoter på ejendommene som hovedregel afmeldes.
Oprydninger  

 vil dog kun blive gennemført, såfremt dette er miljø- eller sundhedsmæssigt  

 begrundet.
Værditabshensynet udstrækkes således ikke længere end til at  

 gennemføre oprydninger på et tidligere tidspunkt end de oprydninger, der  

 iværksættes efter affaldsdepotloven, såfremt forureningen er omfattet af  

 affaldsdepotloven, eller der er tale om en sammenlignelig, nyere forurening.  

 Myndighedernes vurdering af de konkrete sager i henhold til denne lov kan  

 således undtagelsesvist føre til, at en registrering efter affaldsdepotloven  

 fortsat må opretholdes, enten fordi oprydning slet ikke skønnes nødvendig,  

 eller fordi der ikke sker en fuldstændig oprydning.
Udgør en forurening  

 udelukkende en grundvandstrussel eller en trussel mod overfladevand, vil en  

 oprydning som oftest ikke skulle iværksættes efter nærværende lovforslag, men  

 efter affaldsdepotloven.
I sådanne situationer vil forureningen ikke påvirke  

 arealanvendelsen og dermed grundejerens sædvanlige udnyttelse af grunden.
I  

 disse tilfælde foreslås det, at miljøministeren udsteder en erklæring om, at  

 forureningen er uden betydning for ejendommens anvendelse til  

 helårsboligformål, evt. suppleret med en aflysning af den tinglyste  

 registrering, samtidig frigivelse af ejendommen i henhold til  

 affaldsdepotloven o.lign.
Miljøministeren foreslås derfor samtidig bemyndiget  

 til at fastsætte regler, der fraviger bestemmelserne i affaldsdeptoloven.
Der  

 henvises i øvrigt til bemærkningerne til § 9.
Det kan ikke afvises, at der kan være et værditab på sådanne ejendomme,  

 fordi ejendomsmarkedet af psykologiske årsager kan blive påvirket af en  

 registrering, uanset en erklæring om, at forureningen er helt betydningsløs  

 for ejendommens anvendelse, for eksempel fordi den ligger dybt nede i  

 undergrunden.
Af samme årsager kan det tænkes, at også ejendomme, der efter  

 en fuldstændig oprydning afmeldes som affaldsdepot, hvorefter den tinglyste  

 registrering aflyses, fortsat kan have en lavere markedsværdi end tilsvarende  

 ejendomme, der aldrig har været forurenede.
Disse psykologiske markedsreaktioner løses ikke ved en lov, der sikrer en  

 hurtig gennemførelse af nødvendige oprydninger.
Umiddelbart kan sådanne  

 problemer kun løses ved enten direkte at udbetale en godtgørelse for  

 værdinedgangen til de berørte grundejere eller ved en offentlig overtagelse  

 af sådanne ejendomme.
Sådanne løsninger vil imidlertid være overordentligt  

 kostbare og vil medføre udgifter, der ikke giver noget miljø for pengene og i  

 øvrigt ikke kan karakteriseres som en sædvanlig offentlig opgave.
På denne baggrund er det tanken i stedet for en direkte kompensation til  

 sådanne grundejere at søge at påvirke ejendomsmarkedet til ikke at reagere  

 negativt.
En sådan indsats må gennemføres ved både generelt og konkret at  

 informere offentligheden og potentielle købere om forureningens betydning for  

 ejendommene.
Miljøministeriet påtænker således at gennemføre en  

 oplysningskampagne, der navnlig skal rettes til de professionelle  

 ejendomsformidlere.
På samme måde må amtsrådene ved konkrete henvendelser  

 give udførlige oplysninger om karakteren af en eventuel restforurening på en  

 ejendom og de gennemførte undersøgelser.
Der vil være tale om en langsigtet  

 afhjælpningsstrategi, der må forventes at tage en rum tid, førend den kan slå  

 igennem på ejendomsmarkedet.
Også det forhold, at en ejendom er omfattet af den foreløbige kortlægning,  

 som gennemføres som følge af affaldsdepotloven, kan påvirke markedsværdien.  

 Af samme grund vil Miljøstyrelsen i en vejledning henstille, at der inden for  

 en begrænset tidsramme efter en kortlægning gennemføres de nødvendige  

 undersøgelser til endelig vurdering af, hvorvidt der rent faktisk foreligger  

 en forurening af en sådan art og omfang, at ejendommen omfattes af  

 affaldsdepotloven og derfor registreres.
I disse tilfælde vil et sådant  

 værditab på en ejendom således kun optræde i en begrænset periode.
Det er lovforslagets hovedregel, at der skal gennemføres en oprydning på  

 ejendommene.
Der kan imidlertid forekomme helt specielle tilfælde, hvor  

 eksempelvis omkostningerne til en oprydning ikke står i rimeligt forhold til  

 den værdi, ejendommen vil have efter oprydning.
I sådanne tilfælde foreslås  

 det, at grundejeren tilbydes en offentlig overtagelse af ejendommen til en  

 pris, der svarer til markedsværdien for en tilsvarende, uforurenet ejendom.
I  

 mangel af enighed om overtagelsesprisen, indbringer myndighederne dette  

 spørgsmål for landvæsensretten.
6. Myndighedsstrukturen De enkelte affaldsdepoter ligger som oftest på mere end een ejendom.
På  

 samme depot kan der således være såvel ejendomme, omfattet af lovforslaget  

 som andre ejendomme, for eksempel erhvervsejendomme.
Der kan derfor være  

 grund til at vurdere behovet for en koordineret oprydning af et helt depot,  

 når en boligejer begærer en oprydning efter nærværende lovforslag.
I denne  

 vurdering må også indgå de økonomiske følger af en etapevis oprydning.
Denne  

 vurdering vil derfor kunne influere på prioriteringerne af oprydningerne  

 efter affaldsdepotloven - i sammenhæng med den almindelige miljø- og  

 sundhedsmæssige prioritering af disse oprydninger.
 Resultatet af en sådan vurdering kan blive, at der gennemføres en samlet  

 oprydning af hele depotet, også selv om dette omfatter andre boligejendomme,  

 som de pågældende boligejere ikke har indsendt begæring om.
Man kunne i sådanne tilfælde forestille sig en ordning, hvorefter disse  

 grundejere også skulle betale egenbetaling.
Dette vil imidlertid modvirke en  

 af hensigterne med ordningen, nemlig at tilgodese den enkelte grundejer ud  

 fra individuelle behov.
Herudover ville der også fortsat være et problem med  

 for eksempel erhvervsejendomme, der slet ikke foreslås omfattet af ordningen.
På denne baggrund stiller forslaget ikke krav om samlet begæring fra alle  

 boligejere på et depot eller krav om egenbetaling fra samtlige ejere.
For at  

 muliggøre en samlet vurdering af oprydningsindsatsen på et helt depot  

 fastlægger lovforslaget en myndighedsstruktur, der svarer til den, der gælder  

 på affaldsdepotlovens område.
Ligesom efter affaldsdepotloven er det amtsrådene, der skal udarbejde  

 forslag til oprydningsprojekter og som efter en godkendelse skal iværksætte  

 denne.
Det er også op til amtsrådene at vurdere, om en forurening, der ikke  

 er omfattet af affaldsdepotloven, falder ind under loven.
Dette svarer til  

 amtsrådenes beføjelser til at træffe afgørelse om registrering af ejendomme i  

 henhold til affaldsdepotloven.
Omvendt er det miljøministeren  

 (Miljøstyrelsen), der beslutter, hvilke oprydningsprojekter der iværksættes,  

 ligesom det er her, tidspunktet for gennemførelsen af oprydningerne -  

 afhængig af de bevillingsmæssige forudsætninger - besluttes.
Lovforslaget  

 indeholder hjemmel til at delegere ministerens kompetence til amtsrådene.
7. Lovforslagets økonomiske og administrative konsekvenser a.
De samlede udgifter ved loven.
Der er ikke i loven lagt op til egentlige nye udgifter for det offentlige,  

 udover oprydningen af de nyere forureninger, der ville have været omfattet af  

 affaldsdepotloven, såfremt tidsgrænserne i denne lov ikke havde gjaldt.  

 Derimod sker der en fremrykning af den indsats, som det offentlige på et  

 senere tidspunkt alligevel skulle have gennemført på boligejendommene som  

 følge af affaldsdepotloven.Som det fremgår af lovforslaget, gennemføres  

 oprydninger i det omfang, der afsættes bevilling hertil på de årlige  

 bevillingslove.
De udgifter, der følger af loven, vil således være afhængig  

 af de årlige finanslove.
Det er tanken at inddrage værditabslovforslaget i de  

 overvejelser, der skal gennemføres på affaldsdepotlovens område med henblik  

 på at fastlægge udgiftsrammerne for denne lov i en ny 4 års-periode.
Denne  

 nyvurdering af rammerne for indsatsen efter affaldsdepotloven og rammerne for  

 nærværende lovforslag vil blive gennemført i første halvdel af 1993 med  

 henblik på optagelse på finanslovforslaget for 1994. Udgifterne i 1993 som  

 følge af lovforslaget vil blive søgt bevilget via aktstykke.
Da  

 værditabsloven først foreslås at træde i kraft den 1. september 1993, vil  

 Miljøministeriet søge en bevilling på op til 15 mio. kr. til området.
Udover  

 udgifter til administration, undersøgelser og oprydning, forventes der inden  

 for rammen afholdt udgifter på i størrelsesorden ca. 200.000 -500.000 kr. til  

 gennemførelse af en oplysningskampagne.
 I det følgende opstilles et skøn over de maksimale omkostninger, der kan  

 være ved værditabsloven - hvis det lægges til grund, at alle oprydninger skal  

 være gennemført inden for en 15-årig periode set i sammenligning med en  

 situation, hvor affaldsdepotloven alene gjaldt i den samme periode.
Værditabsudvalget har i sin betænkning på baggrund af oplysninger om antal  

 registrerede depoter i 6 amter skønnet, at der samlet på landsbasis ville  

 blive registreret i alt ca. 2.200 ejendomme med helårsbeboelse som  

 affaldsdepoter.
Af disse ville næsten 2/3 være parcelhuse og lidt mere end  

 1/3 være andre helårsbeboelser, dvs. navnlig etagebyggeri.
Det samlede antal  

 depoter fremgår af tabel 1 og andelen af helårsboliger i tabel 2.
Skønnene tager udgangspunkt i de vurderinger, der lå til grund ved  

 vedtagelsen af den nye affaldsdepotlov i 1990. Der er fortsat stor usikkerhed  

 herom.
Skønnene vil som nævnt blive revideret i forbindelse med fastlæggelsen  

 af udgiftsrammen for affaldsdepotloven for perioden 1994-1997.
 Tabel 1:
 Antal depoter:
Som det fremgår ovenfor, foreslås ordningen også at omfatte nyere  

 forureninger.
På dette område er der ikke gennemført en systematisk opsporing  

 og registrering.
Som grundlag har Miljøstyrelsen taget udgangspunkt i  

 industrikortlægningen i et enkelt amt, der også har medtaget nyere  

 virksomheder.
Ud fra en række forudsætninger anslås det i Værditabsudvalgets  

 betænkning, at en oprydning af de nyere forureninger på helårsboliger kan  

 betyde en forøgelse af udgifterne på 12,5%, eller 120 mio. kr., dvs. samlede  

 oprydningsomkostninger på ca. 1.080 mio. kr.
Som det fremgår, er der tale om  

 et meget groft skøn.
 Den foreslåede egenbetaling, der for de fleste helårsboligers vedkommende  

 er sat til 60.000 kr. som grundbeløb og med en gradvis aftrapning, vurderes  

 til at svare til 8% af oprydningsbeløbet eller ca. 86 mio. kr.
Til administration af ordningen skønnes det, at amterne skulle have ca.  

 10% af oprydningsomkostningerne og staten ca. 3%. Dette bygger på en  

 antagelse om, at en sag i gennemsnit vil tage 35 manddage at administrere i  

 amtskommunerne og 10,5 manddage at administrere i staten.
Der vil derfor være  

 administrationsudgifter på ca. 140 mio. kr.
De samlede offentlige  

 omkostninger til ordningen bliver derefter ca. 1.134 mio. kr. eller i  

 gennemsnit pr. år i den 15-årige periode ca. 75 mio. kr.
Dette forudsætter et nogenlunde jævnt afløb fra loven.
Dette sikres for  

 det første gennem den ret høje, men tidsmæssigt faldende egenbetaling, der  

 betyder, at ordningen hovedsageligt kan forventes at blive brugt i  

 salgssituationer.
For det andet gennem det årlige bevillingsmæssige maksimum  

 på ordningen.
Af disse ca. 75 mio. kr. pr. år er de ca. 66 mio. kr. en fremskyndelse af  

 udgifter, der alligevel på et senere tidspunkt skulle afholdes af det  

 offentlige i medfør af affaldsdepotloven, mens de ca. 9. mio. kr. pr. år til  

 oprydning på de nyere forureninger dækker en egentlig ny opgave.
De maksimale  

 udgifter til ordningen er opsummeret i tabel 3.
 Tabel 3:
 Omkostninger ved værditabslov:
Der skal gøres opmærksom på, at der er væsentlige usikkerheder ved det  

 fremlagte skøn.
Der er tre hovedkilder hertil.
For det første spørgsmålet om,  

 hvor mange af de mulige grundejere der vil benytte sig af ordningen med den  

 fastsatte egenbetaling.
For det andet spørgsmålet om det samlede antal  

 depoter.
De her opgivne tal bygger på det skøn, der blev frembragt i  

 forbindelse med vedtagelsen af affaldsdepotloven i 1990. Amtsrådsforeningen  

 mente imidlertid dengang, at der var tale om ca. 12.000 depoter.  

 Miljøstyrelsen har dog ikke siden fundet anledning til at ændre skønnet over  

 antallet af depoter.
Ifølge bemærkningerne til affaldsdepotloven skal der som  

 nævnt foretages et nyt skøn over antallet af depoter og udgifterne til  

 oprydning i løbet af 1993. For det tredje at beregningen er baseret på  

 gennemsnitsomkostninger pr. oprydning pr. grund.
Der er stor forskel på  

 omkostningerne ved oprydninger alt efter forureningens karakter og  

 udbredelse.
b.
Udgiftsfordelingen mellem myndighederne samt kompensationer Der er i loven lagt op til, at der opretholdes samme myndighedssystem som  

 indenfor affaldsdepotloven, således at amterne modtager ansøgningerne,  

 foretager de nødvendige undersøgelser og udarbejder skitseprojekter med  

 økonomiske overslag og videresender ansøgningerne til Miljøministeriet med en  

 indstilling.
Miljøministeriet godkender derefter projekterne, såfremt der er  

 plads indenfor årets bevillingsramme.
Amterne står for den praktiske  

 iværksættelse af afværgeprojekterne og kontrollerer, at disse udføres og  

 afsluttes efter skitseprojekterne.
På den baggrund skønnes det, at der maksimalt kan blive tale om ekstra  

 administration i amterne svarende til ca. 10 % eller i alt ca. 108 mio. kr. i  

 den 15-årige periode svarende til 7 mio. kr. ekstra om året.
Dertil kommer,  

 at de statslige administrationsudgifter kan øges med op til ca. 32 mio. kr. i  

 den 15-årige periode svarende til 2 mio. kr. pr. år.
Derudover skal der gives amterne kompensation indenfor oprydningsbeløbet  

 for de ikke administrative udgifter til undersøgelser i forbindelse med  

 skitseprojekter.
Der vil være tale om udgifter i størrelsesorden ca. 10 % af  

 de samlede oprydningsomkostninger, altså maksimalt 108 mio. kr. i den  

 15-årige periode svarende til 7 mio. kr. ekstra om året.
Det vil sige, at der  

 samlet maksimalt kan gives amtskommunerne en kompensation på ca. 14 mio. kr.  

 pga. fremrykning af arbejdsopgaver.
 Den endelige fordeling af udgifterne er endnu ikke lagt fast, men beror på  

 nærmere forhandlinger med Amtsrådsforeningen samt Københavns og Frederiksberg  

 Kommuner.
Der findes i § 22 i lovforslaget en mulighed for at uddelegere opgaver  

 indenfor loven til amtskommunerne.
Indenfor affaldsdepotområdet er der sket  

 en uddelegering af 3 brancher til amtskommunerne.
Der lægges op til at  

 uddelegere samme typer af oprydninger indenfor værditabsloven, samt at  

 uddelegere mindre sager, f.eks. oprydninger, hvor der kun ligger en  

 helårsbeboelse på depotet.
I forbindelse med en sådan uddelegering skal der  

 ske yderligere kompensation til amterne.
c.
Personaleforbrug Det skønnes, at der i amterne som følge af fremrykning maksimalt skal  

 bruges ca. 20 årsværk pr. år i den 15-årige periode og i Miljøministeriet  

 maksimalt 6 årsværk pr. år i den 15-årige periode.
 De foreslåede ændringer af ligningsloven, ejendomsavancebeskatningsloven  

 og stempelloven medfører ikke nævneværdige provenumæssige eller  

 administrative konsekvenser.
Bemærkninger til lovforslagets enkelte bestemmelser Til kapitel 1 Kapitlet indeholder en afgrænsning af lovens anvendelsesområde, både for  

 så vidt angår, hvilke ejendomme der kan omfattes af ordningen, og hvilke  

 betingelser den enkelte grundejer skal opfylde for at kunne gøre brug af den  

 foreslåede ordning.
Til § 1 Bestemmelsen i stk. 1 angiver, at kun ejendomme, der anvendes til  

 helårsbeboelse, omfattes af loven.
Dette gælder, uanset om der er tale om  

 parcelhuse, ejerlejligheder, andelsboliger eller lejerboliger, og uanset om  

 der er tale om fritliggende enfamiliehuse eller etageejendomme.
Om  

 begrundelsen for kun at lade helårsboliger omfatte af ordningen henvises til  

 de almindelige bemærkninger til lovforslaget.
Udgangspunktet for, om en ejendom skal omfattes af loven, er, om  

 ejendommen faktisk anvendes til helårsbeboelse.
Denne afgrænsning medfører,  

 at ejendomme, der ligger i områder, der i henhold til planloven er udlagt til  

 helårsbeboelse, men som anvendes til andet formål, ikke omfattes af loven.  

 Som det fremgår af de almindelige bemærkninger ovenfor, er sigtet med  

 ordningen at hjælpe boligejere, der er kommet i klemme på grund af en senere  

 konstateret forurening.
Ejendomme, der i dag anvendes til andet formål, må  

 således underlægges samme betingelser som ejendomme, der eksempelvis ligger i  

 erhvervsområder.
For at imødegå, at ejendomme senere ændrer anvendelse til  

 helårsbeboelse alene med det sigte at gøre brug af ordningen, hvis ejeren har  

 en mistanke om en forurening på grunden, er det fastlagt, at anvendelsen på  

 tidspunktet for lovforslagets fremsættelse er afgørende for, om en ejendom  

 falder inden for lovens anvendelsesområde.
Afgrænsningen til den faktiske anvendelse på dette tidspunkt medfører, at  

 ubebyggede grunde ikke omfattes af loven.
Navnlig for ubebyggede grunde ville  

 en eventuel inddragelse under ordningen virke som et bidrag til finansiering  

 af byggemodningsomkostninger.
En oprydning vil medføre, at ejendommen stiger  

 i værdi.
Er der tale om en grund, der efter bebyggelse skal videresælges,  

 forekommer det ikke rimeligt, at oprydningen skal bekostes af det offentlige,  

 mens værdistigningen indkasseres af en ofte professionel bygherre ved  

 videresalg.
Bestemmelserne i stk. 2 afgrænser, hvad der forstås ved begrebet forurenet  

 ejendom.
Begrebet rummer i tidsmæssig henseende to typer forureninger, dels  

 ejendomme, hvorpå der er konstateret en forurening, der er omfattet af  

 affaldsdepotloven, dels ejendomme, hvor forureningen er af nyere dato.
 Affaldsdepotloven omfatter depoter indeholdende 1) kemikalieaffald, der er  

 spildt, henlagt eller nedgravet før den 1. april 1976, 2) olieaffald, der er  

 spildt, henlagt eller nedgravet før den 1. november 1972 og 3) lossepladser  

 m.v. uden olie- og kemikalieaffald, der er taget i brug før den 1. oktober  

 1974, og som ikke pr. 1. september 1990 var i drift.
Som en konsekvens af affaldsdepotloven gennemføres en foreløbig  

 kortlægning af ejendomme, der kan være forurenede - med baggrund i de  

 aktiviteter, der har været på ejendommene.
Denne foreløbige kortlægning  

 indeholder ingen konkret vurdering af, om ejendommen er forurenet, men er et  

 arbejdsredskab for myndighederne i forbindelse med tilrettelæggelsen af  

 arbejdet med at finde de forurenede ejendomme.
Miljøstyrelsen vil i en  

 vejledning henstille, at arbejdet tilrettelægges således, at der inden for en  

 begrænset tidsramme efter en kortlægning gennemføres de nødvendige  

 undersøgelser til endelig vurdering af, hvorvidt der rent faktisk foreligger  

 en forurening af en sådan art og omfang, at ejendommen omfattes af  

 depotloven.
Da det ikke på kortlægningstidspunktet er konstateret, at en  

 ejendom rent faktisk er forurenet, og da ordningen i henhold til denne lov er  

 en oprydningsordning, foreslås kortlagte ejendomme ikke omfattet af loven.  

 Konstateres det senere, at kortlagte ejendomme rent faktisk er forurenede,  

 medfører dette, at ejendommene registreres og fra det tidspunkt omfattes af  

 loven.
Som det fremgår af de almindelige bemærkninger til lovforslaget tyder  

 erfaringerne i dag på, at der ikke blot kan være jordforureningsproblemer i  

 forbindelse med tidligere tiders virksomheder.
Uanset at der for nyere  

 forureninger er et noget klarere regelsæt med hensyn til ansvar for  

 forureninger, vil de samme hensyn gøre sig gældende over for den uskyldige  

 grundejer, der har erhvervet en forurenet grund, uanset hvornår forureningen  

 er sket.
Bestemmelsen omfatter derfor også nyere forureninger - op til  

 tidspunktet for lovens ikrafttræden.
Fremtidige forureninger omfattes således  

 ikke af lovforslaget, fordi der nu er en sådan almen viden om problemerne med  

 forurenede grunde, at potentielle, fremtidige købere selv må sikre sig viden  

 om en grunds eventuelle forureningstilstand.
Til § 2 Bestemmelsen fastlægger en række præciseringer af, hvad der skal forstås  

 ved begrebet ejendomme, der anvendes til helårsbeboelse.
Behovet for  

 præciseringer skyldes, at mange ejendomme har en blandet anvendelse  

 (bolig/erhverv), og det forekommer ikke i alle disse tilfælde rimeligt, at  

 sådanne ejendomme omfattes af ordningen.
Herudover fastsættes det, at visse  

 nærmere angivne ejendomme skal undtages, uanset om ejendommen udelukkende  

 anvendes til helårsbeboelse.
I nr. 1) fastslås, at industriejendomme ikke skal omfattes af loven,  

 uanset om der også forefindes en bolig.
Der tænkes her på egentlige  

 industriejendomme, hvor der på industrigrunden er placeret en portnerbolig  

 eller lignende.
I sådanne situationer forekommer det mest rimeligt at  

 betragte boligen som en integreret del af erhvervsvirksomheden, hvorfor  

 ejendommen i sin helhed undtages fra lovens anvendelsesområde.
Bestemmelsen i nr. 1) indeholder også en præcisering vedrørende ejendomme,  

 der er noteret som landbrugsejendomme i henhold til landbrugsloven.
Sådanne  

 ejendomme vil typisk omfatte en helårsbolig, idet der for ejere af  

 landbrugspligtige ejendomme består en pligt til at tage bopæl på ejendommen,  

 jf. landbrugslovens § 16. Også i disse tilfælde udgør boligen en så  

 integreret del af landbrugsdriften, at det ikke skønnes rimeligt at lade  

 ejendommen som sådan omfatte af loven.
Boligen vil heller ikke i matrikulær  

 henseende være en selvstændig fast ejendom, hvorfor det typisk heller ikke  

 vil være muligt at adskille ejendommen i en boligdel og en erhvervsdel.
Selv  

 om der er meddelt tilladelse til ikke-jordbrugsmæssig anvendelse, foreslås  

 ejendommen undtaget, når landbrugspligten fortsat hviler på ejendommen.  

 Tilladelser til ikke-jordbrugsmæssig anvendelse gives typisk for en begrænset  

 periode.
Endelig præciseres det i nr. 1), at heller ikke ejendomme i landzone, der  

 er skovbevoksede eller fredskovpligtige, omfattes af loven, selv om der på  

 ejendommen er placeret en bolig.
Heller ikke i disse situationer vil det være  

 muligt at adskille ejendommen i en boligdel og en erhvervs (skov)-del.
Når  

 bestemmelsen kun omfatter skovejendomme i landzone, skyldes dette, at  

 »almindelige« parcelhusejendomme i byzone fortsat kan være pålagt  

 fredskovpligt.
Et særligt problem udgør etageejendomme, der ofte indeholder såvel erhverv  

 som boliger, men hvor der i modsætning til de under nr. 1 omtalte situationer  

 typisk ikke er tale om nogen sammenhæng mellem den erhvervsmæssige anvendelse  

 og boliganvendelsen.
Omvendt er der tale om een samlet fast ejendom i  

 matrikulær henseende, omend bygningen naturligvis kan være opdelt i  

 ejerlejligheder.
Det kan, navnlig hvis der er tale om en ejendom, der er  

 udstykket i ejerlejligheder, være vanskeligt at opdele oprydningsudgifterne,  

 således at grundejeren betaler for oprydningen i forhold til den  

 erhvervsmæssige anvendelse, mens det offentlige bekoster oprydningen i  

 forhold til den andel, der anvendes til beboelse.
Med baggrund i sigtet med  

 lovforslaget forekommer det heller ikke rimeligt at inddrage etageejendomme  

 under ordningen, når blot en mindre del af ejendommen anvendes til beboelse.
På denne baggrund og som den administrativt enkleste løsning foreslås det  

 derfor, at etageejendomme undtages fra loven, såfremt mindst 50% af  

 ejendommens etageareal anvendes erhvervsmæssigt.
I etagearealet indgår ikke  

 lofts- og kælderarealer samt garager, uanset om disse benyttes  

 erhvervsmæssigt.
Andre ejendomme end de under nr. 1 og 2 nævnte foreslås omfattet af loven,  

 uanset om der i bygningen tillige foregår en erhvervsmæssig anvendelse.
Der  

 tænkes her navnlig på parcelhuse og lign., hvor der eksempelvis drives  

 mindre, liberale erhverv, frisørvirksomhed m.v.
Begrundelsen herfor er, at  

 boliganvendelsen normalt vil være den primære anvendelse af ejendommen.
 I nr. 3) fastslås, at ejendomme, der er udlagt til sommerhus- eller  

 kolonihavebebyggelse, undtages fra loven, medmindre ejendommen rent faktisk  

 anvendes som helårsbeboelse, og lovligheden heraf ikke følger af  

 bestemmelserne i planlovens §§ 40-41.
Det følger heraf, at sommerhuse og kolonihavehuse, der anvendes som sådan,  

 ikke omfattes af loven.
Men også ejendomme, der lovligt anvendes som  

 helårsbeboelse i sådanne områder, foreslås undtaget, hvis lovligheden af  

 helårsbeboelsen hviler på en konkret tilladelse i henhold til planlovens § 40  

 eller følger af bestemmelserne i planlovens § 41. Begrundelsen herfor er, at  

 retten til helårsbeboelse er personlig og normalt bortfalder ved ejerskifte.  

 Der er således ikke de samme hensyn at tage til en sådan ejer af en  

 helårsbolig, som for andre helårsboligejere.
Omvendt vil ejendomme i sådanne  

 områder være omfattet af loven, hvis lovligheden af helårsanvendelsen  

 eksempelvis bygger på, at ejendommen blev anvendt som helårsbolig, allerede  

 før området blev udlagt til sommerhusanvendelse.
Med nr. 4) fastslås det, at ejendomme i offentligt eje undtages fra lovens  

 anvendelsesområde.
Dette gælder for eksempel statslige tjenesteboliger og  

 kommunale udlejningsejendomme, uanset om disse anvendes til helårsbeboelse.  

 Baggrunden herfor er dels, at loven i forvejen finansieres af det offentlige,  

 dels at problemerne, der følger af ejerskab af forurenede boliger (forringede  

 salgs- og lånemuligheder m.v.), ikke indgår med samme vægt, når grundejeren  

 er en offentlig myndighed eller institution.
 Foreninger, selvejende institutioner og selskaber, der er organiseret på  

 privatretligt grundlag, falder uden for begrebet offentligt eje, uanset om  

 disse helt eller delvist ejes eller støttes af offentlige midler.
Til § 3 Med bestemmelserne fastlægges en afgrænsning af, hvilke subjektive krav  

 grundejeren skal opfylde for at være berettiget til en offentlig finansieret  

 oprydning.
Ifølge bestemmelserne i stk. 1 skal grundejeren efter nr. 1) have  

 erhvervet ejendommen i forurenet tilstand.
Grundejere, der selv ved  

 ansvarspådragende handlinger har forårsaget en forurening, skal naturligvis  

 ikke have krav på en offentlig finansieret oprydning.
En oprydning i sådanne  

 tilfælde må fortsat gennemføres efter miljøbeskyttelsesloven, således at den  

 pågældende meddeles et påbud om oprydning eller pålægges et  

 erstatningsansvar, såfremt tilsynsmyndigheden gennemfører en  

 selvhjælpshandling.
Grundejere kan ikke altid gøres ansvarlige for forureninger, heller ikke  

 selv om forureningen er opstået i den nuværende ejers tid.
Der tænkes her på  

 eksempelvis hændelige uheld, hvor miljølovgivningen ikke pålægger et  

 objektivt ansvar, eller på forureninger, som forårsages af lejere eller  

 brugere af ejendommen uden grundejerens viden.
I de tilfælde, hvor  

 grundejeren efter de almindelige ansvarsregler i miljølovgivningen ikke kan  

 gøres ansvarlig for en forurening, findes det dog alligevel ikke rimeligt, at  

 grundejeren i sådanne tilfælde skal have et krav på en offentlig finansieret  

 oprydning.
Med bestemmelsen i nr. 2) fastsættes som betingelse, at grundejeren heller  

 ikke på købstidspunktet vidste eller burde have vidst, at ejendommen var  

 forurenet.
Grundejere, der har erhvervet ejendomme med viden om en  

 forurening, må selv tage det fulde økonomiske ansvar for købet.
I sådanne  

 situationer vil ejendommen også ofte blive erhvervet til en pris, der ligger  

 under den sædvanlige markedspris, hvorfor der derfor heller ikke vil være  

 tale om et værditab.
 Ejendomme, der er erhvervet på et tidspunkt, hvor grunden er tinglyst som  

 affaldsdepot, falder således klart uden for loven, men også kendskab til  

 forureningen på andet grundlag, for eksempel sælgers oplysninger, indhentede  

 erklæringer fra kommunen o.lign., kan bevirke, at betingelserne ikke er  

 opfyldt.
Omvendt vil det forhold, at ejendommen var omfattet af en kortlægning  

 efter affaldsdepotloven, ikke bevirke, at grundejeren ikke kan gøre brug af  

 lovens oprydningsordning.
Der henvises herom til bemærkningerne til § 1.  

 Heller ikke det forhold, at ejendommen har været registreret, men hvor  

 registreringen før erhvervelsen er blevet afmeldt eller aflyst, medfører, at  

 grundejeren udelukkes fra ordningen.
Spørgsmålet om de nævnte betingelser er opfyldt, må således vurderes  

 konkret i de enkelte sager.
For så vidt angår evt. kendskab til forureningen  

 på købstidspunktet, kan der eksempelvis lægges vægt på, hvad der fremgår af  

 slutseddel og skøde, eller hvorledes købsprisen har ligget i forhold til  

 sædvanlig markedspris.
Det følger omvendt af bestemmelsen i forslagets § 9, stk. 1, at når der i  

 henhold til loven er meddelt et tilsagn om oprydning, kan et sådant tilsagn  

 overdrages til senere erhververe.
Betingelserne, der er anført i § 3, stk. 1,  

 skal således ikke være opfyldt, hvis en ejendom sælges, efter at en garanti  

 er meddelt.
Der henvises i øvrigt til bemærkningerne til § 9.
 Er der tale om flere personer, der ejer en ejendom i sameje, må alle ejere  

 opfylde de fastsatte betingelser, jf. dog stk. 3, om ejerlejlighedsejere.
Bestemmelsen i stk. 2 indeholder en præcisering af, hvad der skal forstås  

 ved erhvervelse.
Er ejendommen overtaget ved arv, findes det rimeligst, at  

 arvingen, eksempelvis ægtefællen, succederer i den oprindelige ejers  

 rettigheder.
Det skal således ikke komme arvingen til skade, at en forurening  

 konstateres på en ejendom nogen tid efter et køb, men før køberens død.  

 Tilsvarende gælder ved hensidden i uskiftet bo, skilsmisse eller separation,  

 og hvis overtagelsen sker af en person, der i mindst to år har haft fælles  

 husstand med grundejeren.
Er erhvervelsen sket ved tvangsauktion som ufyldestgjort panthaver,  

 foreslås det tilsvarende, at sådanne erhververe skal bevare de rettigheder,  

 som den oprindelige grundejer havde.
Begrundelsen er her, at det ikke bør  

 komme disse erhververe til skade, at en forurening er opdaget, efter at den  

 oprindelige køber erhvervede ejendommen, idet lånene, der ligger til grund  

 for pantet, som regel vil være bevilget på et tidspunkt, hvor forureningen  

 ikke var erkendt.
Såfremt bestemmelsen kun omfattede overtagelser på  

 tvangsauktion, kunne dette alene af den grund nødvendiggøre tvangsauktioner,  

 der ellers kunne være undgået.
Dette er såvel samfunds- som privatøkonomisk  

 uhensigtsmæssigt.
På denne baggrund foreslås det, at også andre erhvervelser,  

 der sker som led i en panthavers tabsbegrænsende foranstaltninger, skal være  

 omfattet af bestemmelsen, hvadenten erhververen er en hidtidig panthaver,  

 eller købet sker ved panthaverens mellemkomst.
Panthaveren skal, jf.  

 bestemmelsen i § 7, stk. 2, afgive en erklæring om, at ovennævnte betingelser  

 er opfyldt.
Med bestemmelsen i stk. 3 fastslås det, at de subjektive krav til  

 grundejerne ikke skal gælde for ejere af ejendomme, der er opdelt i  

 ejerlejligheder.
En ejerlejlighedsejendom må nødvendigvis i relation til en  

 oprydning betragtes som en helhed.
Grunden ejes af de til enhver tid værende  

 ejere af ejerlejlighederne i ejendommen, hvorfor »grundejeren« er  

 et skiftende begreb på disse ejendomme.
På denne baggrund er det vanskeligt  

 på rimelig måde at fastsætte subjektive krav til »grundejeren« på  

 ejerlejlighedsejendomme.
Såfremt kravene til grundejeren skulle opfyldes af  

 alle ejerlejlighedsindehavere, ville dette medføre, at når blot en  

 ejerlejlighedsindehaver har erhvervet en ejerlejlighed, efter at der er sket  

 en registrering af ejendommen efter affaldsdepotloven, ville ejendommen falde  

 uden for lovens ordning.
 Noget tilsvarende gør sig ikke gældende ved andre former for  

 boligfællesskaber, for eksempel andelsboliger, hvor ejendommen indehaves af  

 andelsboligforeningen.
Til § 4 Bestemmelserne svarer til reglerne i affaldsdepotloven.
Ifølge  

 miljøbeskyttelsesloven har tilsynsmyndigheden kompetencen til at meddele  

 påbud om undersøgelser og oprydning, såfremt der konstateres en forurening på  

 en ejendom.
Det er også tilsynsmyndigheden, der har pligt til at udføre  

 selvhjælpshandlinger, hvis der er tale om akut sundhedsfare og ret til at  

 udføre selvhjælpshandlinger i andre situationer, hvis et påbud om oprydning  

 ikke efterkommes.
Spørgsmålet om, hvorvidt der eksisterer en forurener, der kan gøres  

 ansvarlig (og har midlerne), er ofte tvivlsomt.
Der kan derfor gå lang tid,  

 før en sådan sag er afgjort, også fordi sagerne ofte vil blive påklaget, da  

 der som regel vil være store udgifter forbundet med at efterkomme påbuddet.
Dette står i modstrid med formålet med værditabsordningen, der netop skal  

 sikre grundejeren en hurtig oprydning.
Grundejerne bør også stilles ens,  

 uanset om forureningen hidrører fra en forurener, der fortsat findes og kan  

 gøres ansvarlig, eller om en sådan forurener ikke findes.
 Dette kunne tale for, at man med værditabsloven ophæver adgangen efter  

 miljøbeskyttelsesloven til at meddele påbud om undersøgelser og oprydning.
Omvendt kan der godt - navnlig ved nyere forureninger - findes tilfælde,  

 hvor der oplagt findes en ansvarlig forurener, der også vil være rede til at  

 efterkomme et påbud.
Også grundejeren har en interesse i, at påbudsmuligheden  

 bevares, idet grundejeren i så fald ikke skal betale egenbetaling.
På denne baggrund foreslås det, at man ikke med værditabsloven ophæver  

 miljøbeskyttelseslovens påbudsadgang.
En løsning på disse modstående hensyn  

 må herefter overlades til praksis, hvor man i de konkrete sager må tage  

 stilling til, om det er muligt at meddele et påbud til en forurener, der  

 sikrer en oprydning inden for samme tidsrum, hvor en oprydning ellers ville  

 blive gennemført ved offentlig foranstaltning.
En sådan løsning indebærer  

 naturligvis, at sagerne afgøres i tæt samarbejde med den pågældende  

 kommunalbestyrelse.
Et påbud vil i øvrigt også nødvendiggøre, at grundejeren  

 tiltræder denne løsning, da påbuddet skal rettes til en anden end  

 grundejeren.
 Stiller sagen sig mere tvivlsomt, fastslår bestemmelsen i stk. 2, at  

 myndighederne har mulighed for efterfølgende at anlægge en retssag og dermed  

 søge afholdte udgifter erstattet af forureneren.
 Bestemmelsen i stk. 3 skal sikre, at der ikke er nogen tvivl om  

 myndighedernes regresret i forbindelse med anlæggelse af erstatningssager.
Til kapitel 2 Kapitlet indeholder de nærmere bestemmelser om selve ordningens  

 tilrettelæggelse.
Hovedreglen er, at der inden for de årlige bevillingsrammer  

 gennemføres en offentlig bekostet oprydning - i det omfang denne er  

 miljømæssig nødvendig - såfremt grundejeren fremsætter begæring herom og  

 indbetaler en egenbetaling.
Miljøministeren kan dog i særlige tilfælde vælge  

 i stedet at tilbyde at overtage ejendommen.
Til § 5 Som det fremgår af de almindelige bemærkninger til lovforslaget, varetages  

 oprydninger efter forureninger, hvor et hurtigt indgreb er påkrævet, enten  

 efter affaldsdepotloven eller miljøbeskyttelsesloven.
Det påhviler de  

 ansvarlige myndigheder at sørge for, at disse oprydninger gennemføres.
De  

 forureninger, der således omfattes af lovforslaget, er af en sådan karakter,  

 at en oprydning ikke er akut presserende.
Oprydninger, som gennemføres efter denne lov, er begrundet i, at den  

 uskyldige grundejer kan lide et værditab, fordi ejendommen er påhæftet  

 betegnelsen »forurenet«.
Modsat de ovenfor omtalte situationer  

 foreslås det derfor, at det er ejeren, der skal tage intiativet til at få  

 gennemført en oprydning.
Det følger af almindelige forvaltningsprincipper, at  

 grundejeren til brug for sine overvejelser om evt. at gøre brug af sin ret  

 efter loven kan få oplysninger fra amtsrådet om, hvorledes ejendommen er  

 prioriteret i den generelle oprydningsindsats efter affaldsdepotloven.  

 Prioriteringen kan dog ændre sig i takt med amtsrådets kendskab til antallet  

 af forureninger og disses karakter, samt de til enhver tid værende  

 bevillinger til området.
Grundejeren vil på dette grundlag kunne vælge at  

 afvente denne gratis oprydning eller at gøre brug af værditabsordningen med  

 den deraf følgende forpligtelse til at betale egenbetaling.
Uanset at oprydningerne efter loven først og fremmest er begrundet i  

 værditabsbetragtninger, fastsætter bestemmelsen i stk. 1 som forudsætning, at  

 der også er miljø- og sundhedsmæssige grunde til at foretage en oprydning.  

 Dette vil sædvanligvis være tilfældet, når grunden er registreret efter  

 affaldsdepotloven, men der kan godt forekomme situationer, hvor forureningen  

 er placeret således, at den slet ikke påvirker aktiviteter på overfladen.
En  

 registrering i sådanne situationer kan for eksempel være foretaget for at  

 sikre, at der ved evt. fremtidige dybe udgravninger stilles de nødvendige  

 krav til håndtering af jorden m.v.
 Er der miljø- eller sundhedsmæssige grunde til at foretage en oprydning,  

 har grundejeren som hovedregel krav på en offentligt finansieret oprydning.
Som også omtalt i bemærkningerne til § 4 er det ikke rimeligt at udelukke,  

 at myndighederne i stedet for selv at skulle gennemføre en oprydning,  

 pålægger en ansvarlig forurener at gennemføre og bekoste dette arbejde - med  

 hjemmel i miljøbeskyttelsesloven.
Erfaringer fra sager om forureneres ansvar  

 viser imidlertid, at disse kan være meget vanskelige og dermed tage lang tid.  

 For grundejeren er det omvendt af væsentlig interesse, at ejendommen ryddes  

 op rimeligt hurtigt.
Det forudsættes derfor, at påbudshjemlen i  

 miljøbeskyttelsesloven kun skal anvendes i sager, hvor det vurderes  

 sandsynligt, at påbuddet rent faktisk resulterer i en hurtig oprydning.
I langt de fleste sager vil det klare grundlag for et påbud næppe være til  

 stede.
I så fald er myndighederne henvist til efterfølgende at rejse en sag  

 om erstatning for de afholdte udgifter i forbindelse med oprydningen.
Denne  

 ordning svarer til, hvad der gælder for foranstaltninger efter depotloven.
Udgifterne til den foreslåede værditabsordning skal indpasses i den  

 generelle samfundsmæssige prioritering af offentlige udgiftskrævende  

 foranstaltninger.
Det er derfor nødvendigt at sikre en tidsmæssig udstrækning  

 af oprydningerne.
Det fastslås således med bestemmelsen i stk. 2, at  

 oprydninger gennemføres i det omfang, der er bevilling hertil på de årlige  

 bevillingslove.
Udgiftsskønnene, der er anført i de økonomiske og  

 administrative bemærkninger til lovforslaget, er baseret på, at udgifterne  

 udstrækkes over en 15-årig periode.
De årlige bevillinger fastlægges på  

 finansloven og indgår dermed i den almindelige prioritering af de offentlige  

 udgifter.
 Også kravet om egenbetaling, herunder om nedsættelse af egenbetalingens  

 størrelse, hvis grundejeren venter med at gøre brug af ordningen, vil bidrage  

 til en udstrækning af oprydningerne.
Til § 6 Som det fremgår af lovforslagets § 1, foreslås også ejendomme omfattet,  

 der ikke er registreret efter affaldsdepotloven.
Disse ejendomme har således  

 ikke været underkastet en vurdering af en eventuel forurenings betydning,  

 omfang og art.
Det foreslås derfor, at grundejeren i sådanne tilfælde selv må  

 tilvejebringe og bekoste den fornødne dokumentation, hvis denne ikke allerede  

 findes hos myndighederne.
Amtsrådet kan stille krav til  

 dokumentationsmaterialet, der som udgangspunkt må svare til de krav, der  

 gælder for amternes dokumentation af forureninger forud for registreringer  

 efter affaldsdepotloven.
En bekendtgørelse om registrering af affaldsdepoter,  

 der præciserer kravene til amternes dokumentation, vil blive udsendt om kort  

 tid.
Når fornøden dokumentation er tilvejebragt, er det op til amtsrådene at  

 træffe afgørelse om, hvorvidt forureningen er af en sådan karakter, at  

 ejendommen omfattes af loven.
Dette svarer til affaldsdepotlovens ordning.
Amtsrådet underretter kommunalbestyrelsen om den trufne afgørelse.
Derimod  

 påhviler det grundejeren selv at underrette panthaverne.
Dette følger af  

 Justitsministeriets pantebrevsformularer, hvorefter kreditor kan forlange  

 kapitalen indfriet, hvis pantet forringes, uden at der efter påkrav stilles  

 betryggende sikkerhed (Pantebrevsformular A og B, pkt. 9 c).
Til § 7 Bestemmelsen fastlægger, hvilket materiale grundejeren skal indsende  

 sammen med en begæring om oprydning.
Materialet skal muliggøre en vurdering  

 af, hvorvidt betingelserne for at være omfattet af loven er opfyldt.
Der kan  

 indhentes yderligere oplysninger fra både grundejeren og kommunalbestyrelsen.  

 Sidstnævnte besidder oplysninger om eksempelvis ejendommens anvendelse,  

 etageareal og lignende, der kan være et nødvendigt supplement til de  

 oplysninger, grundejeren har fremsendt.
Til § 8 Når en begæring er modtaget, skal amtsrådet gennemføre de nødvendige  

 forundersøgelser samt udarbejde et forslag til oprydningsprojekt, medmindre  

 amtsrådet vurderer, at en oprydning ikke er miljø- og sundhedsmæssig  

 nødvendig.
Amtsrådet videresender det samlede materiale til miljøministeren.  

 Begrundelsen for, at amtsrådet skal gennemføre det ovennævnte arbejde, inden  

 materialet sendes til ministeren, er, at man derved undgår, at ministeren  

 først skal underrette grundejeren om, at han er omfattet af loven og  

 bagefter, når et forslag til oprydningsprojekt foreligger, skal oplyse om det  

 forventede tidspunkt for en oprydning.
Er amtsrådet i tvivl om, hvorvidt begæringen overhovedet falder ind under  

 lovens anvendelsesområde, kan amtsrådet allerede på dette tidspunkt forelægge  

 spørgsmålet for miljøministeren til afgørelse.
Dette gælder dog ikke tvivl om  

 forureningen på ikke registrerede ejendomme, da amtsrådet selv har  

 kompetencen til at afgøre dette spørgsmål, jf. bestemmelsen i § 6, stk. 2.  

 Kan en oprydning gennemføres ved udstedelse af påbud til den ansvarlige  

 forurener, skal sagen ikke fremsendes til miljøministeren.
Til § 9 Svarende til bestemmelserne i affaldsdepotloven foreslås det, at  

 miljøministeren har kompetencen til at afgøre, hvilke foranstaltninger der  

 skal gennemføres på de omfattede ejendomme.
Såfremt en offentligt bekostet  

 oprydning skal gennemføres, meddeler ministeren på dette tidspunkt et tilsagn  

 om oprydning, herunder om det forventede tidspunkt for oprydningens  

 gennemførelse.
Det forudsættes, at oprydningerne så vidt muligt gennemføres i  

 den rækkefølge, grundejerne fremsætter begæringer.
Tilsagn kan overdrages.  

 Bestemmelsen har til formål at sikre, at ejendommene kan handles, også før  

 oprydninger rent faktisk er gennemført.
I modsat fald ville nye købere falde  

 uden for ordningen som følge af kendskab til forureningen på  

 erhvervelsestidspunktet, jf. betingelserne i § 3. Tilsagnet kan anvendes som  

 dokumentation overfor eksempelvis realkreditinstitutter eller andre långivere  

 i forbindelse med salg, ombygning o.lign.
Da det ikke skønnes rimeligt, at grundejeren skal betale den forholdsvis  

 betragtelige egenbetaling, inden det ligger klart, om han opfylder  

 betingelserne for at kunne gøre brug af ordningen, eller hvor der måske - på  

 grund af bevillingerne - kan gå en længere tid, inden oprydningen påbegyndes,  

 fastsættes det i stk. 2, at anmodning om indbetaling af egenbetaling tidligst  

 sendes ni måneder, før oprydning påbegyndes.
På grund af beløbets størrelse  

 skal betalingsfristen være mindst tre måneder.
Egenbetaling skal kun betales, hvis der rent faktisk skal ske en  

 oprydning.
Gennemføres oprydningen af den ansvarlige forurener, skal  

 grundejeren naturligvis ikke betale egenbetaling.
Dette følger af det  

 sædvanlige system efter miljøbeskyttelsesloven.
Af bestemmelsen i stk. 2 følger endvidere, at hvis grundejeren ikke  

 betaler inden for fristen - og denne i øvrigt ikke forlænges, hvis der er  

 tale om undskyldelige momenter - bortfalder grundejerens krav på oprydning i  

 henhold til denne lov.
Begrundelsen herfor er, at myndighederne på dette  

 tidspunkt har afholdt ikke uvæsentlige beløb til gennemførelse af  

 forundersøgelser m.v.
Går der en længere tid, kan det være nødvendigt at  

 gennemføre nye undersøgelser, fordi forureningen kan have spredt sig  

 yderligere i den mellemliggende periode.
Det forekommer derfor rimeligt, at  

 grundejeren kun een gang skal have krav på foranstaltninger efter loven, idet  

 ministeren dog jf. ovenfor kan forlænge betalingsfristen.
Hvis omvendt oprydningen ikke påbegyndes inden for det meddelte tidspunkt,  

 fastslås det med bestemmelsen i stk. 3, at egenbetalingen forrentes, indtil  

 oprydningen påbegyndes.
Det står også grundejeren frit for at trække  

 begæringen tilbage.
Han kan da ikke på et senere tidspunkt påny begære en  

 oprydning, medmindre der foreligger særlige omstændigheder, eksempelvis at  

 myndighederne endnu ikke har gennemført undersøgelser.
 Af bestemmelsen i stk. 4 fremgår, at ministeren - bortset fra de tilfælde,  

 hvor oprydningen forsinkes i forhold til det lovede - kan beslutte at  

 gennemføre en oprydning, selvom grundejeren trækker sin begæring om oprydning  

 tilbage.
Forslaget er begrundet i, at ministeriet eksempelvis kan blive mødt med  

 erstatningskrav som følge af indgåede kontrakter om oprydningens  

 gennemførelse.
Overstiger et sådant erstatningskrav egenbetalingen, findes  

 det rimeligst, at oprydningsarbejdet kan gennemføres, uanset om grundejeren  

 på et sent tidspunkt ombestemmer sig.
Myndighederne kan ligeledes have en  

 interesse i at gennemføre oprydningen, såfremt grundejerens begæring om  

 oprydning af hans ejendom har resulteret i, at der iværksættes en samlet  

 oprydning af et helt depot, omfattende flere ejendomme.
Det følger af  

 bestemmelsen i stk. 2, at grundejeren frit kan trække en begæring om  

 oprydning tilbage, når der endnu ikke er indbetalt egenbetaling.
Såfremt det besluttes, at en oprydning ikke skal gennemføres, fremgår det  

 endvidere af bestemmelsen, at ministeren skal beslutte, om egenbetalingen kan  

 frigives helt eller delvist.
Der skal herved lægges vægt på, om og i givet  

 fald hvor mange udgifter, ministeriet har afholdt i anledning af sagen.
Der  

 tænkes her eksempelvis på udgifter til ekstern bistand, erstatningskrav o.  

 lign.
Det foreslås, at der ikke tillægges renter ved frigivelsen, da  

 myndighederne under alle omstændigheder på dette sene tidspunkt har iværksat  

 en større arbejdsproces.
Som allerede nævnt ovenfor, kan en vurdering af konkrete sager føre til,  

 at oprydninger slet ikke skal gennemføres, fordi dette ikke er miljø- eller  

 sundhedsmæssigt nødvendigt.
Det kan også af samme grunde tænkes, at der på  

 trods af en oprydning fortsat er en (dybereliggende) forurening på  

 ejendommen, eller at en fuldstændig oprydning ikke umiddelbart er mulig,  

 fordi forureningen eksempelvis ligger under bygningen.
I sådanne tilfælde  

 foreslås det i stk. 5, at miljøministeren skal udstede en erklæring om, at  

 forureningen er uden betydning for anvendelsen af grunden til  

 helårsboligformål.
I erklæringen angives tillige, at det offentlige vil  

 afholde alle udgifter, som udløses af forureningens skadelige virkninger for  

 grundvandet.
En sådan erklæring medfører ikke i sig selv, at ejendomme, der  

 er registreret som affaldsdepot, ikke længere vil være underlagt de  

 anvendelsesbegrænsninger, der følger af denne lov, men erklæringen vil kunne  

 bruges som dokumentation overfor senere købere af ejendommen.
Af bestemmelsen i stk. 6 følger, at der ved delvise oprydninger skal  

 træffes beslutning om, hvorvidt der fortsat skal være en garanti for  

 oprydning.
Dette kan være aktuelt ved forureninger, der ligger under  

 bygninger, og som derfor først vil kunne fjernes, når bygningen er nedrevet.
Endvidere fremgår det af stk. 7, at grundejeren skal orienteres om den  

 foretagne oprydning, når denne sker på ejendomme, der ikke er registrerede  

 som affaldsdepot.
For ejendomme, der er registreret efter affaldsdepotloven,  

 skal det besluttes, om registreringen skal afmeldes eller der i øvrigt skal  

 træffes anden beslutning, jf. bemærkningerne til stk. 8.
 Med bestemmelsen i stk. 8 bemyndiges ministeren til at fastsætte regler,  

 der fraviger affaldsdepotlovens regler om afmelding, aflysning af tinglysning  

 og frigivelse.
 Forureninger, der er placeret således, at de ikke udgør en fare for  

 hverken overfladeaktiviteter eller grund- eller overfladevand, vil ikke blive  

 ryddet op efter forslaget, men der vil, jf. bestemmelserne i stk. 5, blive  

 udstedt en erklæring om, at forureningen er uden betydning for en anvendelse  

 af grunden til helårsboligformål.
 Det samme gælder som oftest forureninger, der udelukkende udgør en trussel  

 mod grundvand eller overfladevand.
I henhold til gældende praksis efter affaldsdepotloven sker der imidlertid  

 ingen afmelding af registreringen af sådanne forureninger.
I førstnævnte  

 situation sikrer registreringen, at der ikke uden kontrol sker eksempelvis  

 dybe udgravninger.
I sidstnævnte situation vil der på et tidspunkt antageligt  

 skulle gennemføres afværgeforanstaltninger efter affaldsdepotloven efter  

 dennes prioritering af oprydningsindsatsen.
Dokumenterer undersøgelser i henhold til værditabsordningen, at  

 forureningen er stabil og derfor ikke skal fjernes, taler hensynet til at  

 imødegå værditab på sådanne ejendomme, at en registrering efter  

 affaldsdepotloven afmeldes.
Såfremt grundejeren i forbindelse med eventuelle  

 dybe udgravninger støder på en forurening, er grundejeren forpligtet til at  

 anmelde dette til myndighederne, jf. affaldsdepotlovens §§ 19 og 20 og  

 miljøbeskyttelseslovens § 21. Bemyndigelsen skal således anvendes til at  

 sikre, at der uanset hidtidig praksis efter affaldsdepotloven sker en  

 afmelding i disse situationer.
Forureninger, der udelukkende er grundvands- eller overfladevandstruende  

 kan imidlertid ikke afmeldes, da en oprydningsindsats antageligt på et  

 tidspunkt skal gennemføres.
Der ses imidlertid ikke noget behov for, at en  

 sådan registrering er tinglyst, da forureningen ikke har betydning for  

 arealanvendelsen.
Aflysningen skal således - sammen med den nævnte erklæring  

 - markere, at ejendommens anvendelse til boligformål er problemfri.
Ulempen ved en aflysning vil være, at en køber ikke via tingbogen direkte  

 kan se, at der er en forurening på grunden, som nødvendiggør en senere  

 indsats efter affaldsdepotloven.
Oprydningsindsatsen kan ofte bestå i en  

 afværgepumpning, der etableres enten på denne eller andre ejendomme, afhængig  

 af grundvandsstrømmene, eventuelt suppleret med en bortgravning af jord.  

 Køberen vil dog af tingbogen kunne se, at der tidligere har været tinglyst en  

 registrering af ejendommen efter affaldsdepotloven.
Køberen vil tillige kunne få oplysninger hos myndighederne.
For at  

 muliggøre dette vil det være nødvendigt, at amterne har oplysninger - ikke  

 alene om registrerede ejendomme, men også om afregistrerede ejendomme - der  

 er umiddelbart tilgængelige ved eventuelle henvendelser.
Endelig vil en  

 sælger være forpligtet til at oplyse om forureningen i forbindelse med salget  

 (sælgers loyale oplysningspligt).
Bemyndigelsen skal muliggøre, at en tinglysning af registreringen efter  

 affaldsdepotloven kan aflyses, og at den pågældende grundejer uanset  

 bestemmelsen i affaldsdepotlovens § 18 kan gennemføre byggeri og ændret  

 anvendelse, dog forudsat, at mulighederne for en fremtidig afværgeindsats  

 ikke væsentligt forringes.
Ifølge affaldsdepotlovens § 17 kræver sådanne  

 aktiviteter en frigivelse, det vil sige en forudgående tilladelse.
Også i  

 disse situationer er grundejeren forpligtet til at anmelde konstaterede  

 forureninger, herunder at standse byggerier, såfremt der graves så dybt, at  

 en forurening afdækkes, jf. ovenfor.
 Den nærmere udformning af bestemmelserne, herunder hvornår en fravigelse  

 af affaldsdepotlovens regler er forsvarlig, vil blive drøftet med  

 Justitsministeriet, Amtsrådsforeningen samt Københavns og Frederiksberg  

 Kommuner.
Til § 10 Da egenbetalingen udgør et betragteligt beløb, jf. bestemmelserne i § 12,  

 foreslås det, at pensionister får ret til at opnå et lån fra staten til  

 betalingen.
Ordningen svarer til, hvad der gælder for bl.a. ejendomsskatter,  

 hvor pensionister har adgang til lån mod sikkerhed i tinglyst  

 skadesløshedsbrev eller ejerpantebrev, og hvor sådanne lån først forfalder  

 til betaling, når ejendommen eller en andel af ejendommen skifter ejer,  

 medmindre der er tale om overtagelse til hensidden i uskiftet bo o.lign.
Til § 11 Der kan tænkes særlige situationer, hvor en oprydning ikke ud fra en  

 samfundsøkonomisk betragtning er hensigtsmæssig.
Der tænkes her for eksempel  

 på tilfælde, hvor omkostningerne til en oprydning langt vil overstige den  

 mulige værdi af ejendommen efter oprydning, og hvor en oprydning ikke i en  

 overskuelig fremtid er nødvendig af miljø- eller sundhedsmæssige årsager.
I disse situationer foreslås det, at miljøministeren kan vælge at  

 konvertere oprydningsforpligtelsen til et tilbud om overtagelse af ejendommen  

 til markedsprisen for tilsvarende, uforurenede ejendomme.
Tilbuddet skal  

 accepteres inden for en nærmere fastsat frist.
En accept af et sådant tilbud  

 forudsætter ikke, at der er enighed om overtagelsesprisen, idet dette  

 spørgsmål i givet fald skal indbringes for landvæsensretten.
Også i denne  

 situation har grundejeren pligt til egenbetaling.
Til kapitel 3 Kapitlet fastsætter bestemmelser om størrelsen af egenbetalingerne og  

 visse situationer, hvor egenbetalingen nedsættes eller helt bortfalder.
Om  

 selve baggrunden for kravet om egenbetaling henvises til de almindelige  

 bemærkninger.
Til § 12 Udgangspunktet for egenbetalingens størrelse er de udgifter, det  

 erfaringsmæssigt koster at gennemføre oprydninger ud fra  

 gennemsnitsbetragtninger.
Der kan dog være tale om store udsving i de  

 konkrete oprydningsomkostninger, afhængig af forureningens karakter og  

 beliggenhed i forhold grundvand o.lign.
Ud fra disse betragtninger foreslås  

 det, at egenbetalingen udgør 60.000 kr. pr. ejendom, svarende til 15% af de  

 gennemsnitlige oprydningsudgifter på en parcelhusgrund.
Egenbetalingen er udover delvis betaling for en ydelse et  

 adfærdsregulerende instrument, der skal virke bremsende på, hvor mange og  

 hvornår begæringer om oprydninger fremsættes.
Store ejendomme, hvad enten der  

 er tale om ejerlejligheder, udlejningsejendomme eller lignende, vil alt andet  

 lige lettere kunne præstere en egenbetaling, fordi der er flere økonomiske  

 ressourcer.
For at fastholde den adfærdsregulerende effekt foreslås det, at  

 egenbetalingen mindst skal udgøre 10.000 kr. pr. lejlighed.
De anførte beløb  

 skal pristalsreguleres, således at egenbetalingen bevarer sin værdi, uanset  

 inflation.
Af hensyn til ønsket om at få en nogenlunde jævn afvikling af  

 oprydningerne over en længere periode foreslås det, at egenbetalingen  

 gradueres, det vil sige nedsættes med 4.000 kr. pr. år, henholdsvis 8.000 kr.  

 pr. år for ejendomme med flere end 12 lejligheder.
Da langt fra alle  

 ejendomme, der kan komme i betragtning, vil være registreret på tidspunktet  

 for lovens ikrafttræden, foreslås der i stk. 2 en løbende nedsættelse af  

 egenbetalingen, der sættes i forhold til det antal år, der er gået fra  

 registreringen er sket, til egenbetalingen indbetales.
Tilsvarende skal  

 naturligvis gælde for forurenede ejendomme, der ikke er registreret, hvor  

 nedsættelsen må beregnes med udgangspunkt i amtsrådets afgørelse i henhold  

 til bestemmelsen i § 6. For ejendomme, der allerede ved lovens ikrafttræden  

 er registreret eller konstateret forurenet, beregnes tidsrummet i forhold til  

 lovens ikrafttræden.
Egenbetalingen kan maksimalt nedsættes til 20.000 kr.,  

 henholdsvis 40.000 kr., svarende til, at parcelhusejeren venter mindst 10 år  

 med at igangsætte sagen.
Som det fremgår af bemærkningerne ovenfor, er egenbetalingen fastsat i  

 forhold til, hvad oprydninger gennemsnitligt vil koste.
Da der forekommer  

 store udsving i udgifterne for de enkelte oprydninger, kan det ikke  

 udelukkes, at der kan forekomme tilfælde, hvor egenbetalingen viser sig at  

 overstige de afholdte udgifter til undersøgelser og oprydning.
Det foreslås  

 derfor i stk. 4, at egenbetalingen ikke kan overstige de samlede offentlige  

 udgifter.
Til § 13 Udgifter til gennemførelse af undersøgelser til dokumentation af, at der  

 foreligger en forurening, vil ofte udgøre i størrelsesorden 15-20.000 kr.  

 Såfremt der hertil skulle lægges udgifter til egenbetaling, kan det i mange  

 tilfælde medføre, at grundejeren af økonomiske grunde helt må afstå fra at  

 gøre brug af ordningen.
På denne baggrund foreslås det, at nødvendige  

 udgifter til undersøgelser fragår i egenbetalingen.
Til § 14 Som det fremgår ovenfor, kan der forekomme tilfælde, hvor der efter  

 oprydning fortsat vil være en restforurening på ejendommen, således at en  

 registrering efter affaldsdepotloven ikke aflyses.
Grundejeren må i sådanne  

 tilfælde fortsat tåle, at betegnelsen »forurenet« er knyttet til  

 ejendommen.
I sådanne situationer forekommer det mest rimeligt, at der sker  

 tilbagebetaling af egenbetalingen.
Som det fremgår, er det afgørende for, om tilbagebetaling skal ske, at en  

 registrering er tinglyst på ejendommen.
Såfremt en registrering fastholdes,  

 men tinglysningen aflyses efter regler, udstedt med hjemmel i § 9, stk. 8,  

 vil der således ikke skulle ske tilbagebetaling.
Der henvises til  

 bemærkningerne til § 9 ovenfor.
En sådan klar situation foreligger ikke, når det drejer sig om forurenede  

 ejendomme, der ikke er registrerede.
Med bestemmelsen i stk. 2 fastslås det  

 derfor, at miljøministeren tilsvarende skal træffe afgørelse for ejendomme,  

 der ikke er omfattet af affaldsdepotloven.
Afgørende momenter for, om  

 tilbagebetaling herefter skal ske, er, om en registrering af ejendommen  

 fortsat ville være tinglyst efter depotloven, hvis der var tale om en  

 forurening, der i tidsmæssig henseende var omfattet af denne lov.
Til § 15 Som det fremgår af bemærkningerne til § 12, er egenbetalingen fastsat i  

 forhold til, hvad oprydninger gennemsnitligt vil koste.
Da der forekommer  

 store udsving i udgifterne for de enkelte oprydninger, kan det ikke  

 udelukkes, at der kan forekomme tilfælde, hvor egenbetalingen viser sig at  

 overstige de afholdte udgifter til undersøgelser og oprydning.
I sådanne  

 tilfælde foreslås det, at det overskydende beløb tilbagebetales.
Til § 16 Med bestemmelsen fastslås det, at egenbetalingen i tilfælde af  

 tilbagebetaling altid skal ske til den til enhver tid værende grundejer, og  

 at tilbagebetalingen sker med renter, svarende til Nationalbankens diskonto  

 pr. 1. januar det pågældende år med et tillæg på 5%. Hermed vil renten ligge  

 på niveau med den gennemsnitlige udlånsrente.
For pensionister, hvor egenbetaling er indbetalt på grundlag af bevilling  

 af lån, fremgår det af bestemmelsen i stk. 2, at tilbagebetalingen anvendes  

 direkte til indfrielse af lånet.
I disse tilfælde tillægges tilbagebetalingen  

 derfor renter, svarende til de renter, der er påløbet lånet i den  

 mellemliggende periode.
Til kapitel 4 Til § 17 Bestemmelsen fastlægger amtsrådets opgaver i henhold til loven.
Opgaverne  

 svarer til, hvad amtsrådet skal varetage i henhold til affaldsdepotloven.
Der  

 ændres ikke hermed ved gældende regler om myndighedernes opgaver efter  

 miljøbeskyttelsesloven.
Til § 18 Som det fremgår af bestemmelsen i § 1 omfatter lovforslaget også  

 forureninger, der ikke er omfattet af affaldsdepotloven, fordi forureningen  

 er af nyere dato.
Affaldsdepotloven indeholder en række bestemmelser om  

 procedurer m.v., som det er nødvendigt at fastsætte bestemmelser om, også  

 efter denne lov.
Det drejer sig om følgende:
1) Amtsrådet skal offentliggøre forslag til afværgeprojekter, der  

 indebærer, at oppumpet forurenet grundvand skal udledes i vandløb, søer eller  

 havet.
Offentligheden skal have adgang til at fremsætte indsigelser inden for  

 en frist af 4 uger og fremkomne indsigelser skal fremsendes til  

 miljøministeren sammen med projektforslaget.
 2) Bestemmelser om adgang uden retskendelse til privat ejendom, herunder  

 om politiets bistand.
 3) Forpligtelse for ejere eller brugere af ejendomme samt for forurenere  

 til at afgive oplysninger efter anmodning.
4) Bestemmelser om, at amtsrådet skal underrette grundejer og den, der er  

 ansvarlig for forureningen, før der udføres undersøgelser og  

 afværgeforanstaltninger.
Underretningen skal indeholde oplysninger om  

 omfanget af de påtænkte beslutninger og om udgifterne hertil.
De pågældende  

 skal have lejlighed til at udtale sig.
5) Bestemmelser om amtsrådets adgang til på fremmed grund at foretage  

 diverse undersøgelser, om erstatning, hvis der sker skader, og om at  

 miljøministerens godkendelse skal indhentes, forinden amtsrådet træffer  

 beslutning om erstatning.
Er der ikke enighed mellem grundejeren og  

 myndighederne om erstatningsberegningen, forelægges spørgsmålet for  

 landvæsensretten.
6) Bestemmelser om, at visse tilladelser efter anden lovgivning er  

 ufornøden.
Formålet er at sikre en så hurtig indsats som muligt.
Til §§ 19-20 Bestemmelserne vedrørende udgiftsfordelingen mellem amtsråd og  

 miljøministeren svarer til, hvad der gælder efter affaldsdepotloven.
Til § 21 Bestemmelsen fastlægger, at det i Københavns og Frederiksberg Kommuner er  

 kommunalbestyrelserne, der udøver de opgaver, som er henlagt til amtsrådet.
Til § 22 Bestemmelsen giver i stk. 1 hjemmel til, at ministeren kan fastlægge  

 nærmere regler om behandlingen af sagerne, herunder om oplysning,  

 undersøgelser, oprydning og vurdering af sagerne.
Med stk. 2 har ministeren adgang til at delegere sine beføjelser til en  

 styrelse.
I overensstemmelse med administrationen af affaldsdepotloven vil  

 Miljøstyrelsen blive bemyndiget til at varetage ministerens opgaver.
Det vil  

 samtidig efter bestemmelsen i stk. 3 blive fastsat, at Miljøstyrelsens  

 afgørelser ikke kan påklages til ministeren.
Stk. 2 giver ligeledes ministeren adgang til at delegere beføjelser til  

 amtsrådene.
Størsteparten af de sager, der forventes efter denne lov, vil  

 tillige være omfattet af affaldsdepotloven, fordi sagerne ofte vil dreje sig  

 om oprydninger på ejendomme, der er registreret efter depotloven.
Udover  

 godkendelse af alle frivillige oprydninger, der foranstaltes af grundejeren  

 selv, har miljøministeren på affaldsdepotlovens område allerede delegeret  

 visse typer af sager i forbindelse med udstedelse af branchebekendtgørelser.  

 De områder, der er delegeret, er forurenede tjære-/asfaltgrunde,  

 garverigrunde og træimprægneringsgrunde.
Af hensyn til det samlede arbejde med oprydninger på affaldsdepoterne er  

 det umiddelbart tanken at uddelegere de sager, der vedrører ejendomme på  

 depoter, som i henhold til affaldsdepotloven er delegeret til amterne.
Herved  

 sikres det, at amterne, hvis dette af miljømæssige eller økonomiske årsager  

 skønnes hensigtsmæssigt, kan vælge at lave en samlet oprydning på hele  

 depotet, hvis dette omfatter flere ejendomme.
Det kunne ligeledes overvejes  

 at uddelegere sager, hvor kun een ejendom er omfattet af en forurening, hvad  

 enten der er tale om et affaldsdepot eller en nyere forurening.
En sådan  

 uddelegering af sager forudsætter, at der særskilt aftales en årlig,  

 økonomisk ramme for de udgifter, amterne herefter skal afholde.
 I lighed med reglerne efter affaldsdepotloven vil klage samtidig blive  

 afskåret.
Til § 23 Bestemmelsen afskærer alle klager over afgørelser i henhold til loven.  

 Dette svarer til, hvad der gælder efter affaldsdepotloven.
 Amtsrådenes afgørelser vedrører en bedømmelse af, hvorvidt en ejendom, der  

 ikke er registreret som affaldsdepot, er forurenet i tilsvarende grad.  

 Amtsrådene skal således træffe samme type afgørelse, som disse træffer, når  

 det skal vurderes, om en ejendom skal registreres efter affaldsdepotloven.  

 Sådanne afgørelser kan ikke påklages i henhold til affaldsdepotloven.
Miljøministeren træffer bl.a. afgørelse, dels om hvorvidt betingelserne  

 for at falde ind under loven er opfyldt, hvor dette er tvivlsomt, dels om, og  

 i givet fald hvilken oprydning, der skal gennemføres - efter indstilling fra  

 amtsrådet.
Sidstnævnte afgørelser svarer til afgørelser, der træffes efter  

 affaldsdepotloven, som ikke giver adgang til klage.
Da afgørelsestyperne i høj grad svarer til affaldsdepotlovens, og da det  

 for grundejerne generelt er af betydning, at afgørelserne træffes hurtigt -  

 ordningen har netop til formål at sikre hurtige oprydninger - foreslås det,  

 at afgørelser ikke skal kunne påklages.
Dette gælder også i det omfang,  

 ministerens afgørelser delegeres til amtsrådene, jf. bemærkningerne til § 22.
Uanset der ikke er mulighed for administrativ klage, kan afgørelser  

 naturligvis indbringes for domstolene inden for de rammer, der gælder for  

 domstolenes virksomhed.
Med bestemmelsen i stk. 2 fastsættes en frist for  

 anlæggelse af retssag.
Til § 24 Bestemmelsen har til formål at sikre, at grundejerne underrettes om deres  

 rettigheder i henhold til denne lov, så snart der træffes beslutning om  

 registrering af ejendomme i henhold til affaldsdepotloven.
 I øvrigt vil der snarest efter lovens vedtagelse blive gennemført  

 informationsinitiativer, der sigter på, at kendskabet til loven udbredes mest  

 muligt.
Til § 25 Ifølge forslagets § 10 bør principperne i lov om lån til betaling af  

 ejendomsskatter finde tilsvarende anvendelse for lån til betaling af  

 egenbetalingen.
Efter sidstnævnte lov gælder bl.a., at påløbne renter ikke  

 betales særskilt, men tilskrives lånet, som i sin helhed først forfalder til  

 betaling, når ejendommen skifter ejer.
Den foreslåede bestemmelse skal  

 således sikre, at vedkommende grundejer heller ikke får fradragsret for  

 renteudgifter til lån til egenbetalingen.
Til § 26 Det foreslås, at en eventuel fortjeneste indvundet ved det offentliges  

 overtagelse af ejendommen efter forslagets § 11 ikke medregnes ved opgørelsen  

 af den skattepligtige særlige indkomst efter reglerne i  

 ejendomsavancebeskatningsloven.
Hvis den overtagne ejendom er erhvervet som  

 led i næring, er en eventuel fortjeneste skattepligtig efter  

 statsskattelovens almindelige regler.
Til § 27 Det foreslås, at dokumenter, der udstedes til sikkerhed for betaling af  

 egenbetaling efter værditabsloven, fritages for stempelafgift.
Efter stempelloven er i forvejen en række andre dokumenter, der udstedes  

 til sikkerhed til staten og kommunerne, fritaget for stempelafgift.
Det  

 drejer sig bl.a. om dokumenter, der udstedes til sikkerhed for  

 ejendomsskatter, dokumenter, der udstedes til sikkerhed for lån efter lov om  

 individuel boligstøtte og dokumenter, der udstedes som sikkerhed for betaling  

 for varig hjemmehjælp efter bistandslovens § 55.
Til § 28 Reglerne om straf svarer stort set til, hvad der gælder efter  

 affaldsdepotloven.
Til § 29 En ikrafttrædelse den 1. september 1993 skal muliggøre, at der er den  

 fornødne tid til at informere myndigheder og borgere om loven.
Efter 2. behandling den 15. april 1993 Kapitel 1 Anvendelsesområde § 1. Loven omfatter forurenede ejendomme, der anvendes til  

 helårsbeboelse på tidspunktet for lovforslagets fremsættelse.
 Stk. 2. Ved forurenede ejendomme forstås ejendomme, der  

 registreres i henhold til lov om affaldsdepoter, og ejendomme, der inden  

 nærværende lovs ikrafttræden er forurenede i tilsvarende grad.
 § 2. Uanset bestemmelsen i § 1, stk. 1, omfattes følgende  

 ejendomme ikke af loven:
 1) Industriejendomme og ejendomme, der er noteret som landbrugsejendomme i  

 henhold til lov om landbrugsejendomme, samt ejendomme i landzone, der rummer  

 skovbevoksede eller fredskovpligtige arealer i henhold til skovloven.
2) Etageejendomme, der anvendes til både bolig og erhverv, hvis mere end  

 50 pct. af etagearealet anvendes erhvervsmæssigt.
Lofts- og kælderarealer  

 samt garager indgår ikke i beregningen af etagearealet.
 3) Ejendomme i områder, som er udlagt til sommerhus- eller  

 kolonihavebebyggelse, medmindre ejendommen anvendes til helårsbeboelse og  

 lovligheden heraf ikke hviler på bestemmelserne i planlovens §§ 40 og 41.
 4) Ejendomme i offentligt eje.
§ 3. Loven omfatter grundejere, der 1) har erhvervet en ejendom, jf. §§ 1 og 2, i forurenet tilstand og 2) på erhvervelsestidspunktet hverken vidste eller burde vide, at  

 ejendommen var forurenet.
Stk. 2. Grundejere, der har erhvervet en ejendom ved arv, ved  

 hensidden i uskiftet bo, ved tvangsauktion som ufyldestgjort panthaver, eller  

 som har overtaget ejendommen ved skilsmisse eller separation, er omfattet af  

 loven, hvis den tidligere ejer af ejendommen opfyldte betingelserne i stk. 1.  

 Tilsvarende gælder for personer, der i mindst to år har haft fælles husstand  

 med grundejeren.
Tilsvarende gælder endvidere, hvis ejendommen er erhvervet  

 ved en frivillig handel af eller ved en panthavers mellemkomst som led i en  

 panthavers tabsbegrænsende foranstaltning.
 Stk. 3. Ejere af ejendomme, der er udstykket i ejerlejligheder, er  

 omfattet af loven uanset bestemmelserne i stk. 1.
 § 4. Loven bevirker ingen indskrænkninger for myndighederne i  

 adgangen til at meddele påbud i medfør af lov om miljøbeskyttelse eller  

 regler udstedt i henhold til lov om miljøbeskyttelse.
 Stk. 2. Loven berører ikke myndighedernes adgang til ved civilt  

 søgsmål at søge udgifter, der i medfør af denne lov er afholdt til  

 undersøgelser, oprydning og erstatninger, godtgjort af den, der er ansvarlig  

 for forureningen.
 Stk. 3. Når et tilsagn om oprydning er meddelt i henhold til § 9,  

 stk. 1, indtræder myndighederne i samtlige rettigheder, som grundejeren måtte  

 have over for forurener eller tidligere ejere i anledning af forureningen.
Kapitel 2 Garanti og oprydning § 5. Ejendomme, der omfattes af loven, jf. kapitel 1, og som på  

 begæringstidspunktet fortsat anvendes til helårsbeboelse, ryddes op, jf. dog  

 § 11, såfremt grundejeren fremsætter begæring herom, og såfremt forureningen  

 har en skadelig virkning på mennesker eller miljø eller indebærer en fare  

 herfor.
 Stk. 2. Oprydninger gennemføres i det omfang, der afsættes  

 bevilling hertil på de årlige bevillingslove.
 § 6 . Det påhviler grundejeren for egen regning at dokumentere, at  

 en ejendom, der ikke er registreret som affaldsdepot i henhold til  

 affaldsdepotloven, er forurenet i tilsvarende grad, jf. § 1, stk. 2.  

 Amtsrådet kan stille krav til dokumentationsmaterialet.
Stk. 2. Amtsrådet træffer afgørelse om, hvorvidt forureningen  

 medfører, at ejendommen er omfattet af loven.
Amtsrådet underretter  

 kommunalbestyrelsen om den trufne afgørelse.
 § 7. Begæring om oprydning indsendes til amtsrådet.
 Stk. 2. Sammen med begæringen fremsender grundejeren:
1) Kopi af slutseddel, skøde eller tilsvarende dokument, hvorved  

 ejendommen blev erhvervet.
Dette gælder dog ikke for ejendomme, der er  

 udstykket i ejerlejligheder.
 2) Kopi af registreringsdokument, hvoraf fremgår, at ejendommen er  

 registreret som affaldsdepot, eller anden dokumentation for forureningen, jf.  

 § 6.
 3) Redegørelse bilagt dokumentation for, at betingelserne i § 2, nr. 2, er  

 opfyldt, såfremt begæringen vedrører en etageejendom.
 4) Erklæring fra tidligere eller nuværende panthaver om, at ejendommen er  

 erhvervet som led i panthaverens tabsbegrænsende foranstaltninger af  

 panthaveren eller ved dennes mellemkomst, såfremt grundejeren påberåber sig  

 bestemmelsen i § 3, stk. 2, 3. pkt.
Stk. 3. Amtsrådet kan anmode grundejeren om yderligere  

 oplysninger.
Amtsrådet kan endvidere indhente oplysninger fra vedkommende  

 kommune.
 § 8 . Amtsrådet videresender begæringen og sagens bilag til  

 miljøministeren ledsaget af et forslag til oprydningsprojekt eller en  

 indstilling om, at oprydning ikke er nødvendig af hensyn til menneskers  

 sundhed eller miljøet.
 Stk. 2. Amtsrådet forelægger dog forinden en eventuel tvivl, om  

 ejendommen eller den pågældende grundejer er omfattet af loven, for  

 miljøministeren til afgørelse, jf. dog § 6. Miljøministeren kan indhente  

 yderligere oplysninger fra amtsrådet og grundejeren.
 Stk. 3. Begæringer, der giver anledning til udstedelse af påbud i  

 henhold til miljøbeskyttelsesloven til den ansvarlige forurener, videresendes  

 kun til miljøministeren, såfremt påbudet ikke efterkommes.
§ 9. På grundlag af det fremsendte materiale træffer  

 miljøministeren afgørelse om, i hvilket omfang der skal iværksættes en  

 oprydning efter loven.
Såfremt en offentligt bekostet oprydning skal  

 iværksættes, meddeler miljøministeren et tilsagn om oprydning til  

 grundejeren, herunder om det forventede tidspunkt for oprydningens  

 påbegyndelse.
Tilsagn om oprydning kan overdrages til senere erhververe af  

 ejendommen.
Stk. 2. Tidligst ni måneder inden oprydningen påbegyndes, sender  

 miljøministeren en anmodning om indbetaling af egenbetaling, jf. §§ 12 og 13.  

 Betalingsfristen fastsættes til ikke under tre måneder.
Såfremt grundejeren  

 ikke betaler inden for fristen, bortfalder grundejerens ret til oprydning.  

 Miljøministeren kan under særlige omstændigheder se bort fra mindre  

 overskridelser af fristen.
Stk. 3. Påbegyndes oprydningen ikke senest til det meddelte  

 tidspunkt, forrentes den indbetalte egenbetaling med en rente, der svarer til  

 Nationalbankens diskonto den 1. januar det pågældende år med et tillæg på 5  

 pct.
De tilskrevne renter udbetales, når oprydningen påbegyndes, eller hvis  

 grundejeren trækker begæringen om oprydning tilbage.
Trækkes begæringen  

 tilbage, frigives egenbetalingen, og grundejeren kan ikke på ny begære  

 oprydning på den pågældende ejendom, medmindre miljøministeren under særlige  

 omstændigheder beslutter andet.
Stk. 4. Såfremt grundejeren på andet grundlag end nævnt i stk. 3  

 trækker sin begæring om oprydning tilbage efter indbetaling af egenbetaling,  

 træffer miljøministeren beslutning om, hvorvidt oprydningen alligevel skal  

 gennemføres.
Gennemføres oprydningen ikke, kan ministeren beslutte, at  

 egenbetalingen skal frigives helt eller delvis.
Ved frigivelsen tillægges  

 beløbet ikke renter.
 Stk. 5. Såfremt en oprydning skønnes upåkrævet eller der efter en  

 oprydning fortsat findes en forurening på ejendommen, udsteder  

 miljøministeren en erklæring om, at forureningen er uden betydning for  

 anvendelsen af grunden til helårsboligformål.
 Stk. 6. Gennemføres der kun en delvis oprydning, træffer  

 miljøministeren afgørelse om, hvorvidt ejendommen fortsat skal være omfattet  

 af et tilsagn om senere oprydning.
 Stk. 7. Miljøministeren underretter grundejeren om den foretagne  

 oprydning på de i § 6 nævnte ejendomme.
 Stk. 8. Ministeren kan fastsætte nærmere regler, der fraviger  

 bestemmelserne i lov om affaldsdepoter om afmelding af registreringer,  

 aflysning af tinglysning og frigivelse af depoter.
 § 10. Staten yder efter anmodning lån til betaling af  

 egenbetalingen til grundejere, der har fast bopæl her i landet, og som på det  

 tidspunkt, hvor begæring om oprydning indsendes, er fyldt 65 år eller får  

 udbetalt pension efter lov om social pension eller lov om delpension eller  

 modtager efterløn.
Stk. 2. Anmodning om lån indsendes til amtsrådet sammen med  

 begæring om oprydning.
Tilsagn om lån meddeles af miljøministeren samtidig  

 med et eventuelt tilsagn om oprydning.
 Stk. 3. Lånene, som anvendes umiddelbart til betaling af  

 egenbetalingen, administreres af Kongeriget Danmarks Hypotekbank og ydes i  

 øvrigt med de nødvendige tilpasninger på de samme vilkår om sikkerhed,  

 forrentning, forfald m.v. som fastsat i lov om lån til betaling af  

 ejendomsskatter, jf. lovbekendtgørelse nr. 576 af 28. august 1987 med senere  

 ændringer.
 § 11. Uanset bestemmelsen i § 5 kan miljøministeren i særlige  

 tilfælde fremsætte tilbud om offentlig overtagelse af ejendommen.  

 Bestemmelserne i §§ 12 og 13 om egenbetaling finder tilsvarende anvendelse.
 Stk. 2. Såfremt grundejeren ikke inden en nærmere fastsat frist på  

 ikke under tre måneder accepterer, at ejendommen overtages i henhold til stk.  

 1, og indbetaler egenbetalingen, bortfalder grundejerens rettigheder i  

 henhold til denne lov.
 Stk. 3. Ved fastsættelse af overtagelsesprisen skal ejendommens  

 værdi beregnes uden hensyn til den værdinedsættelse, der skyldes  

 forureningen.
 Stk. 4. I mangel af enighed om ejendommens værdi indbringer  

 miljøministeren spørgsmålet for landvæsensretten.
 Stk. 5. Overtagelsessummen udbetales til panthaverne i  

 prioritetsrækkefølge, og resterende beløb udbetales til grundejeren.
Kapitel 3 Egenbetaling § 12. Egenbetalingen udgør i grundbeløb 40.000 kr. pr. ejendom,  

 dog mindst 7.000 kr. pr. lejlighed.
Grundbeløbene reguleres i  

 overensstemmelse med byggeomkostningsindekset for vejfondsarbejder.
Stk. 2. Egenbetalingen nedsættes for hvert hele år, der går, fra  

 registrering af affaldsdepotet er sket henholdsvis en forurening er  

 konstateret efter § 6, til egenbetalingen indbetales.
For ejendomme, der ved  

 lovens ikrafttræden var registreret som affaldsdepot henholdsvis konstateret  

 forurenet, regnes nedsættelsen dog i forhold til dette tidspunkt.
 Stk. 3. Den årlige nedsættelse, jf. stk. 2, udgør 2.500 kr. i  

 grundbeløb, dog 5.000 kr. for ejendomme med 12 eller flere lejligheder.  

 Egenbetalingen nedsættes maksimalt til 15.000 kr. henholdsvis 30.000 kr. i  

 grundbeløb.
§ 13. Har grundejeren afholdt udgifter til nødvendige  

 undersøgelser, jf. § 6, nedsættes egenbetalingen tilsvarende.
Overstiger  

 udgifterne til undersøgelser egenbetalingen, refunderes det overskydende  

 beløb ikke.
 § 14. Såfremt en ejendom, der er registreret som affaldsdepot,  

 efter gennemført oprydning fortsat er forurenet i et sådant omfang, at en  

 registrering som affaldsdepot ikke aflyses, tilbagebetales egenbetalingen.
 Stk. 2. Miljøministeren træffer efter indstilling fra amtsrådet  

 tilsvarende afgørelse om tilbagebetaling af egenbetalingen vedrørende  

 restforureninger på ejendomme, der ikke er omfattet af affaldsdepotloven.
 § 15. Såfremt egenbetalingen overstiger de samlede udgifter til  

 undersøgelser og oprydning, tilbagebetales det overskydende beløb, når  

 oprydningen er gennemført.
§ 16. Tilbagebetaling af egenbetaling sker til den til enhver tid  

 værende ejer af den ejendom, som egenbetalingen vedrører.
Ved tilbagebetaling  

 tillægges egenbetalingen et rentebeløb for perioden, fra egenbetalingen blev  

 indbetalt, til tilbagebetaling sker, svarende til Nationalbankens diskonto  

 den 1. januar det pågældende år med et tillæg på 5 pct.
 Stk. 2. For grundejere, der er bevilget lån i henhold til § 10,  

 anvendes tilbagebetalingen dog direkte til indfrielse af det bevilgede lån.  

 Beløbet tillægges renter svarende til de påløbne renter på lånet.
Kapitel 4 Diverse bestemmelser § 17. Amtsrådet udfører nødvendige forundersøgelser, udarbejder  

 forslag til oprydningsprojekter og forestår udførelsen af  

 oprydningsprojekterne samt driften af eventuelle andre foranstaltninger.
 Stk. 2. Amtsrådet underretter miljøministeren om resultatet af  

 oprydningsprojekterne.
 § 18. Bestemmelserne i affaldsdepotlovens § 7, stk. 2, §§ 10 og  

 11, § 12, stk. 2 og 3, § 13, § 16 og § 23 finder tilsvarende anvendelse for  

 foranstaltninger efter denne lov.
 § 19. Miljøministeren afholder udgifterne til  

 oprydningsforanstaltninger, der er godkendt efter § 9, udgifter til  

 tilbagebetaling af egenbetalingen, jf. §§ 14-16, og udgifter til erstatninger  

 efter § 18, jf. affaldsdepotlovens § 13.
 § 20. Amtsrådet afholder udgifterne ved udførelse af undersøgelser  

 og drift af andre foranstaltninger efter § 17. Er beføjelserne til at udføre  

 opgaver efter loven henlagt til amtsrådet, jf. § 22, afholder amtsrådet  

 tillige de i § 19 nævnte udgifter.
 § 21. I Københavns og Frederiksberg Kommuner varetager  

 kommunalbestyrelsen de opgaver og beføjelser, som er henlagt til amtsrådet.
 § 22. Miljøministeren kan fastsætte nærmere regler om behandlingen  

 af sagerne, herunder om eventuelle yderligere oplysninger, som grundejeren  

 skal tilvejebringe, og om undersøgelser, oprydning og vurdering af sagerne.
Stk. 2. Miljøministeren kan bemyndige en under ministeriet  

 oprettet styrelse eller tilsvarende institution til at udføre de beføjelser,  

 der i denne lov er tillagt ministeren.
Ministeren kan endvidere bemyndige  

 amtsråd og kommunalbestyrelser til at udføre opgaver efter loven.
 Stk. 3. Ministeren kan fastsætte regler om adgangen til at påklage  

 afgørelser, der er truffet i henhold til bemyndigelse efter stk. 2, herunder  

 at afgørelserne ikke skal kunne indbringes for anden administrativ myndighed.
 § 23. Miljøministerens og amtsrådets afgørelser kan ikke  

 indbringes for anden administrativ myndighed.
 Stk. 2. Søgsmål til prøvelse af afgørelser efter loven eller de  

 regler, der fastsættes i medfør af loven, skal være anlagt inden 6 måneder  

 efter, at afgørelsen eller beslutningen er meddelt.
 § 24. I lov nr. 420 af 13. juni 1990 om affaldsdepoter indsættes i  

§ 12, stk. 1, som 2. pkt. :
»Underretningen skal tillige indeholde oplysning om mulighederne for  

 oprydning i henhold til værditabsloven.« § 25. I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 1223 af 17. december 1992, som  

 senest ændret ved § 3 i lov nr. 1078 af 23. december 1992, indsættes i §  

 17 A, stk. 2, som 2. pkt.:
»Det samme gælder renter af lån ydet efter værditabslovens §  

 10.« § 26. I lov om beskatning af fortjeneste ved afståelse af fast  

 ejendom (ejendomsavancebeskatningsloven), jf. lovbekendtgørelse nr. 866 af  

 22. oktober 1992, indsættes i § 11 som 3. pkt.:
»Fortjeneste indvundet ved afhændelse efter værditabslovens § 11  

 medregnes heller ikke.« § 27. I lov om stempelafgift, jf. lovbekendtgørelse nr. 742 af 27.  

 august 1992, som senest ændret ved § 2 i lov nr. 1078 af 23. december 1992,  

 indsættes i § 86 som stk. 2:
»Stk. 2. Dokumenter, der udstedes til sikkerhed over for staten efter  

 § 10 i værditabsloven, er stempelfri.« Kapitel 5 Straffe- og ikrafttrædelsesbestemmelser § 28. Medmindre højere straf er forskyldt efter den øvrige  

 lovgivning, straffes med bøde eller hæfte den, der 1) modvirker adgangen til en ejendom i strid med § 18, jf.  

 affaldsdepotlovens § 10, eller 2) forsætligt undlader at give oplysninger i strid med § 18, jf.  

 affaldsdepotlovens § 11.
 Stk. 2. Straffen kan under skærpende omstændigheder stige til  

 fængsel i indtil 1 år.
Stk. 3. I regler, der udstedes i medfør af § 22, kan der  

 fastsættes straf af bøde eller hæfte.
Det kan endvidere fastsættes, at  

 straffen kan stige til fængsel i indtil 1 år under tilsvarende omstændigheder  

 som anført i stk. 2.
 Stk. 4. For overtrædelser, der begås af aktieselskaber,  

 andelsselskaber eller lignende, kan der pålægges selskabet som sådant  

 bødeansvar.
 Stk. 5. Er overtrædelsen begået af staten, en amtskommune, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, amtskommunen, kommunen eller det kommunale  

 fællesskab bødeansvar.
 § 29. Loven træder i kraft den 1. september 1993.
 § 30. Loven gælder ikke for Færøerne og Grønland.
