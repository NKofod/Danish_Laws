Nr LSF 138 Forslag til Lov om ændring af lov om folkekirkens økonomi(Budgetprocedure,  

 kirkebladsudgifter, finansiering af præstestillinger, oprettelse af  

 provstiudvalgskasse m.v.) Fremsat af kirkeministeren (Ole Vig Jensen) den 22. januar 1997 Vedtaget ved tredjebehandling den 16. maj 1997 Lov nr. 420 af 10/06/1997 § 1 I lov om folkekirkens økonomi, jf. lovbekendtgørelse nr. 627 af 4. juli  

 1994, foretages følgende ændringer:
 1. I § 2, stk. 1, indsættes efter nr. 10 som nyt nummer:
»11) Annoncering i lokalaviser m.v. samt trykning og distribution  

 m.v. af kirkeblad i sognet, kirkedistriktet eller pastoratet.« Nr. 11-14 bliver herefter nr. 12-15.
 2. § 4, stk. 3, affattes således:
»Stk. 3. Kirkeministeren fastsætter nærmere regler om  

 udarbejdelse og indsendelse til provstiudvalget af budgetter for kirke- og  

 præstegårdskasserne.« 3. I § 5, stk. 1, udgår », der afholdes senest 15.  

 juni«, og som 2. pkt. indsættes:
»Der kan afholdes flere budgetsamråd.« 4. I § 5 indsættes som stk. 4:
»Stk. 4. Kirkeministeren fastsætter nærmere regler om  

 afholdelse af budgetsamråd.« 5. I § 7 udgår »senest 1. august«.
 6. § 9, stk. 1, 1. pkt., ophæves, og i stedet indsættes:
»Menighedsrådet aflægger årligt regnskab for kirkekassen.
Er der  

 oprettet en præstegårdskasse, aflægger menighedsrådene på et fællesmøde  

 årligt regnskab for denne.« 7. § 9, stk. 3, 1. pkt., ophæves.
 8. I § 11, stk. 1, indsættes efter »§ 2,»:  

 »§ 17 c, stk. 3 og 4,».
 9. I § 15, stk. 1, ændres »1. marts« til:  

 »en af kirkeministeren fastsat frist« og »budget« til:  

 »forslag til budget«.
 10. Efter § 17 indsættes som nyt kapitel:
»Kapitel 2 a Provstiudvalg § 17 a.
I hvert provsti vælges et provstiudvalg, der består af  

 provsten og 2-7 læge medlemmer.
Kirkeministeren fastsætter nærmere regler om  

 valgets foretagelse og om antallet af medlemmer.
Stk. 2. Provstiudvalget vælger af sin midte en formand og en  

 næstformand.
Valget sker ved skriftlig afstemning på udvalgets konstituerende  

 møde, som provsten indkalder til.
Valget gælder for udvalgets valgperiode.  

 Medlemmerne af udvalget er pligtige at modtage valg som formand og  

 næstformand.
Provsten virker som udvalgets forretningsførende medlem og  

 drager omsorg for udførelsen af udvalgets beslutninger.
Stk. 3. Provstiudvalgets endelige behandling af kirke- og  

 præstegårdskassernes årlige budget og af provstiudvalgskassens årlige budget  

 sker i offentlige møder.
Bortset herfra bestemmer udvalget selv, i hvilket  

 omfang dets møder skal være offentlige, og fastsætter selv sin  

 forretningsorden.
Er der uenighed i provstiudvalget om forretningsgangen, kan  

 spørgsmål herom forelægges stiftsøvrigheden til afgørelse.
Stk. 4. De i lov om menighedsråd § 46, stk. 1, nævnte regler om  

 annullation og suspension af beslutninger finder tilsvarende anvendelse over  

 for et provstiudvalgs beslutninger, der strider mod lovgivningen.
Endvidere  

 finder de i lov om menighedsråd § 46, stk. 2-5, og § 48 nævnte regler om  

 pålæggelse af tvangsbøder i forbindelse med ulovlige undladelser, anlæggelse  

 af erstatningssager ved domstolene, frafald af erstatningsanlæg mod betaling  

 af erstatningsretlig bod samt nedsættelse eller helt bortfald af en  

 erstatning tilsvarende anvendelse over for medlemmer af provstiudvalg, der er  

 ansvarlige for en undladelse eller for, at en kirkekasse, en præstegårdskasse  

 eller provstiudvalgskassen er påført et tab.
Stk. 5. Stiftsøvrighedens afgørelser efter stk. 4, 1. pkt., kan af  

 provstiudvalget indbringes for kirkeministeren.
Stiftsøvrighedens afgørelser  

 efter stk. 4, 2. pkt., kan af de pågældende medlemmer af provstiudvalget  

 indbringes for kirkeministeren.
 Stk. 6. Nærmere regler for provstiudvalgets virksomhed, herunder  

 beføjelser med hensyn til behandling og godkendelse af kirke- og  

 præstegårdskassernes årlige budget, fastsættes af kirkeministeren.
§ 17 b.
Kirkeministeren kan bestemme, at der for en kommune med  

 flere provstier eller dele af flere provstier oprettes et budgetudvalg.  

 Nærmere regler for budgetudvalgets sammensætning, valg og virksomhed  

 fastsættes af kirkeministeren.
§ 17 c.
Ordinært valg til provstiudvalg skal foretages inden  

 udgangen af marts måned i året efter, at ordinært valg til menighedsråd har  

 fundet sted.
Valget gælder fra 1. april, og valgperioden er 4 år.
 Stk. 2. Ved hvert provstiudvalg oprettes en provstiudvalgskasse,  

 der bestyres af provstiudvalget.
 Stk. 3. Udgifterne til valg af provstiudvalgene og til disses  

 møder, herunder befordringsgodtgørelse og diæter til de valgte medlemmer samt  

 udvalgenes udgifter til medhjælp, kontorartikler m.v., udredes af  

 provstiudvalgskassen efter kirkeministerens nærmere bestemmelse.
Stk. 4. Udgifter til provstiudvalgsmedlemmers deltagelse i kurser  

 m.v., der må anses af betydning for udøvelsen af hvervet som  

 provstiudvalgsmedlem, afholdes af provstiudvalgskassen.
Der vil endvidere  

 efter kirkeministerens bestemmelse af provstiudvalgskassen kunne ydes valgte  

 provstiudvalgsmedlemmer erstatning for dokumenteret tabt arbejdsfortjeneste i  

 forbindelse med deltagelse i sådanne kurser m.v.
§ 17 d.
Provstiudvalgskassens udgifter dækkes gennem ligning på  

 folkekirkens medlemmer i kommunen.
Omfatter provstiet flere kommuner eller  

 dele af flere kommuner, dækkes udgifter til provstiudvalgskassen gennem  

 ligning på folkekirkens medlemmer i kommunerne.
 Stk. 2. Provstiudvalget udarbejder årligt budget over  

 provstiudvalgskassens indtægter og udgifter for det kommende regnskabsår.
 Stk. 3. Ligningsbeløbet til provstiudvalgskassen fastsættes af  

 provstiudvalget.
 Stk. 4. Kirkeministeren fastsætter nærmere regler om udarbejdelse  

 af budget for provstiudvalgskassen.
 Stk. 5. Regnskabsåret for provstiudvalgskassen er kalenderåret.
Stk. 6. Provstiudvalget aflægger årligt regnskab for  

 provstiudvalgskassen.
Kirkeministeren fastsætter nærmere regler om  

 regnskabernes aflæggelse, om revision og om stiftsøvrighedens godkendelse af  

 regnskaberne.« 11. I § 18, stk. 1, indsættes efter »kirke- og  

 præstegårdskasserne«: »og provstiudvalgskasserne«.
 12. I § 18, stk. 5, indsættes som 3. pkt.:
»På samme måde forholdes med ligningsbeløbet til  

 provstiudvalgskassen, for så vidt provstiet omfatter flere kommuner.« 13. § 19 affattes således:
» § 19. Landskirkeskatten udbetales til stiftsøvrighederne.  

 Ligningsbeløb til kirke- og præstegårdskasserne bortset fra beløb til  

 imødegåelse af uforudsete udgifter, jf. § 6, stk. 1, udbetales til  

 vedkommende menighedsråd.
Ligningsbeløb til provstiudvalgskassen og beløb til  

 imødegåelse af uforudsete udgifter, jf. § 6, stk. 1, udbetales til  

 vedkommende provstiudvalg.
 Stk. 2. Et beløb, der står tilbage ved regnskabsårets slutning,  

 anvendes af kommunalbestyrelsen til nedbringelse af det følgende års ligning.
Stk. 3. Kommunalbestyrelsen kan med provstiudvalgets tilslutning  

 yde et menighedsråd eller provstiudvalget forskud på ligningsbeløbet for det  

 nærmest følgende regnskabsår.« 14. I § 20, stk. 2, indsættes som 2. pkt.:
»Ved opgørelsen af fællesfondens udgifter til lønninger til provster  

 og præster bortses fra de udgifter, som vedrører betjening af institutioner  

 eller grupper af personer, for hvilke der ikke er oprettet  

 menighedsråd.« 15. Kapitel 6 ophæves, og i stedet indsættes:
»Kapitel 6 Samarbejde mellem kirkelige instanser m.v.
 § 24. De i lov om menighedsråd § 43, stk. 1-6, nævnte regler om  

 samarbejde mellem menighedsråd finder tilsvarende anvendelse på samarbejde  

 mellem stiftsøvrighed og provstiudvalg, mellem to eller flere  

 stiftsøvrigheder, mellem to eller flere provstiudvalg og mellem menighedsråd  

 og en eller flere stiftsøvrigheder eller provstiudvalg.
Stk. 2. Den i lov om menighedsråd § 43, stk. 7, nævnte regel om  

 dispensation fra dele af den kirkelige lovgivning til et menighedsråd finder  

 tilsvarende anvendelse på et provstiudvalg eller en stiftsøvrighed, hvis det  

 er ønskeligt af hensyn til løsningen af folkekirkelige opgaver i henholdsvis  

 provstiet eller stiftet.« § 2 Loven træder i kraft den 1. januar 1998. Bestemmelserne i § 1, nr. 8, og §  

 1, nr. 10-13, om oprettelse af en provstiudvalgskasse har dog først virkning  

 for budgetlægningen vedrørende budgetår 1999. Endvidere har reglen i § 1, nr.  

 10, om antallet af læge medlemmer til provstiudvalget først virkning for de  

 provstiudvalg, der vælges ved de ordinære valg til provstiudvalg i 2001.
§ 3 Loven gælder ikke for Færøerne og Grønland.
Loven kan ved kgl. anordning  

 sættes i kraft for Færøerne med de afvigelser, som de særlige færøske forhold  

 tilsiger.
Oprindeligt fremsat forslag § 1 I lov om folkekirkens økonomi, jf. lovbekendtgørelse nr. 627  

 af 4. juli 1994, foretages følgende ændringer:
 1. I § 2, stk. 1, indsættes efter nr. 10 som nyt  

 nummer:
 »11) Trykning og distribution m.v. af kirkeblad i sognet,  

 kirkedistriktet eller pastoratet.«.
 Nr. 11-14 bliver herefter nr. 12-15.
 2. § 4, stk. 3, affattes således:
 » Stk. 3. Kirkeministeren fastsætter nærmere regler om  

 udarbejdelse og indsendelse til provstiudvalget af budgetter for kirke- og  

 præstegårdskasserne.«.
 3. I § 5, stk. 1, udgår: », der afholdes senest 15.  

 juni«, og som 2. pkt. indsættes:
 »Der kan afholdes flere budgetsamråd.«.
 4. I § 5 indsættes som stk. 4 :
 »Stk. 4. Kirkeministeren fastsætter nærmere regler om  

 afholdelse af budgetsamråd.«.
 5. I § 7 udgår: »senest 1. august«.
 6. § 9, stk. 1, 1. pkt., ophæves og i stedet indsættes:
»Menighedsrådet aflægger årligt regnskab for kirkekassen.
Er der  

 oprettet en præstegårdskasse, aflægger menighedsrådene på et fællesmøde  

 årligt regnskab for denne.«.
 7. § 9, stk. 3, 1. pkt., ophæves.
 8. Efter § 9 indsættes som nye kapitler:
»Kapitel 1 a Beslutning om ændringer af budgetproceduren m.v.
§ 9 a.
Efter anmodning fra et provstiudvalg eller mindst en  

 tredjedel af menighedsrådene i ligningsområdet skal der afholdes et møde,  

 hvor der kan træffes beslutning om, at der i ligningsområdet indføres:
 1) Et forberedende budgetsamråd.
 2) Et besluttende budgetsamråd.
 3) En rammeordning vedrørende disponering af indtægter og udgifter efter  

 regler fastsat af kirkeministeren.
 4) En sognefuldmagt.
 Stk. 2. Mødet er offentligt.
Stk. 3. Hvert menighedsråd i ligningsområdet udpeger 2 af sine  

 medlemmer til at repræsentere menighedsrådet på mødet.
De pågældende samt  

 medlemmerne af ligningsområdets provstiudvalg er forpligtet til at deltage i  

 mødet.
Stk. 4. På mødet kan der træffes beslutning om ændring af  

 budgetproceduren, jf. stk. 1. Alle de i stk. 3 nævnte repræsentanter for  

 menighedsrådene i ligningsområdet skal deltage i afstemningen.
Beslutninger  

 træffes ved enstemmighed.
 Stk. 5. Afstemninger skal foretages således, at det klart fremgår,  

 hvorledes den enkelte stemmer.
§ 9 b.
Formanden for provstiudvalget fastsætter tid og sted for  

 mødet og indkalder provstiudvalg og menighedsråd i ligningsområdet til dette.  

 Såfremt ligningsområdet omfatter flere provstier eller dele af flere  

 provstier, varetages de i 1. pkt. nævnte opgaver af formanden for  

 provstiudvalget i det provsti med flest menighedsrådskredse i  

 ligningsområdet.
Stk. 2. Bekendtgørelse om afholdelse af mødet sker efter  

 provstiudvalgets beslutning på en måde, der sikrer, at offentligheden bliver  

 bekendt med mødets afholdelse.
I bekendtgørelsen angives, hvilke emner der  

 skal behandles på mødet.
Såfremt ligningsområdet omfatter flere provstier  

 eller dele af flere provstier, træffes de i 1. og 2. pkt. nævnte beslutninger  

 af provstiudvalget i det provsti med flest menighedsrådskredse i  

 ligningsområdet.
 Stk. 3. Mødet ledes af den formand, som ifølge stk. 1 har indkaldt  

 til mødet.
§ 9 c.
Mødets beslutninger indføres i beslutningsprotokollen for  

 det provstiudvalg, hvis formand har indkaldt til mødet.
I  

 beslutningsprotokollen anføres det, hvorledes den enkelte repræsentant har  

 stemt.
Beslutningsprotokollen underskrives ved slutningen af mødet af de  

 personer, jf. § 9a, stk. 3, som har deltaget i mødet.
Enhver af disse  

 personer kan forlange sit særstandpunkt kort tilført beslutningsprotokollen  

 og ved sager, der skal fremsendes til anden myndighed, kræve, at denne  

 samtidig gøres bekendt med indholdet af protokollen.
Den pågældende kan ved  

 sagens fremsendelse ledsage denne med en begrundelse for sit særstandpunkt.
Kapitel 1 b Forberedende budgetsamråd § 9 d.
Inden fristen for  

 menighedsrådenes indsendelse af budgetterne for de kirkelige kasser i  

 ligningsområdet til provstiudvalget, jf. § 4, stk. 3, indkalder  

 provstiudvalget hvert menighedsråd i ligningsområdet til forberedende  

 budgetsamråd.
 Stk. 2. Menighedsrådene i ligningsområdet er forpligtet til at  

 lade sig repræsentere under budgetsamrådet med to menighedsrådsmedlemmer.
Stk. 3. I det forberedende budgetsamråd belyses de økonomiske  

 forhold i ligningsområdet, og prioriteringen af større udgiftskrævende  

 projekter i ligningsområdet forhandles.
Det forberedende budgetsamråd har  

 ikke besluttende myndighed.
 Stk. 4. Det forberedende budgetsamråd er offentligt.
 Stk. 5. Provstiudvalget forbereder det forberedende budgetsamråd.
Stk. 6. Bekendtgørelse om afholdelse af det forberedende  

 budgetsamråd sker efter provstiudvalgets bestemmelse på en måde, der sikrer,  

 at offentligheden bliver bekendt med afholdelsen.
I bekendtgørelsen angives,  

 hvilke emner der skal behandles på det forberedende budgetsamråd.
 Stk. 7. Såfremt ligningsområdet omfatter flere provstier eller  

 dele af flere provstier, varetages de i stk. 1, 5 og 6 nævnte opgaver af  

 provstiudvalgene i forening.
Kapitel 1 c Besluttende budgetsamråd § 9 e.
Det besluttende  

 budgetsamråd består af medlemmerne af ligningsområdets provstiudvalg og to  

 repræsentanter for hvert menighedsråd i ligningsområdet.
Stk. 2. Det besluttende budgetsamråd fastsætter ligningsbeløbet  

 til kommunens kirke- og præstegårdskasser.
Ved ligningsbeløbets fastsættelse  

 finder reglerne i § 6, stk. 1, 2.-3. pkt., § 6, stk. 2, samt § 17 a, stk. 6,  

 tilsvarende anvendelse.
 Stk. 3. Det besluttende budgetsamråd fastlægger retningslinier for  

 en overordnet økonomisk prioritering for de følgende tre år efter budgetåret.
§ 9 f.
Det besluttende budgetsamråd afholder:
1) et møde, før menighedsrådene skal indsende budgetter for de kirkelige  

 kasser i ligningsområdet til provstiudvalget, jf. § 4, stk. 3, og 2) et møde, før provstiudvalget træffer afgørelse om godkendelse af kirke-  

 og præstegårdskassernes budget for det kommende regnskabsår, jf. § 7.
 Stk. 2. Der afholdes yderligere møder i det besluttende  

 budgetsamråd, når et provstiudvalg i ligningsområdet eller mindst en  

 tredjedel af menighedsrådene i ligningsområdet forlanger det.
Stk. 3. Møder i det besluttende budgetsamråd er offentlige.  

 Bekendtgørelse om afholdelse af møde i det besluttende budgetsamråd sker  

 efter provstiudvalgets bestemmelse på en måde, der sikrer, at offentligheden  

 bliver bekendt med mødets afholdelse.
I bekendtgørelsen angives, hvilke emner  

 der skal behandles på mødet.
§ 9 g.
Provstiudvalget forbereder det besluttende budgetsamråds  

 møder.
 Stk. 2. Formanden for provstiudvalget fastsætter tid og sted for  

 møderne og indkalder de i § 9e, stk. 1, nævnte personer til disse.
 Stk. 3. Formanden for provstiudvalget sørger for, at det fornødne  

 materiale tilsendes de i § 9e, stk. 1, nævnte personer i god tid før mødet.
 Stk. 4. Formanden for provstiudvalget leder det besluttende  

 budgetsamråds møder.
§ 9 h.
Det besluttende budgetsamråd træffer sine beslutninger i  

 møder.
Budgetsamrådet er beslutningsdygtigt, når mindst halvdelen af  

 repræsentanterne for menighedsrådene i ligningsområdet er til stede.
Stk. 2. I afstemningen deltager alene repræsentanterne for  

 menighedsrådene i ligningsområdet.
Afstemning sker således, at det klart  

 fremgår, hvorledes den enkelte repræsentant for menighedsrådene i  

 ligningsområdet stemmer.
 Stk. 3. Beslutninger træffes ved stemmeflertal.
 Stk. 4. Budgetsamrådet vedtager selv sin forretningsorden.
§ 9 i.
Det besluttende budgetsamråds beslutninger indføres i  

 beslutningsprotokollen for det provstiudvalg, hvis formand har indkaldt til  

 mødet.
I beslutningsprotokollen anføres det, hvorledes den enkelte  

 repræsentant har stemt.
Beslutningsprotokollen underskrives ved slutningen af  

 mødet af de personer, jf. § 9e, stk. 1, som har deltaget i mødet.
Enhver af  

 disse personer kan forlange sit særstandpunkt kort tilført  

 beslutningsprotokollen og ved sager, der skal fremsendes til anden myndighed,  

 kræve, at denne samtidig gøres bekendt med indholdet af protokollen.
Den  

 pågældende kan ved sagens fremsendelse ledsage denne med en begrundelse for  

 sit særstandpunkt.
§ 9 j.
Såfremt ligningsområdet omfatter flere provstier eller dele  

 af flere provstier, varetages de i § 9f, stk. 3, og § 9g, stk. 1, nævnte  

 opgaver af provstiudvalgene i forening.
 Stk. 2. Såfremt ligningsområdet omfatter flere provstier eller  

 dele af flere provstier, varetages de i § 9g, stk. 2-4, nævnte opgaver af  

 formanden for provstiudvalget i det provsti med flest menighedsrådskredse i  

 ligningsområdet.
Kapitel 1 d Indførelse af en sognefuldmagt i ligningsområdet § 9 k.  

 Ved indførelse af en sognefuldmagt i ligningsområdet kan der udover de i § 2,  

 stk. 1, nr. 1-11, og nr. 13-15, nævnte udgifter af kirkekassen afholdes  

 udgifter vedrørende sognets eller kirkedistriktets kirkelige aktiviteter og  

 udgifter til fremme af det kirkelige liv i pastoratet eller kommunen eller  

 til kirkelige formål af betydning for stiftet som helhed.
Kapitel 1 e Ophør af beslutning om ændringer af budgetproceduren m.v. § 9  

 l.
Et menighedsråd kan opsige den i § 9a, stk. 1, etablerede  

 budgetprocedure ved skriftligt at meddele dette til provstiudvalget.
 Stk. 2. Opsigelse skal foretages med 12 måneders varsel til  

 udgangen af et regnskabsår.
 Stk. 3. Opsigelsen indebærer, at budgetlægningen for samtlige  

 kirkelige kasser i ligningsområdet foretages efter reglerne i kapitel  

 1.«.
 9. I § 11, stk. 1, indsættes efter » § 2,»:  

 » § 17c, stk. 3-4,».
 10. I § 15, stk. 1, ændres »1. marts« til:  

 »en af kirkeministeren fastsat frist« og »budget« til:  

 »forslag til budget«.
 11. Efter § 17 indsættes som et nyt kapitel:
»Kapitel 2 a Provstiudvalg § 17 a.
I hvert provsti vælges et  

 provstiudvalg, der består af provsten og 2-7 læge medlemmer.
Kirkeministeren  

 fastsætter nærmere regler om valgets foretagelse og om antallet af medlemmer.
Stk. 2. Provstiudvalget vælger af sin midte en formand og en  

 næstformand.
Valget sker ved skriftlig afstemning på udvalgets konstituerende  

 møde, som provsten indkalder til.
Valget gælder for udvalgets valgperiode.  

 Medlemmerne af udvalget er pligtige at modtage valg som formand og  

 næstformand.
Provsten virker som udvalgets forretningsførende medlem og  

 drager omsorg for udførelsen af udvalgets beslutninger.
Stk. 3. Provstiudvalgets endelige behandling af kirke- og  

 præstegårdskassernes årlige budget og af provstiudvalgskassens årlige budget  

 sker i offentlige møder.
Bortset herfra bestemmer udvalget selv, i hvilket  

 omfang dets møder skal være offentlige, og fastsætter selv sin  

 forretningsorden.
Er der uenighed i provstiudvalget om forretningsgangen, kan  

 spørgsmål herom forelægges stiftsøvrigheden til afgørelse.
Stk. 4. De i lov om menighedsråd § 46, stk. 1, nævnte regler om  

 annullation og suspension af beslutninger finder tilsvarende anvendelse over  

 for et provstiudvalgs beslutninger, der strider mod lovgivningen.
Endvidere  

 finder de i lov om menighedsråd § 46, stk. 2-5, og § 48 nævnte regler om  

 pålæggelse af tvangsbøder i forbindelse med ulovlige undladelser, anlæggelse  

 af erstatningssager ved domstolene, frafald af erstatningsanlæg mod betaling  

 af erstatningsretlig bod samt nedsættelse eller helt bortfald af en  

 erstatning tilsvarende anvendelse over for medlemmer af provstiudvalg, der er  

 ansvarlige for en undladelse eller for, at en kirkekasse, en præstegårdskasse  

 eller provstiudvalgskassen er påført et tab.
Stk. 5. Stiftsøvrighedens afgørelser efter stk. 4, 1. pkt., kan af  

 provstiudvalget indbringes for kirkeministeren.
Stiftsøvrighedens afgørelser  

 efter stk. 4, 2. pkt., kan af de pågældende medlemmer af provstiudvalget  

 indbringes for kirkeministeren.
 Stk. 6. Nærmere regler for provstiudvalgets virksomhed, herunder  

 beføjelser med hensyn til behandling og godkendelse af kirke- og  

 præstegårdskassernes årlige budget, fastsættes af kirkeministeren.
§ 17 b.
Kirkeministeren kan bestemme, at der for en kommune med  

 flere provstier eller dele af flere provstier oprettes et budgetudvalg.  

 Nærmere regler for budgetudvalgets sammensætning, valg og virksomhed  

 fastsættes af kirkeministeren.
§ 17 c.
Ordinært valg til provstiudvalg skal foretages inden  

 udgangen af marts måned i året efter, at ordinært valg til menighedsråd har  

 fundet sted.
Valget gælder fra 1. april, og valgperioden er 4 år.
 Stk. 2. Ved hvert provstiudvalg oprettes en provstiudvalgskasse,  

 der bestyres af provstiudvalget.
 Stk. 3. Udgifterne til valg af provstiudvalgene og til disses  

 møder, herunder befordringsgodtgørelse og diæter til de valgte medlemmer samt  

 udvalgenes udgifter til medhjælp, kontorartikler m.v., udredes af  

 provstiudvalgskassen efter kirkeministerens nærmere bestemmelse.
Stk. 4. Udgifter til provstiudvalgsmedlemmers deltagelse i kurser  

 m.v., der må anses af betydning for udøvelsen af hvervet som  

 provstiudvalgsmedlem, afholdes af provstiudvalgskassen.
Der vil endvidere  

 efter kirkeministerens bestemmelse af provstiudvalgskassen kunne ydes valgte  

 provstiudvalgsmedlemmer erstatning for dokumenteret tabt arbejdsfortjeneste i  

 forbindelse med deltagelse i sådanne kurser m.v.
§ 17 d.
Provstiudvalgskassens udgifter dækkes gennem ligning på  

 folkekirkens medlemmer i kommunen.
Omfatter provstiet flere kommuner eller  

 dele af flere kommuner dækkes udgifter til provstiudvalgskassen gennem  

 ligning på folkekirkens medlemmer i kommunerne.
 Stk. 2. Provstiudvalget udarbejder årligt budget over  

 provstiudvalgskassens indtægter og udgifter for det kommende regnskabsår.
 Stk. 3. Ligningsbeløbet til provstiudvalgskassen fastsættes af  

 provstiudvalget.
 Stk. 4. Kirkeministeren fastsætter nærmere regler om udarbejdelse  

 af budget for provstiudvalgskassen.
 Stk. 5. Regnskabsåret for provstiudvalgskassen er kalenderåret.
Stk. 6. Provstiudvalget aflægger årligt regnskab for  

 provstiudvalgskassen.
Kirkeministeren fastsætter nærmere regler om  

 regnskabernes aflæggelse, om revision og om stiftsøvrighedens godkendelse af  

 regnskaberne.«.
 12. I § 18, stk. 1, indsættes efter »kirke- og  

 præstegårdskasserne«: »og provstiudvalgskasserne«.
 13. I § 18, stk. 5, indsættes som 3. pkt .:
 »På samme måde forholdes med ligningsbeløbet til  

 provstiudvalgskassen, for så vidt provstiet omfatter flere kommuner.«.
 14. § 19 affattes således:
» § 19. Landskirkeskatten udbetales til stiftsøvrighederne.  

 Ligningsbeløb til kirke- og præstegårdskasserne bortset fra beløb til  

 imødegåelse af uforudsete udgifter, jf. § 6, stk. 1, udbetales til  

 vedkommende menighedsråd.
Ligningsbeløb til provstiudvalgskassen og beløb til  

 imødegåelse af uforudsete udgifter, jf. § 6, stk. 1, udbetales til  

 vedkommende provstiudvalg.
 Stk. 2. Et beløb, der står tilbage ved regnskabsårets slutning,  

 anvendes af kommunalbestyrelsen til nedbringelse af det følgende års ligning.
 Stk. 3. Kommunalbestyrelsen kan med provstiudvalgets tilslutning  

 yde et menighedsråd eller provstiudvalget forskud på ligningsbeløbet for det  

 nærmest følgende regnskabsår.«.
 15. I § 20, stk. 2, indsættes som 2. pkt .:
 »Ved opgørelsen af fællesfondens udgifter til lønninger til provster  

 og præster bortses fra de udgifter, som vedrører betjening af institutioner  

 eller grupper af personer, for hvilke der ikke er oprettet  

 menighedsråd.«.
 16. Kapitel 6 ophæves og i stedet indsættes:
»Kapitel 6 Samarbejde mellem kirkelige instanser m.v. § 24. De i lov  

 om menighedsråd § 43, stk. 1-6, nævnte regler om samarbejde mellem  

 menighedsråd finder tilsvarende anvendelse på samarbejde mellem  

 stiftsøvrighed og provstiudvalg, mellem to eller flere stiftsøvrigheder,  

 mellem to eller flere provstiudvalg og mellem menighedsråd og en eller flere  

 stiftsøvrigheder eller provstiudvalg.
 Stk. 2. Den i lov om menighedsråd § 43, stk. 7, nævnte regel om  

 dispensation fra dele af den kirkelige lovgivning til et menighedsråd finder  

 tilsvarende anvendelse for et provstiudvalg eller en stiftsøvrighed, hvis det  

 er ønskeligt af hensyn til løsningen af folkekirkelige opgaver i henholdsvis  

 provstiet eller stiftet.«.
 § 2 Stk. 1. Loven træder i kraft den 1. januar 1998.  

 Bestemmelserne i § 1, nr. 9, og § 1, nr. 11-14, om oprettelse af en  

 provstiudvalgskasse har dog først virkning for budgetlægningen vedrørende  

 budgetår 1999. Endvidere har reglen i § 1, nr. 11, om antallet af læge  

 medlemmer til provstiudvalget først virkning for de provstiudvalg, der vælges  

 ved de ordinære valg til provstiudvalg i 2001.
 Stk. 2. Kirkeministeren fremsætter senest i folketingsåret  

 2001/2002 forslag til revision af bestemmelserne om indførelse af en  

 sognefuldmagt i et ligningsområde.
§ 3 Loven gælder ikke for Færøerne og Grønland.
Loven kan ved kgl.  

 anordning sættes i kraft for Færøerne med de afvigelser, som de særlige  

 færøske forhold tilsiger.
Bemærkninger til lovforslaget I.
Almindelige bemærkninger 1. Baggrunden for lovforslaget Den 17. januar 1996 fremsatte kirkeministeren forslag til lov om ændring  

 af lov om folkekirkens økonomi (Budgetprocedurer, kirkebladsudgifter m.v.)  

 for Folketinget. (Folketingstidende FF side 2751, Tillæg A side 3309, FF side  

 3225 og Tillæg B side 970).
 Formålet med lovforslaget var at styrke menighedsrådenes og  

 provstiudvalgenes mulighed for sikker og nøjagtig budgettering af kirke- og  

 præstegårdskassernes indtægter og udgifter og i øvrigt at tilpasse  

 regelgrundlaget med henblik på en fremtidig smidiggørelse og forenkling af  

 retningslinierne for budgetlægning og regnskabsaflæggelse inden for  

 folkekirken, samt at give menighedsrådene adgang til at finansiere udgifter  

 vedrørende udgivelse af kirkeblad som en almindelig driftsudgift på  

 kirkekassens budget.
 Medlemmer af Folketingets Kirkeudvalg udtrykte under behandlingen af dette  

 lovforslag ønske om at få belyst, hvilke konsekvenser - herunder i form af  

 afledte virkninger - et forslag om at lade menighedsrådene budgettere med  

 »kirkelige aktiviteter« efter ønsker og behov ville have.
På baggrund af dette ønske nedsatte kirkeministeren ved brev af den 10.  

 maj 1996 Udvalg vedrørende budgetlægningen for kirkekasserne m.v.
Dette  

 udvalg afgav sin betænkning den 6. december 1996 (betænkning 1327/1996).
Det nu fremsatte lovforslag svarer dels til udvalgets lovforslag, jf.  

 betænkningens kapitel 3, og dels til det den 17. januar 1996 fremsatte  

 forslag.
Lovforslaget indeholder herudover en række redaktionelle ændringer.
2. Lovforslagets indhold a) Adgang til finansiering af kirkebladsudgifter m.v.
 Det foreslås, at udgifter til trykning og distribution m.v. af kirkeblad  

 overføres fra rådighedsbeløbet i lov om folkekirkens økonomi § 2a til den  

 almindelige opregning i lov om folkekirkens økonomi § 2 over udgifter, der  

 kan afholdes af kirkekassen, jf. nærmere bemærkningerne til § 1, nr. 1.  

 Herved vil der blive et fornyet spillerum indenfor rådighedsbeløbets grænse  

 på p.t. kr. 109.000 (budgetår 1997) til, at menighedsrådene kan iværksætte  

 nye folkekirkelige aktiviteter.
b) Nye regler med henblik på smidiggørelse og tilpasning af budget-,  

 regnskabs- og revisionssystemerne i folkekirken Lovforslaget indeholder i § 1, nr. 2-6, bemyndigelse for kirkeministeren  

 til administrativt at fastsætte ændrede bestemmelser om frister for  

 menighedsrådenes aflevering af budgetter for kirke- og præstegårdskasserne,  

 afholdelse af budgetsamråd og frister for provstiudvalgenes godkendelse af  

 budgetterne, og for regnskabsaflæggelse og revision.
 Desuden indeholder lovforslaget en bemyndigelse for ministeren til at  

 ændre tidspunktet for stiftsøvrighedernes aflevering af budgetter for  

 fællesfondens indtægter og udgifter i stiftet, jf. nærmere bemærkningerne  

 nedenfor til § 1, nr. 10.
 Forslagene går derfor teknisk ud på at fjerne alle fristbestemmelser  

 vedrørende aflevering af budgetter, afholdelse af budgetsamråd, godkendelse  

 af budgetter og om regnskabsaflæggelse og revision fra selve lovteksten og  

 samtidig at indsætte de fornødne bemyndigelser for ministeren. Ændringerne  

 for så vidt angår kirke- og præstegårdskasserne foreslås sat i kraft den 1.  

 januar 1998, således at menighedsrådene i 1998, når budgetterne for 1999 skal  

 laves, kan disponere ud fra nye frister.
 Det er tanken, at lovændringen følges op med en bekendtgørelse, hvori de  

 fornødne bestemmelser vedrørende frister m.v. fastsættes.
Efter den gældende retstilstand udarbejder menighedsrådene årligt  

 budgetter over kirke- og præstegårdskassernes indtægter og udgifter.
Efter  

 den nugældende bestemmelse i lov om folkekirkens økonomi § 4, stk. 3,  

 indsender menighedsrådene budgetterne for kirke- og præstegårdskasserne til  

 provstiudvalget inden den 1. april.
Regnskabsåret for kirke- og præstegårdskasserne er kalenderåret og ifølge  

 lov om folkekirkens økonomi § 9, stk. 1, aflægges regnskaberne for kirke- og  

 præstegårdskasserne inden den 1. april efter regnskabsårets udløb.
Regnskabet  

 revideres af en provstirevisor og forudsættes godkendt af provstiudvalget  

 inden 1. november efter regnskabsårets udløb, jf. lov om folkekirkens økonomi  

 § 9, stk. 3, hvorefter revisionen skal være tilendebragt inden 1. november,  

 medmindre særlige forhold gør sig gældende.
Med henblik på budgetlægning og prioritering af udgiftskrævende  

 foranstaltninger m.m. i provstiet eller de enkelte ligningsområder deltager  

 menighedsrådene hvert år i en drøftelse med provstiudvalget om de enkelte  

 budgetforslag og deres prioritering.
Det bestemmes således i lov om  

 folkekirkens økonomi § 5, at provstiudvalget efter modtagelsen af budget for  

 kirke- og præstegårdskasserne indkalder en eller to repræsentanter for hvert  

 menighedsråd til et budgetsamråd, der afholdes senest 15. juni.  

 Budgetsamrådet har ikke besluttende myndighed.
 Efter at budgetsamråd har været afholdt, træffer provstiudvalget, jf. den  

 nugældende bestemmelse i lov om folkekirkens økonomi § 7, senest den 1.  

 august afgørelse om godkendelse af kirke- og præstegårdskassernes budget for  

 det kommende år.
Sideløbende med, at menighedsrådene begynder arbejdet med budgetterne, har  

 Kirkeministeriet hidtil udsendt vejledende fremskrivningsprocenter vedrørende  

 forskellige udgiftskategorier m.v. til menighedsråd og provstiudvalg i marts  

 måned i budgetteringsperioden.
Det er fortsat hensigten, men grundlaget for  

 de vejledende oplysninger skal forbedres.
 Gennemførelse af lovforslaget og i forbindelse hermed en hensigtsmæssig  

 tilpasning af fristerne for menighedsrådenes aflevering af budgetter m.v. må  

 derfor også ses i sammenhæng med en påtænkt forbedring af Kirkeministeriets  

 procedure vedrørende udsendelse af fremskrivningsprocenter og andre  

 oplysninger af betydning for budgetlægningen vedrørende kirke- og  

 præstegårdskassernes økonomi til menighedsrådene og provstiudvalgene.
 Samlet set vil gennemførelsen af de foreslåede lovændringer vedrørende  

 budgetproceduren efter lov om folkekirkens økonomi kapitel 1 og udstedelse af  

 de nødvendige administrative bestemmelser sammen med udførligere oplysninger  

 fra Kirkeministeriet give menighedsrådene og provstiudvalgene større  

 sikkerhed i budgetlægningen.
 Det er således hensigten, at oplysninger om følgende forhold skal være  

 tilgængelige for menighedsråd og provstiudvalg i selve budgetteringsfasen:
- Beskatningsgrundlaget for kommunen, dvs. ligningsområdet, i budgetåret  

 som vurderet af Indenrigsministeriet, - Landskirkeskattens størrelse, - Nøjagtige og endelige fremskrivningsprocenter, - Udmøntning af overenskomster, som er kendte på dette tidspunkt, - Størrelsen af de beløb, som tilgår kirkekasserne som hjemfaldne  

 gravstedskapitaler, samt - Størrelsen af de ordinære udligningstilskud til vanskeligt stillede  

 kommuner, jf. lov om folkekirkens økonomi § 13.
c) Ændring af budgetproceduren m.v. i et ligningsområde Med forslaget i § 1, nr. 8, indsættes en række nye kapitler i lov om  

 folkekirkens økonomi, hvorefter menighedsråd og provstiudvalg får mulighed  

 for at tilrettelægge budgetproceduren efter de lokale behov og ønsker.
 Menighedsrådene i et ligningsområde kan således efter forslaget beslutte  

 at indføre et forberedende budgetsamråd, et besluttende budgetsamråd, en  

 rammeordning, en sognefuldmagt eller en kombination af disse muligheder.
Initiativet til en drøftelse af spørgsmålet om at indføre en ny  

 budgetprocedure kan efter forslaget tages både af et provstiudvalg og af  

 mindst en tredjedel af menighedsrådene i ligningsområdet.
En beslutning om at  

 indføre forberedende budgetsamråd, besluttende budgetsamråd, en rammeordning  

 og/eller en sognefuldmagt træffes i et offentligt møde, hvor medlemmerne af  

 provstiudvalget samt to repræsentanter for hvert menighedsråd skal deltage.  

 Det er dog kun repræsentanterne for menighedsrådene, som kan stemme, og der  

 kan efter forslaget kun vælges en anden budgetprocedure end den, der nu er  

 fastlagt i økonomiloven, hvis alle repræsentanter for menighedsråd i et  

 ligningsområde (kommune) deltager i afstemningen og stemmer for ændringen af  

 budgetproceduren.
Et forberedende budgetsamråd skal bruges til at belyse de  

 økonomiske forhold i ligningsområdet og til at drøfte prioritering af større  

 projekter, så de enkelte menighedsråd kan tage disse forhold i betragtning,  

 når budgetterne for de kirkelige kasser skal udarbejdes.
Et forberedende  

 budgetsamråd skal ikke have besluttende kompetence i forhold til de enkelte  

 menighedsråd.
 Menighedsrådene i et ligningsområde kan imidlertid efter forslaget også  

 vedtage at indføre besluttende budgetsamråd .
Et budgetsamråd med besluttende myndighed indebærer, at det er  

 menighedsrådene i ligningsområdet, der har kompetence til at træffe  

 beslutning om ligningsbeløbet til de enkelte kirkelige kasser og dermed også  

 menighedsrådene, der har indflydelse på kirkeskatteniveauet i  

 ligningsområdet.
Denne kompetence tilkommer efter lov om folkekirkens økonomi  

 kapitel 1 provstiudvalget.
Det besluttende budgetsamråd betyder således, at  

 der sker en ændring af kompetencefordelingen mellem provstiudvalg og  

 menighedsråd, således at de vigtige beslutninger i relation til  

 ligningsbeløbets fastsættelse og kirkeskatteniveauet varetages af de organer  

 - nemlig menighedsrådene - som fortrinsvis bruger de kirkelige  

 ligningsmidler.
 Et besluttende budgetsamråd vil således i højere grad end den gældende  

 ordning i lov om folkekirkens økonomi kapitel 1 tilgodese hensynet til, at  

 den, der bruger pengene, også selv skaffer pengene - eller i hvert fald en  

 væsentlig del af dem - altså at kompetence og ansvar er sammenfaldende.
Hvis ansvaret for ligningsbeløbets fastsættelse principielt og praktisk  

 skal overlades til menighedsrådene, forudsætter dette, at budgetsamrådet ikke  

 blot har beslutningsret med hensyn til de enkelte kirkelige kassers  

 ligningsbeløb i det kommende budgetår, men også styrer den mere langsigtede  

 planlægning og prioritering indenfor ligningsområdet.
Budgetsamrådet vil  

 derfor også være forpligtet til at fastlægge retningslinier for en overordnet  

 økonomisk prioritering for de følgende år efter budgetåret.
 At budgetsamrådet træffer beslutning om ligningsbeløbene til de kirkelige  

 kasser - og herunder også om en forhøjelse af det budgetterede underskud med  

 indtil 5% af det samlede ligningsbeløb, jf. lov om folkekirkens økonomi § 6,  

 stk. 1, 2. pkt., - indebærer derimod ikke, at budgetsamrådet tillige  

 godkender de enkelte budgetter.
 Kompetencen til at godkende de kirkelige kassers budgetter skal således  

 fortsat være hos provstiudvalget, idet provstiudvalget i forbindelse med  

 godkendelsen af de kirkelige kassers budgetter udøver legalitetstilsynet, jf.  

 lov om folkekirkens økonomi § 7 og bekendtgørelse nr. 838 af 20. oktober 1993  

 om provstiudvalgenes virksomhed § 5.
Det er fundet naturligt at tillægge kirkeministeren tilsvarende beføjelser  

 med hensyn til det besluttende budgetsamråds tilvejebringelse af kirke- og  

 præstegårdskassernes årlige budget, som ministeren har i forhold til  

 provstiudvalgene.
Der henvises til forslaget til § 9e, stk. 2, samt til §  

 17a, stk. 6.
 Indførelse af en rammeordning vedrørende disponering af indtægter og  

 udgifter vil betyde, at det enkelte menighedsråd af provstiudvalget eller  

 et besluttende budgetsamråd får udmeldt en budgetramme, der er bragt i  

 balance mellem de beregnede udgiftsbehov og de faktiske udgifter for  

 ligningsområdets kirke- og præstegårdskasser.
 Indførelse af en rammeordning indebærer ikke, at menighedsrådene som sådan  

 får mulighed for at finansiere nye kirkelige aktiviteter af kirkekassen.  

 Sondringen i økonomiloven mellem udgifter, der umiddelbart kan finansieres af  

 kirkekassen, jf. økonomilovens § 2, og udgifter der er henvist til at blive  

 finansieret indenfor rådighedsbeløbets rammer, jf. økonomilovens § 2a, vil  

 således også være afgørende for menighedsrådenes budgetlægning ved en  

 rammeordning.
Rammeordningen kan alene vedrøre den del af budgettet, som vedrører  

 driften.
Dette hænger sammen med, at gennemførelse af en anlægsopgave ofte  

 forudsætter, at menighedsrådet optager et lån til hel eller delvis  

 finansiering af opgaven, og med at behovet for finansiering af udgifter til  

 anlægsopgaver kan opstå pludseligt.
Hertil kommer, at hensynet til ligningsprocentens stabilitet indebærer, at  

 udgifterne til henlæggelse og til renter og afdrag på lån til menighedsrådene  

 i ligningsområdet skal være nogenlunde ens fra år til år, hvorfor det ofte  

 vil være nødvendigt at arbejde med et fast beløb til disse udgifter.
Dette  

 beløb vil i givet fald skulle fordeles mellem menighedsrådene, således at der  

 afsættes de nødvendige beløb til dækning af udgifter på allerede etablerede  

 lån, og således at der foretages en fordeling mellem menighedsrådene af  

 restbeløbet til finansiering af nye anlægsopgaver.
Rammeordningen vedrørende den del af budgettet, der vedrører driften, kan  

 opbygges, således at der foretages en fremskrivning af de gennemsnitlige  

 driftsudgifter på menighedsrådenes budgetter for fx de sidste 5 år, hvorefter  

 beløbet fordeles mellem menighedsrådene.
Udgangspunktet ved denne fordeling  

 bør som udgangspunkt være de sidste års gennemsnitlige driftsudgifter.
Der  

 bør dog være mulighed for, at der ved aftaler mellem menighedsråd og  

 provstiudvalg kan foretages justeringer af det beløb, som det enkelte  

 menighedsråd får udmeldt til dækning af egentlige driftsudgifter.
 Fordelen ved en rammeordning er, at det enkelte menighedsråd i forbindelse  

 med budgetlægningen har tilsagn fra provstiudvalget/det besluttende  

 budgetsamråd om indenfor hvilke rammer, driftsudgifter umiddelbart vil kunne  

 godkendes, ligesom menighedsrådet allerede ved budgetudarbejdelsen ved hvilke  

 anlægsønsker, der kan imødekommes for det kommende år.
 Tilsvarende betyder rammeordningen, at menighedsrådene og  

 provstiudvalgene/det besluttende budgetsamråd accepterer, at det enkelte  

 menighedsråd kan disponere forholdsvis frit over det godkendte budget, og i  

 denne forbindelse blandt andet kan overføre beløb mellem budgettets enkelte  

 konti.
 Hertil kommer, at rammeordningen indebærer, at den udgiftsdæmpende effekt,  

 der ligger i provstiudvalgets eller det besluttende budgetsamråds muligheder  

 for detailstyring kan erstattes af større fleksibilitet og dermed øget  

 omkostningsbevidsthed hos menighedsrådene ved løsningen af deres opgaver.
Det bemærkes, at en rammeordning for adgangen til at disponere forudsætter  

 en sondring mellem drifts- og anlægsbevillinger i budgetterne for  

 kirkekasserne, samt udførlige retningslinier om, hvilket ansvar og råderum  

 menighedsrådene skal have i forhold til provstiudvalget eller et besluttende  

 budgetsamråd.
Det bliver også nødvendigt med retningslinier om adgang til at  

 overføre beløb fra et år til følgende år, samt om adgang til at få forskud på  

 næste års bevilling (dvs. at »låne« af næste årsbevilling'). Disse  

 spørgsmål vil mest hensigtsmæssigt kunne afklares i gennem regler fastsat af  

 kirkeministeren i medfør af lov om folkekirkens økonomi.
 Med forslaget gives der endvidere mulighed for, at menighedsrådene i et  

 ligningsområde kan beslutte at indføre en sognefuldmagt . Det foreslås  

 således, at menighedsrådene i et ligningsområde får mulighed for at beslutte,  

 at der udover de i lov om folkekirkens økonomi § 2, nr. 1-11 og nr. 13-15,  

 nævnte udgifter af kirkekassen kan afholdes udgifter vedrørende sognets eller  

 kirkedistriktets kirkelige aktiviteter og udgifter til fremme af det  

 kirkelige liv i pastoratet eller kommunen eller til kirkelige formål af  

 betydning for stiftet som helhed.
 Hvis der indføres sognefuldmagt inden for et ligningsområde, vil de  

 enkelte menighedsråd fortsat have pligt til at udarbejde detaljeret budget,  

 som bl.a. skal sikre finansieringen af de grundlæggende aktiviteter som fx  

 afholdelse af gudstjenester, vedligeholdelse af kirke og kirkegård samt  

 aflønning af personale.
 Efter forslaget kan et menighedsråd med 12 måneders varsel opsige den  

 etablerede budgetprocedure . Med kravet om et opsigelsesvarsel af ikke  

 ubetydelig længde sikres det, at både menighedsråd og provstiudvalg har et  

 passende tidsrum til at forberede den kommende budgetlægning.
 Det bemærkes, at opsigelsen fra et enkelt menighedsråds side indebærer, at  

 budgetlægningen for samtlige kirkelige kasser i ligningsområdet på ny  

 foretages efter reglerne i økonomilovens kapitel 1.
 Det bemærkes, at forslaget i § 1, nr. 8, er i overensstemmelse med det  

 forslag, som Udvalget vedrørende budgetlægningen for kirkekasserne m.v.  

 fremkom med i betænkning 1327/1996, kapitel 6 og 8.
d) Indførelse af en provstiudvalgskasse Organisatorisk er provstiudvalget en selvstændig, lokalt valgt offentlig  

 instans, der ikke står i noget almindeligt underordnelsesforhold til fx  

 stiftsøvrigheden eller Kirkeministeriet.
Der findes således ikke nogen  

 overordnet myndighed, som har en almindelig adgang til at lave  

 provstiudvalgets beslutninger om eller til at handle i dets sted.
På den  

 anden side følger det af den gældende lovgivnings indhold, at  

 provstiudvalgets beføjelser er lovbundne.
 Det fremgår således af den nugældende lov om folkekirkens økonomi § 26,  

 stk. 2-3, hvilke udgiftskrævende folkekirkelige opgaver provstiudvalget kan  

 varetage, og hvortil udgifterne kan finansieres af fællesfonden blandt andet  

 gennem udskrivning af landskirkeskat.
 Provstiudvalget har ikke nogen selvstændig budgetret og  

 skatteudskrivningsret i relation til finansiering af udgifterne vedrørende  

 udvalgets virksomhed, idet adgang til at budgettere fællesfondens udgifter og  

 udskrive landskirkeskat til finansiering heraf tilkommer stiftsøvrighederne  

 og kirkeministeren, jf. lov om folkekirkens økonomi §§ 14-15.
Under henvisning til provstiudvalgets organisatoriske placering i den  

 kirkelige struktur forslås det i § 1, nr. 11, at der ved hvert provstiudvalg  

 oprettes en provstiudvalgskasse, og at de udgifter vedrørende  

 provstiudvalgenes virksomhed, som i dag finansieres af fællesfonden, i  

 fremtiden finansieres af denne kasse.
Det foreslås endvidere, at budgettet  

 for provstiudvalgskassen udarbejdes af provstiudvalget efter regler fastsat  

 af kirkeministeren.
Et grundprincip for en selvstændig budgetret og dertil knyttet  

 skatteudskrivningsret er, at den, der bruger pengene, også selv skal skaffer  

 pengene eller i hvert fald en væsentlig del heraf.
I relation til  

 provstiudvalgenes virksomhed vil dette krav kunne opfyldes, hvis pligten til  

 at finansiere provstiudvalgets udgifter alene påhviler kirkeskatteyderne i  

 det lokalområde, hvor provstiudvalget er valgt.
 Det foreslås derfor, at de nødvendige økonomiske midler til finansiering  

 af udgifterne til provstiudvalgets virksomhed i fremtiden tilvejebringes af  

 den lokale kirkelige ligning, og at provstiudvalget tillægges kompetencen til  

 at fastsætte ligningsbeløbet til provstiudvalgskassen.
 Endvidere foreslås det, at kirkeministeren bemyndiges til at fastsætte  

 nærmere regler for provstiudvalgets regnskabsaflæggelse, om revision og om  

 stiftsøvrighedens godkendelse af regnskaberne for provstiudvalgskassen.
Som en følge af forslaget om indførelse af en provstiudvalgskasse  

 foretages en række systematiske ændringer af lov om folkekirkens økonomi.
Det  

 foreslås således, at det nuværende kapitel 6 om provstiudvalg flyttes frem i  

 lov om folkekirkens økonomi, således at reglerne om provstiudvalgene i  

 fremtiden fremgår af lovens kapitel 2a, jf. forslagets § 1, nr. 11.
 Herudover foreslås det, at der i lov om folkekirkens økonomi foretages en  

 række tekniske ændringer af reglerne i lovens kapitel 3, jf. forslagets § 1,  

 nr. 12-14, således at det bliver muligt at ligne de nødvendige beløb til  

 dækningen af provstiudvalgskassernes udgifter.
e) Finansiering af præstestillinger Efter den nugældende retstilstand afholdes 40 pct. af udgifterne til  

 aflønning af præster og provster af staten som en lovbunden  

 finanslovsbevilling, mens de resterende 60 pct. afholdes af fællesfonden  

 (landskirkeskatten), jf. lov om folkekirkens økonomi § 20, stk. 2. Denne  

 finansieringsmodel gælder samtlige lønninger og løndele for  

 tjenestemandsansatte provster og for præster, herunder institutions- og  

 særpræster, hjælpepræster og vikarer bortset fra barselsvikarer.
Staten  

 afholder desuden pensionsudgifter til folkekirkens præster.
 I betænkning nr. 1264/1994 vedrørende præstestillinger indstillede  

 udvalget, at der blev oprettet 85 nye præstestillinger i folkekirken, og at  

 der blev givet mulighed for et mere fleksibelt system, hvor biskopperne kan  

 oprette midlertidige stillinger, samt at der blev oprettet 10  

 stiftspræstestillinger til aflastning af biskopperne i teologiske spørgsmål.
 Af de 85 nye præstestillinger blev der i 1995 bevilget i alt 18  

 stillinger, ligesom der i 1997 er bevilget i alt 12 stillinger.
 På denne baggrund resterer der udover de 10 stiftspræstestillinger i alt  

 55 stillinger, som endnu ikke er oprettet.
 Udvalget vedrørende budgetlægningen for kirkekasserne m.v. har i sin  

 betænkning (1327/1996) i kapitel 10 redegjort for en række modeller, hvorved  

 der gennem en ændring af de nuværende regler for finansiering af  

 præstelønninger kan skabes grundlag for, at merudgifterne til yderligere  

 præstestillinger - og herunder på nuværende tidspunkt til de 55 stillinger -  

 kan finansieres af folkekirken selv.
 På baggrund af udvalgets indstilling foreslås det i lovforslagets § 1, nr.  

 15, at udgiften til særpræster fremtidigt finansieres fuldt ud af  

 fællesfonden, mens det beløb, som derved frigøres på finanslovsbevillingen,  

 konverteres til yderligere præstestillinger.
Med dette forslag vil det være muligt at opfylde det aktuelle behov for  

 yderligere præstestillinger og samtidig skabe en lille reserve til  

 imødekommelse af nye behov.
Forslaget vil samtidig betyde, at staten  

 fastholdes på at bidrage til opretholdelsen af den basale sognepræstelige  

 betjening, mens de behov for særpræstestillinger, som skyldes kirkens  

 tilrettelæggelse af den præstelige betjening, dækkes af kirkelige midler.
f) Samarbejde mellem stiftsøvrigheder, provstiudvalg og  

 menighedsråd Siden 1989 har menighedsråd, der ønsker det, haft mulighed for at sætte  

 forskellige projekter i værk med henblik på at løse folkekirkelige  

 anliggender i lokalområdet, som det hidtil ikke har været muligt at løse for  

 det enkelte menighedsråd af økonomiske eller administrative grunde.
Der er  

 således med bestemmelserne i lov om menighedsråd § 43, stk. 3, og § 43, stk.  

 7, givet mulighed for, at kirkeministeren i forbindelse med godkendelse af  

 projekterne kan træffe bestemmelse om fravigelse af regler i lov om  

 menighedsråd kapitel 1-7 og kapitel 9, reglerne i lov om valg til  

 menighedsråd, reglerne i lov om folkekirkens økonomi, reglerne i lov om  

 folkekirkens kirkebygninger og kirkegårde samt reglerne i lov om bestyrelse  

 og brug af folkekirkens kirker m.m.
En lignende ordning har ikke eksisteret for provstiudvalg og  

 stiftsøvrigheder.
Som en udvidelse af menighedsrådenes adgang til at få  

 dispensationer fra dele af den kirkelige lovgivning med henblik på løsning af  

 folkekirkelige opgaver i lokalområdet, foreslås det, at der gives en  

 tilsvarende adgang til, at også stiftsøvrigheder og provstiudvalg får  

 mulighed for at tilpasse arbejdsgange og kompetenceforhold til lokale ønsker  

 og behov.
 Det skal understreges, at der med forslaget alene kan gives dispensation  

 fra de dele af den kirkelige lovgivning, som regulerer offentlige  

 myndigheders virksomhed, og at eventuelle dispensationer derfor ikke vil  

 påvirke den enkelte borgers retsstilling.
 Samtidig bemærkes, at kravet om, at dispensationer fra dele af den  

 kirkelige lovgivning skal gives af den parlamentarisk ansvarlige minister,  

 vil være med til at sikre, at der ikke godkendes samarbejdsaftaler eller i  

 øvrigt meddeles dispensationer, som er i strid med den kirkelige lovgivnings  

 grundlæggende forudsætninger.
 3. Lovforslagets økonomiske og administrative konsekvenser, hørte  

 myndigheder m.v.
 Lovforslaget, der har været forelagt samtlige biskopper, stiftsøvrigheder,  

 Landsforeningen af Menighedsrådsmedlemmer, Den danske Præsteforening,  

 Danmarks Provsteforening, kirkefunktionærernes organisationer, Københavns  

 Kommune, Frederiksberg Kommune, Kommunernes Landsforening,  

 Indenrigsministeriet og Rigsrevisionen, medfører ingen økonomiske eller  

 administrative konsekvenser for staten.
For kommunerne vil forslaget om, at beløb til imødegåelse af uforudsete  

 udgifter i fremtiden skal udbetales til provstiudvalgskasserne, betyde en  

 mindre indtægtsnedgang i form af mistede renteindtægter.
Herudover medfører  

 lovforslaget ingen økonomiske konsekvenser for kommunerne.
Forslaget vedrørende finansiering af kirkeblade og om ændring af  

 budgetproceduren i et ligningsområde kan medføre en mindre stigning i de  

 lokale kirkelige udgifter, medmindre der foretages kompenserende besparelser  

 på andre udgiftstyper.
Forslaget vedrørende oprettelse af en  

 provstiudvalgskasse vil betyde en stigning af de lokale kirkelige udgifter,  

 men vil modsvares af en besparelse på fællesfondens udgifter.
Forslaget vedrørende finansiering af udgifter til præstelig betjening af  

 institutioner eller grupper af personer, for hvilke der ikke er oprettet  

 menighedsråd, vil betyde en stigning i fællesfondens udgifter til lønninger  

 til præster.
Med forslaget vil der som omtalt nærmere nedenfor i bemærkninger  

 til § 1, nr. 15, blive mulighed for oprettelse af en række nye sogne- eller  

 hjælpepræstestillinger, hvilket vil bevirke en forøgelse af de lokale  

 kirkelige udgifter, idet oprettelse af sognepræstestillinger med tilknyttet  

 tjenestebolig indebærer følgeudgifter i form af udgifter til etablering af  

 tjenestebolig og befordrings- og kontorholdsudgifter.
 Endvidere vil forslaget om dispensation fra den kirkelige lovgivning og om  

 samarbejde mellem kirkelige instanser kunne bevirke en mindre stigning i de  

 kirkelige udgifter.
 Forslaget har ikke EU-retlige aspekter, ligesom det ikke har  

 erhvervsøkonomiske eller miljømæssige konsekvenser.
II.
Bemærkninger til lovforslagets enkelte bestemmelser I bilag  

 til lovforslaget er de foreslåede bestemmelser sammenholdt med de gældende  

 regler.
Til § 1 Til nr. 1 Udvalget vedrørende budgetlægningen for kirkekasserne m.v. har i  

 betænkning 1327/1996 afsnit 8.3., redegjort for sine overvejelser om udvidet  

 adgang til at finansiere folkekirkelige aktiviteter.
Udvalget har i denne  

 forbindelse undersøgt størrelsen og anvendelsen af menighedsrådenes  

 rådighedsbeløb i 1995.
Undersøgelsen, der er nærmere beskrevet i betænkningens afsnit 8.3 og i  

 betænkningens bilag 4 og 6-7, viser, at alle folkekirkens menighedsråd i 1995  

 i gennemsnit brugte et rådighedsbeløb på 37.656 kr.
Det maksimale  

 rådighedsbeløb var i 1995 på 104.000 kr.
En nærmere undersøgelse, der  

 omfattede kirkekasserne i seks provstier, viste, at den enkeltopgave, som  

 menighedsrådene i 1995 brugte mest på, var kirkeblad eller anden form for  

 reklamering for sognets gudstjenester.
Udgifterne til kirkeblade eller  

 lignende publikationer udgjorde i gennemsnit 40 pct. af rådighedsbeløbet.
 Undersøgelsen peger derimod ikke på andre opgavetyper, der tilsvarende  

 udgiften til kirkeblade m.v. kan opfattes som en »fast« udgift, der  

 finansieres af rådighedsbeløbet.
 På denne baggrund foreslår udvalget, at de udgifter, som kan afgrænses som  

 udgifter til trykning og distribution af kirkeblade og lignende publikationer  

 overføres fra finansiering af rådighedsbeløbet til den almindelige opregning  

 i økonomilovens § 2 over udgifter, der kan finansieres af kirkekassen.
 En sådan overførelse af udgifterne til kirkeblade m.v. fra  

 rådighedsbeløbet til de almindelige driftsudgifter vil skabe et fornyet  

 spillerum indenfor rådighedsbeløbets grænser til, at menighedsrådene - der  

 hvor de budgetmæssige forudsætninger er til stede - kan iværksætte nye  

 folkekirkelige aktiviteter.
Denne nye opregning i økonomilovens § 2 skal kombineres med et almindeligt  

 frihedsområde, der både materielt og økonomisk er afgrænset af de samme  

 kriterier som i den nugældende bestemmelse i økonomilovens § 2a om  

 rådighedsbeløbet.
Hvis der herefter i løbet af en årrække er nye opgavetyper,  

 som menighedsråd generelt vil vælge at tage op og finansiere af  

 rådighedsbeløbet, vil menighedsrådenes ønske om at få øget økonomisk frihed  

 også vedrørende disse nye aktiviteter kunne imødekommes ved en ændringslov  

 til økonomiloven, hvorved opregningen i økonomilovens § 2 suppleres med disse  

 nye opgavetyper.
 Den foreslåede bestemmelse er i overensstemmelse forslaget fra Udvalget  

 vedrørende budgetlægningen for kirkekasserne m.v., jf. betænkning 1327/1996  

 kapitel 3 og afsnit 8.3.
Til nr. 2 For at smidiggøre fremtidig tilpasning til blandt andet kommunernes  

 budgetteringsfrist skønnes det hensigtsmæssigt at udelade den nugældende  

 fristangivelse i loven samtidig med, at ministeren bemyndiges til at  

 fastsætte nærmere regler om afleveringsfristen.
Der henvises i øvrigt til  

 punkt 2b i de almindelige bemærkninger.
Til nr. 3 Af samme grund som anført ovenfor i bemærkningerne til § 1, nr. 2,  

 foreslås den nugældende fristangivelse for afholdelse af budgetsamråd udeladt  

 i loven.
Der henvises i øvrigt til punkt 2b i de almindelige bemærkninger.
Til nr. 4 Det foreslås, at kirkeministeren bemyndiges til at fastsætte nærmere  

 bestemmelser om afholdelse af budgetsamråd.
Til nr. 5, 6 og 7 Af samme grund som anført ovenfor i bemærkninger til § 1, nr. 2, forslås  

 de nugældende fristangivelser for henholdsvis provstiudvalgets godkendelse af  

 budgetterne, menighedsrådenes aflevering af regnskaber for kirke- og  

 præstegårdskasserne, samt provstiudvalgets godkendelse af regnskaberne  

 udeladt i loven.
Kirkeministeren kan i medfør af § 24, stk. 6, fastsætte nærmere regler om  

 tidspunktet for provstiudvalgets godkendelse af kirke- og  

 præstegårdskassernes budget for det kommende år. § 24, stk. 6, i lov om  

 folkekirkens økonomi bliver med dette lovforslag til § 17a, stk. 6, jf. punkt  

 2d i de almindelige bemærkninger og bemærkningerne til lovforslagets § 1, nr.  

 11, Efter lov om folkekirkens økonomi § 9, stk. 1, 2. pkt., fastsætter  

 kirkeministeren nærmere regler om regnskabernes aflæggelse, om revision og om  

 provstiudvalgets godkendelse af regnskaberne.
Bestemmelser herom er fastsat i  

 Kirkeministeriets cirkulære af 22. juli 1992 om kirkelige kassers budget,  

 regnskab og revision m.v.
Der henvises i øvrigt til punkt 2b i de almindelige  

 bemærkninger.
Til nr. 8 Menighedsrådenes budgetprocedure er bindende beskrevet i økonomilovens  

 kapitel 1, og der er således ikke efter den nugældende ordning hjemmel til,  

 at menighedsrådene i fx et ligningsområde frit kan træffe beslutning om  

 ændringer i budgetproceduren.
 Den kirkelige lovgivning indeholder heller ikke bestemmelser, hvorefter et  

 eller flere menighedsråd eller provstiudvalget kan kræve, at der afholdes et  

 møde, hvor menighedsrådene uformelt kan diskutere eventuelle ønsker i  

 relation til budgetproceduren.
 Det enkelte menighedsråd kan efter den gældende lovgivning kun træffe  

 beslutninger i menighedsrådsmøder, hvor mindst halvdelen af rådets medlemmer  

 er tilstede, jf. lov om menighedsråd § 24, stk. 1. Denne bestemmelse  

 indeholder altså de formelle krav til beslutningsproceduren i menighedsråd,  

 og der består ikke nogen almindelig adgang for menighedsråd til at fravige  

 denne procedureregel.
 Beslutninger om ændring af budgetproceduren påvirker imidlertid ikke kun  

 det enkelte menighedsråd, og det foreslås derfor, at der indsættes en  

 bestemmelse i lov om folkekirkens økonomi § 9a, hvorefter både et  

 provstiudvalg og mindst en tredjedel af menighedsrådene i et ligningsområde  

 kan kræve, at der afholdes et møde, hvor rådene dels kan diskutere ønsker og  

 behov i relation til budgetlægningen og dels kan træffe beslutninger om  

 eventuelle ændringer i forhold til økonomilovens kapitel 1.
 Vedrørende menighedsrådenes repræsentation på dette møde bemærkes, at det  

 er et krav, at hvert menighedsråd udpeger to af sine medlemmer til at  

 repræsentere menighedsrådet på mødet, jf. forslaget til § 9a, stk. 3. Herved  

 sikres det, at menighedsrådene er lige repræsenteret uanset sognenes  

 indbyrdes forskellige størrelse.
Udover menighedsrådenes deltagelse i mødet er det efter forslaget et krav,  

 at medlemmerne af provstiudvalg i ligningsområdet deltager i mødet, jf.  

 forslaget til § 9a, stk. 3, 2. pkt.
Dette er begrundet i, at der på mødet kan  

 træffes beslutninger, som ændrer provstiudvalgets kompetencer eller har anden  

 betydning for provstiudvalget virke, og at det i denne forbindelse er  

 væsentligt for menighedsrådene at få præcise oplysninger om, hvilket arbejde  

 der i givet fald er forbundet med at overtage en del af provstiudvalgets  

 kompetence.
 Det bemærkes, at det alene er menighedsrådenes repræsentanter, der kan  

 deltage i afstemninger på mødet, og at det er et krav for, at der kan træffes  

 beslutning om ændring af budgetproceduren, at samtlige repræsentanter er til  

 stede og stemmer for beslutningen, jf. forslaget til § 9a, stk. 4.
 Det bemærkes i denne forbindelse, at det enkelte menighedsråd før mødet  

 mellem menighedsrådene i ligningsområdet skal beslutte, om menighedsrådets  

 repræsentanter skal stemme for eller imod de enkelte forslag på dagsordenen.  

 Det enkelte menighedsråd må derfor - før det nævnte møde - på et offentligt  

 menighedsrådsmøde tage stilling til dagsordenens enkelte punkter - og  

 herunder specielt til, om menighedsrådet kan tilslutte sig en eller flere  

 ændringer i budgetproceduren.
Forslaget indeholder herudover i §§ 9a-c en række formelle regler i  

 relation til gennemførelsen af det nævnte møde.
Disse regler svarer i det  

 hele til de almindeligt gældende regler for kollegiale organer som fx  

 menighedsråds virksomhed.
 Vedrørende forslaget til kapitel 1b, Forberedende budgetsamråd  

 henvises til punkt 2c i de almindelige bemærkninger.
 Det forberedende budgetsamråds styrke og gennemslagskraft vil kun være  

 reel, hvis menighedsråd og provstiudvalg forpligtes til at deltage i det  

 forberedende budgetsamråd, og det vil derfor være en forudsætning, at både  

 menighedsråd og provstiudvalg er forpligtet til at være repræsenteret på det  

 forberedende budgetsamråd, jf. forslaget til § 9d, stk. 2.
Diskussionerne på det forberedende budgetsamråd kan have stor betydning  

 for det videre arbejde i det enkelte menighedsråd med det kommende års  

 budgetter.
Hensynet til, at det enkelte medlem af menigheden kan følge med i  

 menighedsrådets budgetarbejde, er baggrunden for, at det foreslås, at møder,  

 som afholdes mellem menighedsrådene i provstiet med henblik på at forberede  

 budgetlægningen, skal være offentligt tilgængelige, jf. forslaget til 9d,  

 stk. 4.
 Kompetencen til at træffe beslutning om ligningsbeløbet til de enkelte  

 kirkelige kasser og dermed kirkeskatteniveauet i ligningsområdet ved en  

 ordning med et forberedende budgetsamråd vil fortsat være hos  

 provstiudvalget, jf. lov om folkekirkens økonomi §§ 6-7. Konsekvensen af det  

 forberedende budgetsamråd er derfor primært, at det enkelte menighedsråd ved  

 budgetlægningen - frivilligt - tager hensyn til ønsker fra andre  

 menighedsråd, og at provstiudvalget på baggrund af drøftelserne på det  

 forberedende budgetsamråd har et mere detaljeret kendskab til baggrunden for  

 det enkelte menighedsråds budgetønsker - og til hvilke menighedsråd der  

 allerede i den tidlige budgetlægningsfase har revideret egne budgetønsker.
 Da det således fortsat er provstiudvalget, der skal træffe den endelige  

 beslutning om ligningsbeløbets størrelse m.v., er det mest hensigtsmæssigt,  

 at sekretariatsbistanden også udøves af provstiudvalget, jf. forslaget til §  

 9d, stk. 5.
 I det tilfælde, hvor ligningsområdet består af flere provstier eller dele  

 af flere provstier må disse opgaver varetages af provstiudvalgene i forening,  

 jf. forslaget til § 9d, stk. 7. Dette er begrundet i, at provstiudvalgene  

 fortsat hver for sig skal træffe beslutning om ligningsbeløbets størrelse og  

 om budgetternes godkendelse.
 Bestemmelsen i § 9d indeholder herudover en række bestemmelser, som  

 regulerer de formelle krav til afviklingen af det forberedende budgetsamråd.  

 Disse regler svarer til, hvad der i øvrigt er gældende for kollegiale organer  

 som fx menighedsråd.
 Vedrørende forslaget til kapitel 1c, Besluttende budgetsamråd  

 henvise dels til bemærkninger i punkt 2c i de almindelige bemærkninger, dels  

 til det ovenfor anførte vedrørende offentlige møder og vedrørende  

 sekretariatsbistand ved det forberedende budgetsamråd.
 Ligningsbeløbet til de kirkelige kasser pålignes folkekirkens medlemmer  

 under et efter samme regler, hvorefter kommunal indkomstskat svares til  

 vedkommende kommune, og påligningen sker under et for kommunen, uanset om  

 denne omfatter flere sogne, jf. lov om folkekirkens økonomi § 18, stk. 1-2.  

 Dette indebærer, at nogle medlemmer af folkekirken i et vist omfang medvirker  

 til betaling for aktiviteter i andre sogne end bopælssognet, mens andre  

 medlemmer af folkekirken nyder godt af denne betaling.
 Hensynet til, at de, der betaler den størst part af de kirkelige skatter,  

 også får en øget indflydelse på, hvilke aktiviteter der gennemføres i  

 ligningsområdet, kunne tale for, at menighedsrådenes repræsentation på  

 budgetsamrådets møder blev forholdsmæssigt fastsat efter sognenes størrelse.  

 En sådan forholdsmæssig repræsentation er imidlertid en så væsentlig ændring  

 i forhold til den traditionelle opfattelse af menighedsrådenes indbyrdes  

 styrkeforhold, og det foreslås derfor, at menighedsrådene i et ligningsområde  

 skal være lige repræsenteret på det besluttende budgetsamrådets møder, jf.  

 forslaget til § 9e, stk. 1.
 Det foreslås, at hvert menighedsråd udpeger to af sine medlemmer til at  

 repræsentere menighedsrådet på mødet, jf. forslaget til § 9e, stk. 1. Herved  

 tilgodeses det hensyn, at mindretal i det enkelte menighedsråd skal have  

 mulighed for at blive repræsenteret på budgetsamrådets møder.
 Udover repræsentanter for de enkelte menighedsråd er ligningsområdets  

 provstiudvalg forpligtet til at være repræsenteret på budgetsamrådets møder,  

 jf. forslaget til § 9e, stk. 1.
 Når menighedsrådene har givet deres accept af det besluttende  

 budgetsamråd, indebærer dette, at menighedsrådene er forpligtet til at  

 deltage i arbejdet i budgetsamrådet og herunder lade sig repræsentere ved  

 budgetsamrådets møder.
Menighedsrådenes pligt til at være repræsenteret på budgetsamrådets møder  

 er imidlertid ikke ensbetydende med, at budgetsamrådet kun kan træffe  

 beslutninger, hvis alle repræsentanter er til stede og stemmer for en bestemt  

 løsning.
Det er derimod tilstrækkeligt for et forslags vedtagelse på  

 budgetsamrådet, at mindst halvdelen af repræsentanterne for menighedsrådene  

 er tilstede, og at der blandt disse repræsentanter er almindeligt flertal for  

 forslaget, jf. forslaget til § 9h, stk. 1-2. Dette er i overensstemmelse med  

 de almindeligt anerkendte regler om kollegiale organers beslutningsdygtighed.
Kapitel 1c indeholder herudover en række formelle krav til det besluttende  

 budgetsamråds virksomhed.
Disse krav svarer til hvad, der er gældende for fx  

 menighedsråd.
 Vedrørende indførelse af en rammeordning eller en sognefuldmagt samt om  

 muligheden for at opsige den etablerede budgetprocedure , jf. forslaget  

 til § 9a, stk. 1, nr. 3-4, kapitel 1d og 1e, henvises til punkt 2c i de  

 almindelige bemærkninger.
Til nr. 9 Ændringen er alene af teknisk karakter og er begrundet i, at udgifterne  

 til provstiudvalgets virksomhed i fremtiden skal afholdes af en  

 provstiudvalgskasse og ikke som i dag af fællesfonden.
Der henvises til punkt  

 2d i de almindelige bemærkninger samt til bemærkningerne til § 1, nr. 11.
Til nr. 10 Fællesfonden har status som folkekirkens hovedkasse, idet fællesfonden  

 efter lov om folkekirkens økonomi § 11, stk. 1, afholder den del af  

 folkekirkens udgifter, som ikke udredes af kirke- og præstegårdskasserne,  

 provstiudvalgskassen eller statskassen.
Fællesfonden bestyres af  

 stiftsøvrighederne.
Nærmere retningslinier om forvaltningen af fællesfonden  

 er fastsat af kirkeministeren ved bekendtgørelse.
 Stiftsøvrighederne aflægger årligt regnskab for fællesfonden og  

 regnskaberne revideres af Rigsrevisionen, jf. lov om folkekirkens økonomi §  

 17.
For at tilvejebringe grundlag for en eventuel fremtidig tilpasning af  

 budgetteringen foreslås det, at den nugældende fristangivelse i bestemmelsen  

 ændres, således at forslag til budget skal indsendes inden en af  

 kirkeministeren fastsat frist.
Der er ikke aktuelle planer om at flytte  

 tidspunktet for stiftsøvrighedernes aflevering af budgetforslaget.
 Den anden ændring af bestemmelsen er af redaktionel karakter, og skal  

 understrege, at det er Kirkeministeriet som er budgetgodkendende myndighed.
Til nr. 11 Reglerne om provstiudvalg foreslås af systematiske grunde flyttet fra  

 kapitel 6 i lov om folkekirkens økonomi til kapitel 2a.
Bestemmelserne i  

 forslaget til § 17a, § 17b og § 17c svarer derfor delvist til bestemmelserne  

 i den nugældende lov om folkekirkens økonomi §§ 24-26.
Det enkelte ligningsområdes interesser vil i højere grad kunne tilgodeses  

 i provstiudvalgets arbejde, hvis det bliver muligt lokalt at vælge at  

 sammensætte provstiudvalget, således at der kan vælges et antal  

 provstiudvalgsmedlemmer svarende til antallet af ligningsområder i provstiet.  

 For øjeblikket varierer antallet af ligningsområder eller dele af  

 ligningsområder i et enkelt provsti fra 1 kommune til 7 kommuner.
Det  

 foreslås derfor, at provstiudvalget foruden af provsten, skal bestå af to til  

 syv valgte medlemmer, jf. herved forslaget til § 17a, stk. 1.
Det bemærkes, at menighedsrådene ikke herved tvinges til at vælge personer  

 bosat i de enkelte ligningsområder i provstiet, men at menighedsrådene får  

 mulighed for at fastsætte antallet af provstiudvalgsmedlemmer, således at  

 hvert ligningsområde kan blive repræsenteret.
Om dette faktisk bliver  

 tilfældet, må derimod fortsat afgøres efter de almindelige regler om  

 opstilling og gennemførelse af valg til provstiudvalg.
 Under henvisning til provstiudvalgets organisatoriske placering i den  

 kirkelige struktur forslås det, at der ved hvert provstiudvalg oprettes en  

 provstiudvalgskasse, og at de udgifter vedrørende provstiudvalgenes  

 virksomhed, som i dag finansieres af fællesfonden, i fremtiden finansieres af  

 denne kasse, jf. forslaget til § 17c, stk. 2-4. Det foreslås endvidere, at  

 budgettet for provstiudvalgskassen udarbejdes af provstiudvalget efter regler  

 fastsat af kirkeministeren, jf. forslaget til § 17d, stk. 2 og stk. 4.
Et grundprincip for en selvstændig budgetret og dertil knyttet  

 skatteudskrivningsret er, at den, der bruger pengene, også selv skal skaffer  

 pengene eller i hvert fald en væsentlig del heraf.
I relation til  

 provstiudvalgenes virksomhed vil dette krav kunne opfyldes, hvis pligten til  

 at finansiere provstiudvalgets udgifter alene påhviler kirkeskatteyderne i  

 det lokalområde, hvor provstiudvalget er valgt.
 Det foreslås derfor, at de nødvendige økonomiske midler til finansiering  

 af udgifterne til provstiudvalgets virksomhed i fremtiden tilvejebringes af  

 den lokale kirkelige ligning, og at provstiudvalget tillægges kompetencen til  

 at fastsætte ligningsbeløbet til provstiudvalgskassen, jf. forslaget til §  

 17d, stk. 1 og stk. 3.
Det bemærkes, at menighedsrådene ikke vil have beslutningskompetence med  

 hensyn til fastsættelsen af ligningsbeløbet til provstiudvalgskassen.
Det  

 forudsættes dog, at provstiudvalget orientere menighedsrådene om  

 provstiudvalgskassens budgetforslag på budgetsamrådet, jf. lov om  

 folkekirkens økonomi § 5. Dette vil også være tilfældet, hvis menighedsrådene  

 i et ligningsområde vælger at indføre et besluttende budgetsamråd og dermed  

 overtage provstiudvalgets kompetence i relation til at fastsætte  

 ligningsbeløbet til ligningsområdets kirke- og præstegårdskasser, jf. herved  

 forslaget til en ny § 9e, stk. 2-3, samt forslaget til en ny § 9f, stk. 1.
 Endvidere foreslås det, at kirkeministeren bemyndiges til at fastsætte  

 nærmere regler for provstiudvalgets regnskabsaflæggelse, om revision og om  

 stiftsøvrighedens godkendelse af regnskaberne for provstiudvalgskassen, jf.  

 forslaget til § 17d, stk. 5-6.
Som en konsekvens af indførelse af en provstiudvalgskasse, vil  

 provstiudvalgene ikke kunne påføre fællesfonden, men derimod  

 provstiudvalgskassen, et økonomisk tab.
Det foreslås derfor, at bestemmelsen  

 i lov om folkekirkens økonomi § 17a, stk. 4, vedrørende erstatningssager mod  

 enkelte provstiudvalgsmedlemmer ændres i overensstemmelse hermed.  

 Bestemmelsen i forslagets § 17a, stk. 4, svarer med denne ændring til den  

 nugældende regel i lov om folkekirkens økonomi § 24, stk. 4.
Til nr. 12-13 Bestemmelserne indeholder tekniske regler, således at ligningen til  

 provstiudvalgskasserne foretages efter samme principper som den nuværende  

 ligning til de kirkelige kasser og til fællesfonden, jf. bestemmelsen i den  

 nugældende lov om folkekirkens økonomi § 18.
Til nr. 14 Bestemmelsen svarer delvist til den nugældende bestemmelse i lov om  

 folkekirkens økonomi § 19.
 Som en følge af forslaget om indførelse af provstiudvalgskasse, jf. § 1,  

 nr. 11, er der indsat en bestemmelse om, at ligningsbeløb til denne kasse  

 udbetales til provstiudvalget.
I følge lov om folkekirkens økonomi § 6, stk. 1, kan provstiudvalget  

 forhøje de kirkelige kassers budgetter med et beløb svarende til højst 5 % af  

 det samlede ligningsbeløb til imødegåelse af uforudsete udgifter i  

 ligningsområdet.
Dette beløb udbetales efter den nugældende ordning ikke  

 automatisk til kirkekasserne, men står på en mellemregningskonto i kommunen.  

 Anvendelse af dette beløb kan kun ske efter provstiudvalgets beslutning, jf.  

 den nugældende lov om folkekirkens økonomi § 19, stk. 1, 3. pkt.
På baggrund af forslaget om oprettelse af en provstiudvalgskasse, jf. § 1,  

 nr. 11, foreslås det, at denne del af ligningsbeløbet udbetales til  

 vedkommende provstiudvalg og administreres på en særskilt konto i  

 provstiudvalgskassen.
Ved regnskabsårets slutning skal den del af beløbet,  

 der står tilbage, anvendes til nedbringelse af det følgende års ligning til  

 kirke- og præstegårdskasserne.
Til nr. 15 Forslaget indebærer, at de løndele, som vedrører betjeningen af  

 institutioner eller grupper af personer, for hvilket der ikke er oprettet  

 menighedsråd, i fremtiden finansieres fuldt ud af fællesfonden.
 Forslaget er i overensstemmelse med anbefalingen i betænkning 1327/1996  

 afsnit 10.4.1. og afsnit 10.5. fra Udvalget vedrørende budgetlægningen for  

 kirkekasserne m.v.
 Der henvises i øvrigt til punkt 2e i de almindelige bemærkninger.
Til nr. 16 Det foreslås, at der kan indgås samarbejde med henblik på løsning af  

 folkekirkelige anliggender mellem stiftsøvrighed og provstiudvalg, mellem to  

 eller flere stiftsøvrigheder og mellem to eller flere provstiudvalg.  

 Endvidere foreslås det, at der kan etableres samarbejde mellem menighedsråd  

 og en eller flere stiftsøvrigheder eller provstiudvalg.
 Kirkeministerens godkendelse af sådanne aftaler om samarbejde er alene  

 nødvendig, hvis samarbejdet vil medføre indskrænkninger i de beføjelser, som  

 efter den kirkelige lovgivning tilkommer den enkelte kirkelige instans, eller  

 hvis samarbejdet vil indebære en fravigelse af lovbestemmelser.  

 Samarbejdsaftaler som ikke kræver fravigelse af gældende regler, kan derimod  

 frit indgås mellem de kirkelige instanser uden samtykke af nogen anden  

 myndighed.
 Bestemmelsen vedrører alene frivillige aftaler mellem kirkelige instanser  

 om løsningen af folkekirkelige opgaver i fællesskab, idet det ikke er fundet  

 påkrævet eller hensigtsmæssigt at indføre hjemmel for påbud om samarbejde.
 Endvidere foreslås det, at også et enkelt provstiudvalg eller en  

 stiftsøvrighed kan få dispensation fra dele af den kirkelige lovgivning, hvis  

 det er ønskeligt af hensyn til løsningen af folkekirkelige opgaver i  

 henholdsvis provstiet eller stiftet.
Skriftlig fremsættelse Kirkeministeren (Ole Vig Jensen):
 Hermed skal jeg tillade mig for det høje Ting at fremsætte:
 Forslag til lov om ændring af lov om folkekirkens økonomi.  

 (Budgetprocedure, kirkebladsudgifter, finansiering af præstestillinger,  

 oprettelse af provstiudvalgskasse m.v.).
(Lovforslag nr.
L 138).
 Den 17. januar 1996 fremsatte den daværende kirkeminister forslag til lov  

 om ændring af lov om folkekirkens økonomi (Budgetprocedurer,  

 kirkebladsudgifter m.v.) for Folketinget.
 Formålet med lovforslaget var at styrke menighedsrådenes og  

 provstiudvalgenes mulighed for sikker og nøjagtig budgettering af kirke- og  

 præstegårdskassernes indtægter og udgifter og i øvrigt at tilpasse  

 regelgrundlaget med henblik på en fremtidig smidiggørelse og forenkling af  

 retningslinierne for budgetlægning og regnskabsaflæggelse inden for  

 folkekirken, samt at give menighedsrådene adgang til at finansiere udgifter  

 vedrørende udgivelse af kirkeblad som en almindelig driftsudgift på  

 kirkekassens budget.
 Medlemmer af Folketingets Kirkeudvalg udtrykte under behandlingen af dette  

 lovforslag ønske om at få belyst, hvilke konsekvenser - herunder i form af  

 afledte virkninger - et forslag om at lade menighedsrådene budgettere med  

 »kirkelige aktiviteter« efter ønsker og behov ville have.
På baggrund af dette ønske nedsatte kirkeministeren ved brev af den 10.  

 maj 1996 Udvalg vedrørende budgetlægningen for kirkekasserne m.v.
Dette  

 udvalg afgav i enighed sin betænkning den 6. december 1996 (betænkning  

 1327/1996).
Det nu fremsatte lovforslag svarer dels til udvalgets lovforslag, jf.  

 betænkningens kapitel 3, og dels til det den 17. januar 1996 fremsatte  

 forslag.
Lovforslaget indeholder herudover en række redaktionelle ændringer.
 Om lovforslagets enkelte forslag kan jeg oplyse, at det indeholder en  

 række bestemmelser, som vil indebære nye regler om budgetprocedurer i  

 folkekirken, og som samtidig vil betyde en større fleksibilitet i de  

 folkekirkelige budgetprocedurer - herunder mulighed for løbende tilpasning  

 til de folkekirkelige opgave- og finansieringsstrukturer.
 Forslaget indeholder i § 1, nr. 1, en bestemmelse, hvorefter udgifter til  

 trykning og distribution af kirkeblade og lignende publikationer overføres  

 fra finansiering af rådighedsbeløbet til den almindelige opregning i  

 økonomilovens § 2 over udgifter, der kan finansieres af kirkekassen.
 En sådan overførelse af udgifterne til kirkeblade m.v. fra  

 rådighedsbeløbet til de almindelige driftsudgifter var også en del af det  

 lovforslag, som den daværende kirkeminister fremsatte i januar 1996.
Det foreslås i 1, nr. 2-7 og nr. 10, at alle eksisterende frister for  

 aflevering af budgetter, afholdelse af budgetsamråd, godkendelse af  

 budgetter, regnskabsaflæggelse og afslutning af revision fjernes fra loven,  

 samtidig med at ministeren bemyndiges til at fastsætte nærmere regler om  

 fristerne m.v.
På dette punkt svarer lovforslaget til det lovforslag, som  

 blev fremsat i januar 1996.
Lovforslaget indeholder i § 1, nr. 8, forslag til en række nye kapitler,  

 hvorefter menighedsrådene i et ligningsområde (en kommune) får mulighed for -  

 frivilligt og i enighed - at beslutte at indføre et forberedende  

 budgetsamråd, et besluttende budgetsamråd, en rammeordning vedrørende  

 disponering af indtægter og udgifter og/eller en kombination af disse  

 muligheder.
Disse forslag, der er i overensstemmelse med anbefalingerne fra  

 Udvalget vedrørende budgetlægningen for kirkekasserne m.v., vil give  

 menighedsråd og provstiudvalg øget mulighed for at tilrettelægge  

 budgetproceduren efter de lokale ønsker og behov.
Herudover foreslås det i § 1, nr. 8, at menighedsrådene i et enkelt  

 ligningsområde (en kommune) i enighed kan beslutte at indføre en  

 sognefuldmagt.
Det foreslås således, at menighedsrådene i et ligningsområde  

 får mulighed for at beslutte, at der udover de opgaver, der i dag finansieres  

 i medfør af økonomilovens § 2, kan afholdes udgifter vedrørende sognets eller  

 kirkedistriktets kirkelige aktiviteter og udgifter til fremme af det  

 kirkelige liv i pastoratet eller kommunen eller til kirkelige formål af  

 betydning for stiftet som helhed.
 Forslaget om en lokalt valgt sognefuldmagt er i overensstemmelse med  

 anbefalingen fra Udvalget vedrørende budgetlægningen for kirkekasserne m.v.
 Lovforslaget indeholder i § 1, nr. 11-14, tillige forslag om, at der ved  

 hvert provstiudvalg oprettes en provstiudvalgskasse, og at de udgifter  

 vedrørende provstiudvalgets virksomhed, som i dag finansieres af  

 fællesfonden, i fremtiden finansieres af denne kasse af midler, der  

 tilvejebringes af den lokale kirkelige ligning.
 Som en følge af forslaget om indførelse af en provstiudvalgskasse  

 foretages en række systematiske ændringer af lov om folkekirkens økonomi,  

 ligesom der foretages en række tekniske ændringer i økonomiloven, således at  

 det bliver muligt at ligne de nødvendige beløb til dækning af  

 provstiudvalgskassernes udgifter.
 Det foreslås herudover i § 1, nr. 15, at lønudgiften til særpræster i  

 fremtiden finansieres fuldt ud af fællesfonden, mens det beløb, som herved  

 frigøres på finanslovsbevillingen, konverteres til yderligere  

 præstestillinger.
Med dette forslag vil det være muligt at opfylde det aktuelle behov for  

 yderligere præstestillinger og samtidig skabe en lille reserve til  

 imødekommelse af nye behov.
Forslaget vil samtidig betyde, at staten  

 fastholdes på at bidrage til opretholdelsen af den basale sognepræstelige  

 betjening, mens de behov for særpræstestillinger, som skyldes kirkens  

 tilrettelæggelse af den præstelige betjening, dækkes af kirkelige midler.
 Som en udvidelse af den allerede eksisterende adgang for menighedsrådene  

 til at få dispensationer fra dele af den kirkelige lovgivning med henblik på  

 løsning af folkekirkelige opgaver i lokalområdet, foreslås det i § 1, nr. 16,  

 at der gives en tilsvarende adgang til, at også stiftsøvrigheder og  

 provstiudvalg får mulighed for at tilpasse arbejdsgange og kompetenceforhold  

 til lokale ønsker og behov.
 Idet jeg i øvrigt henviser til lovforslaget og de bemærkninger, der  

 ledsager det, skal jeg indstille dette til velvillig behandling i det høje  

 Ting.
Bilag I dette bilag er (med mindre skrift) indsat den gældende formulering af de bestemmelser, der berøres af lovforslaget § 1 I lov om folkekirkens økonomi, jf. lovbekendtgørelse nr. 627  

 af 4. juli 1994, foretages følgende ændringer:
 1. I § 2, stk. 1, indsættes efter nr. 10 som nyt  

 nummer:
 »11) Trykning og distribution m.v. af kirkeblad i sognet,  

 kirkedistriktet eller pastoratet.«.
 Nr. 11-14 bliver herefter nr. 12-15.
 § 2. Af kirkekassen afholdes udgifter vedrørende:
 1) Vedligeholdelse og drift samt opførelse, ombygning og nedbrydning af  

 kirker, gudstjenestelokaler og bygninger til brug for kirker eller  

 kirkegårde.
 2) Vedligeholdelse og drift samt anlæg, udvidelse, regulering og  

 nedlæggelse af kirkegårde.
 3) Erhvervelse af arealer eller bygninger til brug for kirker og  

 kirkegårde samt efter kirkeministerens bestemmelse andre udgifter vedrørende  

 kirker og kirkegårde.
 4) Vedligeholdelse og drift samt opførelse, ombygning og nedbrydning af  

 præsteboliger, bygninger til brug for præsteembedet og præstegårdsbrug.
 5) Erhvervelse af arealer eller bygninger til brug for præsteembeder.
 6) Huslejetilskud, telefongodtgørelser m.v. til præster, en del af  

 udgifterne til opvarmning af præsteboliger samt efter kirkeministerens  

 bestemmelse andre udgifter vedrørende præsteembederne.
 7) Konfirmationsforberedelse og afholdelse af konfirmation.
 8) Løn og andre udgifter til kirke- og kirkegårdsfunktionærer.
 9) Valg til menighedsråd og udgifter i forbindelse med rådets virksomhed  

 efter reglerne herom i lov om menighedsråd, herunder diæter i særlige  

 tilfælde efter kirkeministerens bestemmelse.
 10) Menighedsrådsmedlemmers deltagelse i kurser m.v., der må anses af  

 betydning for udøvelsen af hvervet som menighedsrådsmedlem.
 11) Rådighedsbeløbet, jf. § 2 a.
 12) Bidrag til lokalt mellemkirkeligt arbejde, jf. § 12.
 13) Registrering af gravminder, jf. lov om folkekirkens kirkebygninger og  

 kirkegårde § 21, stk. 1.
 14) Provstesyns og menighedsråds deltagelse i synsforretninger.
 2. § 4, stk. 3, affattes således:
 » Stk. 3. Kirkeministeren fastsætter nærmere regler om  

 udarbejdelse og indsendelse til provstiudvalget af budgetter for kirke- og  

 præstegårdskasserne.«.
§ 4.- - - Stk. 3. Budgetterne indsendes til provstiudvalget inden 1. april.
 3. I § 5, stk. 1, udgår: », der afholdes senest 15.  

 juni«, og som 2. pkt. indsættes:
 »Der kan afholdes flere budgetsamråd.«.
 § 5. Efter modtagelsen af budget for kirke- og præstegårdskasserne  

 indkalder provstiudvalget en eller to repræsentanter for hvert menighedsråd  

 til budgetsamråd, der afholdes senest 15. juni.
Stk. 2. I budgetsamrådet forhandles de enkelte bevillingsforslag  

 og deres prioritering.
Budgetsamrådet har ikke besluttende myndighed.
 Stk. 3. Menighedsrådene har pligt til at lade sig repræsentere  

 under budgetsamrådet.
 4. I § 5 indsættes som stk. 4 :
 » Stk. 4. Kirkeministeren fastsætter nærmere regler om  

 afholdelse af budgetsamråd.«.
 5. I § 7 udgår: »senest 1. august«.
 § 7. Provstiudvalget træffer senest 1. august afgørelse om  

 godkendelse af kirke- og præstegårdskassernes budget for det kommende  

 regnskabsår.
 6. § 9, stk. 1, 1. pkt., ophæves og i stedet indsættes:
»Menighedsrådet aflægger årligt regnskab for kirkekassen.
Er der  

 oprettet en præstegårdskasse, aflægger menighedsrådene på et fællesmøde  

 årligt regnskab for denne.«.
§ 9. Inden den 1. april efter regnskabsårets udløb aflægger  

 menighedsrådet regnskab for kirkekassen og menighedsrådene på et fællesmøde  

 for præstegårdskassen.
Kirkeministeren fastsætter nærmere regler om  

 regnskabernes aflæggelse, om revision og om provstiudvalgets godkendelse af  

 regnskaberne.
 7. § 9, stk. 3, 1. pkt., ophæves.
§ 9. - - - Stk. 3. Revisionen skal være tilendebragt inden 1. november,  

 medmindre særlige forhold foreligger.
Provstiudvalgets afgørelser vedrørende  

 regnskabet kan indbringes for stiftsøvrigheden.
 8. Efter § 9 indsættes som nye kapitler:
»Kapitel 1a Beslutning om ændringer af budgetproceduren m.v. § 9a.  

 Efter anmodning fra et provstiudvalg eller mindst en tredjedel af  

 menighedsrådene i ligningsområdet skal der afholdes et møde, hvor der kan  

 træffes beslutning om, at der i ligningsområdet indføres:
 1) Et forberedende budgetsamråd.
 2) Et besluttende budgetsamråd.
 3) En rammeordning vedrørende disponering af indtægter og udgifter efter  

 regler fastsat af kirkeministeren.
 4) En sognefuldmagt.
 Stk. 2. Mødet er offentligt.
Stk. 3. Hvert menighedsråd i ligningsområdet udpeger 2 af sine  

 medlemmer til at repræsentere menighedsrådet på mødet.
De pågældende samt  

 medlemmerne af ligningsområdets provstiudvalg er forpligtet til at deltage i  

 mødet.
Stk. 4. På mødet kan der træffes beslutning om ændring af  

 budgetproceduren, jf. stk. 1. Alle de i stk. 3 nævnte repræsentanter for  

 menighedsrådene i ligningsområdet skal deltage i afstemningen.
Beslutninger  

 træffes ved enstemmighed.
 Stk. 5. Afstemninger skal foretages således, at det klart fremgår,  

 hvorledes den enkelte stemmer.
§ 9b.
Formanden for provstiudvalget fastsætter tid og sted for  

 mødet og indkalder provstiudvalg og menighedsråd i ligningsområdet til dette.  

 Såfremt ligningsområdet omfatter flere provstier eller dele af flere  

 provstier, varetages de i 1. pkt. nævnte opgaver af formanden for  

 provstiudvalget i det provsti med flest menighedsrådskredse i  

 ligningsområdet.
Stk. 2. Bekendtgørelse om afholdelse af mødet sker efter  

 provstiudvalgets beslutning på en måde, der sikrer, at offentligheden bliver  

 bekendt med mødets afholdelse.
I bekendtgørelsen angives, hvilke emner der  

 skal behandles på mødet.
Såfremt ligningsområdet omfatter flere provstier  

 eller dele af flere provstier, træffes de i 1. og 2. pkt. nævnte beslutninger  

 af provstiudvalget i det provsti med flest menighedsrådskredse i  

 ligningsområdet.
 Stk. 3. Mødet ledes af den formand, som ifølge stk. 1 har indkaldt  

 til mødet.
§ 9c.
Mødets beslutninger indføres i beslutningsprotokollen for  

 det provstiudvalg, hvis formand har indkaldt til mødet.
I  

 beslutningsprotokollen anføres det, hvorledes den enkelte repræsentant har  

 stemt.
Beslutningsprotokollen underskrives ved slutningen af mødet af de  

 personer, jf. § 9a, stk. 3, som har deltaget i mødet.
Enhver af disse  

 personer kan forlange sit særstandpunkt kort tilført beslutningsprotokollen  

 og ved sager, der skal fremsendes til anden myndighed, kræve, at denne  

 samtidig gøres bekendt med indholdet af protokollen.
Den pågældende kan ved  

 sagens fremsendelse ledsage denne med en begrundelse for sit særstandpunkt.
Kapitel 1b Forberedende budgetsamråd § 9d.
Inden fristen for  

 menighedsrådenes indsendelse af budgetterne for de kirkelige kasser i  

 ligningsområdet til provstiudvalget, jf. § 4, stk. 3, indkalder  

 provstiudvalget hvert menighedsråd i ligningsområdet til forberedende  

 budgetsamråd.
 Stk. 2. Menighedsrådene i ligningsområdet er forpligtet til at  

 lade sig repræsentere under budgetsamrådet med to menighedsrådsmedlemmer.
Stk. 3. I det forberedende budgetsamråd belyses de økonomiske  

 forhold i ligningsområdet, og prioriteringen af større udgiftskrævende  

 projekter i ligningsområdet forhandles.
Det forberedende budgetsamråd har  

 ikke besluttende myndighed.
 Stk. 4. Det forberedende budgetsamråd er offentligt.
 Stk. 5. Provstiudvalget forbereder det forberedende budgetsamråd.
Stk. 6. Bekendtgørelse om afholdelse af det forberedende  

 budgetsamråd sker efter provstiudvalgets bestemmelse på en måde, der sikrer,  

 at offentligheden bliver bekendt med afholdelsen.
I bekendtgørelsen angives,  

 hvilke emner der skal behandles på det forberedende budgetsamråd.
 Stk. 7. Såfremt ligningsområdet omfatter flere provstier eller  

 dele af flere provstier, varetages de i stk. 1, 5 og 6 nævnte opgaver af  

 provstiudvalgene i forening.
Kapitel 1c Besluttende budgetsamråd § 9e.
Det besluttende  

 budgetsamråd består af medlemmerne af ligningsområdets provstiudvalg og to  

 repræsentanter for hvert menighedsråd i ligningsområdet.
Stk. 2. Det besluttende budgetsamråd fastsætter ligningsbeløbet  

 til kommunens kirke- og præstegårdskasser.
Ved ligningsbeløbets fastsættelse  

 finder reglerne i § 6, stk. 1, 2.-3. pkt., § 6, stk. 2, samt § 17a, stk. 6,  

 tilsvarende anvendelse.
 Stk. 3. Det besluttende budgetsamråd fastlægger retningslinier for  

 en overordnet økonomisk prioritering for de følgende tre år efter budgetåret.
§ 9f.
Det besluttende budgetsamråd afholder:
1) et møde, før menighedsrådene skal indsende budgetter for de kirkelige  

 kasser i ligningsområdet til provstiudvalget, jf. § 4, stk. 3, og 2) et møde, før provstiudvalget træffer afgørelse om godkendelse af kirke-  

 og præstegårdskassernes budget for det kommende regnskabsår, jf. § 7.
 Stk. 2. Der afholdes yderligere møder i det besluttende  

 budgetsamråd, når et provstiudvalg i ligningsområdet eller mindst en  

 tredjedel af menighedsrådene i ligningsområdet forlanger det.
Stk. 3. Møder i det besluttende budgetsamråd er offentlige.  

 Bekendtgørelse om afholdelse af møde i det besluttende budgetsamråd sker  

 efter provstiudvalgets bestemmelse på en måde, der sikrer, at offentligheden  

 bliver bekendt med mødets afholdelse.
I bekendtgørelsen angives, hvilke emner  

 der skal behandles på mødet.
§ 9g.
Provstiudvalget forbereder det besluttende budgetsamråds  

 møder.
 Stk. 2. Formanden for provstiudvalget fastsætter tid og sted for  

 møderne og indkalder de i § 9e, stk. 1, nævnte personer til disse.
 Stk. 3. Formanden for provstiudvalget sørger for, at det fornødne  

 materiale tilsendes de i § 9e, stk. 1, nævnte personer i god tid før mødet.
 Stk. 4. Formanden for provstiudvalget leder det besluttende  

 budgetsamråds møder.
§ 9h.
Det besluttende budgetsamråd træffer sine beslutninger i  

 møder.
Budgetsamrådet er beslutningsdygtigt, når mindst halvdelen af  

 repræsentanterne for menighedsrådene i ligningsområdet er til stede.
Stk. 2. I afstemningen deltager alene repræsentanterne for  

 menighedsrådene i ligningsområdet.
Afstemning sker således, at det klart  

 fremgår, hvorledes den enkelte repræsentant for menighedsrådene i  

 ligningsområdet stemmer.
 Stk. 3. Beslutninger træffes ved stemmeflertal.
 Stk. 4. Budgetsamrådet vedtager selv sin forretningsorden.
§ 9i.
Det besluttende budgetsamråds beslutninger indføres i  

 beslutningsprotokollen for det provstiudvalg, hvis formand har indkaldt til  

 mødet.
I beslutningsprotokollen anføres det, hvorledes den enkelte  

 repræsentant har stemt.
Beslutningsprotokollen underskrives ved slutningen af  

 mødet af de personer, jf. § 9e, stk. 1, som har deltaget i mødet.
Enhver af  

 disse personer kan forlange sit særstandpunkt kort tilført  

 beslutningsprotokollen og ved sager, der skal fremsendes til anden myndighed,  

 kræve, at denne samtidig gøres bekendt med indholdet af protokollen.
Den  

 pågældende kan ved sagens fremsendelse ledsage denne med en begrundelse for  

 sit særstandpunkt.
§ 9j.
Såfremt ligningsområdet omfatter flere provstier eller dele  

 af flere provstier, varetages de i § 9f, stk. 3, og § 9g, stk. 1, nævnte  

 opgaver af provstiudvalgene i forening.
 Stk. 2. Såfremt ligningsområdet omfatter flere provstier eller  

 dele af flere provstier, varetages de i § 9g, stk. 2-4, nævnte opgaver af  

 formanden for provstiudvalget i det provsti med flest menighedsrådskredse i  

 ligningsområdet.
Kapitel 1d Indførelse af en sognefuldmagt i ligningsområdet § 9k.
Ved  

 indførelse af en sognefuldmagt i ligningsområdet kan der udover de i § 2,  

 stk. 1, nr. 1-11, og nr. 13-15, nævnte udgifter af kirkekassen afholdes  

 udgifter vedrørende sognets eller kirkedistriktets kirkelige aktiviteter og  

 udgifter til fremme af det kirkelige liv i pastoratet eller kommunen eller  

 til kirkelige formål af betydning for stiftet som helhed.
Kapitel 1e Ophør af beslutning om ændringer af budgetproceduren m.v. §  

 9l.
Et menighedsråd kan opsige den i § 9a, stk. 1, etablerede  

 budgetprocedure ved skriftligt at meddele dette til provstiudvalget.
 Stk. 2. Opsigelse skal foretages med 12 måneders varsel til  

 udgangen af et regnskabsår.
 Stk. 3. Opsigelsen indebærer, at budgetlægningen for samtlige  

 kirkelige kasser i ligningsområdet foretages efter reglerne i kapitel  

 1.«.
 9. I § 11, stk. 1, indsættes efter »§ 2,»:  

 »§ 17c, stk. 3-4,».
 § 11. Af fællesfonden afholdes folkekirkens udgifter, for så vidt  

 de ikke er omfattet af § 2, eller § 20, herunder:
1) Tilskud efter kirkeministerens bestemmelse til hel eller delvis dækning  

 af udgifterne til uddannelse af ansatte i folkekirken og af personer, der  

 ønsker sådan ansættelse 2) Udgifter til de særlig sagkyndige, der er nævnt i lov om folkekirkens  

 kirkebygninger og kirkegårde § 8, stk. 2 3) Udgifter til det særlige syn, der er nævnt i lov om folkekirkens  

 kirkebygninger og kirkegårde § 33 4) Udgifter til den sagkyndige medvirken og registrering, der er nævnt i  

 lov om folkekirkens kirkebygninger og kirkegårde § 21, stk. 2 og 3.
 10. I § 15, stk. 1, ændres »1. marts« til:  

 »en af kirkeministeren fastsat frist« og »budget« til:  

 »forslag til budget«.
 § 15. Hvert år inden 1. marts indsender stiftsøvrighederne hver  

 for sit stifts vedkommende et budget over fællesfondens indtægter og udgifter  

 i det følgende regnskabsår til kirkeministeren.
 11. Efter § 17 indsættes som et nyt kapitel:
»Kapitel 2a Provstiudvalg § 17a.
I hvert provsti vælges et  

 provstiudvalg, der består af provsten og 2-7 læge medlemmer.
Kirkeministeren  

 fastsætter nærmere regler om valgets foretagelse og om antallet af medlemmer.
Stk. 2. Provstiudvalget vælger af sin midte en formand og en  

 næstformand.
Valget sker ved skriftlig afstemning på udvalgets konstituerende  

 møde, som provsten indkalder til.
Valget gælder for udvalgets valgperiode.  

 Medlemmerne af udvalget er pligtige at modtage valg som formand og  

 næstformand.
Provsten virker som udvalgets forretningsførende medlem og  

 drager omsorg for udførelsen af udvalgets beslutninger.
Stk. 3. Provstiudvalgets endelige behandling af kirke- og  

 præstegårdskassernes årlige budget og af provstiudvalgskassens årlige budget  

 sker i offentlige møder.
Bortset herfra bestemmer udvalget selv, i hvilket  

 omfang dets møder skal være offentlige, og fastsætter selv sin  

 forretningsorden.
Er der uenighed i provstiudvalget om forretningsgangen, kan  

 spørgsmål herom forelægges stiftsøvrigheden til afgørelse.
Stk. 4. De i lov om menighedsråd § 46, stk. 1, nævnte regler om  

 annullation og suspension af beslutninger finder tilsvarende anvendelse over  

 for et provstiudvalgs beslutninger, der strider mod lovgivningen.
Endvidere  

 finder de i lov om menighedsråd § 46, stk. 2-5, og § 48 nævnte regler om  

 pålæggelse af tvangsbøder i forbindelse med ulovlige undladelser, anlæggelse  

 af erstatningssager ved domstolene, frafald af erstatningsanlæg mod betaling  

 af erstatningsretlig bod samt nedsættelse eller helt bortfald af en  

 erstatning tilsvarende anvendelse over for medlemmer af provstiudvalg, der er  

 ansvarlige for en undladelse eller for, at en kirkekasse, en præstegårdskasse  

 eller provstiudvalgskassen er påført et tab.
Stk. 5. Stiftsøvrighedens afgørelser efter stk. 4, 1. pkt., kan af  

 provstiudvalget indbringes for kirkeministeren.
Stiftsøvrighedens afgørelser  

 efter stk. 4, 2. pkt., kan af de pågældende medlemmer af provstiudvalget  

 indbringes for kirkeministeren.
 Stk. 6. Nærmere regler for provstiudvalgets virksomhed, herunder  

 beføjelser med hensyn til behandling og godkendelse af kirke- og  

 præstegårdskassernes årlige budget, fastsættes af kirkeministeren.
§ 17b.
Kirkeministeren kan bestemme, at der for en kommune med  

 flere provstier eller dele af flere provstier oprettes et budgetudvalg.  

 Nærmere regler for budgetudvalgets sammensætning, valg og virksomhed  

 fastsættes af kirkeministeren.
§ 17c.
Ordinært valg til provstiudvalg skal foretages inden  

 udgangen af marts måned i året efter, at ordinært valg til menighedsråd har  

 fundet sted.
Valget gælder fra 1. april, og valgperioden er 4 år.
 Stk. 2. Ved hvert provstiudvalg oprettes en provstiudvalgskasse,  

 der bestyres af provstiudvalget.
 Stk. 3. Udgifterne til valg af provstiudvalgene og til disses  

 møder, herunder befordringsgodtgørelse og diæter til de valgte medlemmer samt  

 udvalgenes udgifter til medhjælp, kontorartikler m.v., udredes af  

 provstiudvalgskassen efter kirkeministerens nærmere bestemmelse.
Stk. 4. Udgifter til provstiudvalgsmedlemmers deltagelse i kurser  

 m.v., der må anses af betydning for udøvelsen af hvervet som  

 provstiudvalgsmedlem, afholdes af provstiudvalgskassen.
Der vil endvidere  

 efter kirkeministerens bestemmelse af provstiudvalgskassen kunne ydes valgte  

 provstiudvalgsmedlemmer erstatning for dokumenteret tabt arbejdsfortjeneste i  

 forbindelse med deltagelse i sådanne kurser m.v.
§ 17d.
Provstiudvalgskassens udgifter dækkes gennem ligning på  

 folkekirkens medlemmer i kommunen.
Omfatter provstiet flere kommuner eller  

 dele af flere kommuner dækkes udgifter til provstiudvalgskassen gennem  

 ligning på folkekirkens medlemmer i kommunerne.
 Stk. 2. Provstiudvalget udarbejder årligt budget over  

 provstiudvalgskassens indtægter og udgifter for det kommende regnskabsår.
 Stk. 3. Ligningsbeløbet til provstiudvalgskassen fastsættes af  

 provstiudvalget.
 Stk. 4. Kirkeministeren fastsætter nærmere regler om udarbejdelse  

 af budget for provstiudvalgskassen.
 Stk. 5. Regnskabsåret for provstiudvalgskassen er kalenderåret.
Stk. 6. Provstiudvalget aflægger årligt regnskab for  

 provstiudvalgskassen.
Kirkeministeren fastsætter nærmere regler om  

 regnskabernes aflæggelse, om revision og om stiftsøvrighedens godkendelse af  

 regnskaberne.«.
Kapitel 6 Provstiudvalg § 24. I hvert provsti vælges et provstiudvalg, der består af  

 provsten og 2-4 læge medlemmer.
Kirkeministeren fastsætter nærmere regler om  

 valgets foretagelse og om antallet af medlemmer.
Stk. 2. Provstiudvalget vælger af sin midte en formand og en  

 næstformand.
Valget sker ved skriftlig afstemning på udvalgets konstituerende  

 møde, som provsten indkalder til.
Valget gælder for udvalgets valgperiode.  

 Medlemmerne af udvalget er pligtig at modtage valg som formand og  

 næstformand.
Provsten virker som udvalgets forretningsførende medlem og  

 drager omsorg for udførelsen af udvalgets beslutninger.
Stk. 3. Provstiudvalgets endelige behandling af kirke- og  

 præstegårdskassernes årlige budget sker i offentlige møder.
Bortset herfra  

 bestemmer udvalget selv, i hvilket omfang dets møder skal være offentlige, og  

 fastsætter selv sin forretningsorden.
Er der uenighed i provstiudvalget om  

 forretningsgangen, kan spørgsmål herom forelægges stiftsøvrigheden til  

 afgørelse.
Stk. 4. De i lov om menighedsråd § 46, stk. 1, nævnte regler om  

 annullation og suspension af beslutninger finder tilsvarende anvendelse over  

 for et provstiudvalgs beslutninger, der strider mod lovgivningen.
Endvidere  

 finder de i lov om menighedsråd § 46, stk. 2-5, og § 48 nævnte regler om  

 pålæggelse af tvangsbøder i forbindelse med ulovlige undladelser, anlæggelse  

 af erstatningssager ved domstolene, frafald af erstatningsanlæg mod betaling  

 af erstatningsretlig bod samt nedsættelse eller helt bortfald af en  

 erstatning tilsvarende anvendelse over for medlemmer af provstiudvalg, der er  

 ansvarlige for en undladelse eller for, at en kirkekasse, en præstegårdskasse  

 eller fællesfonden er påført et tab.
Stk. 5. Stiftsøvrighedens afgørelser efter stk. 4, 1. pkt., kan af  

 provstiudvalget indbringes for kirkeministeren.
Stiftsøvrighedens afgørelser  

 efter stk. 4, 2. pkt., kan af de pågældende medlemmer af provstiudvalget  

 indbringes for kirkeministeren.
 Stk. 6. Nærmere regler for provstiudvalgets virksomhed, herunder  

 beføjelser med hensyn til behandling og godkendelse af kirke- og  

 præstegårdskassernes årlige budget, fastsættes af kirkeministeren.
 § 25. Kirkeministeren kan bestemme, at der for en kommune med  

 flere provstier eller dele af flere provstier oprettes et budgetudvalg.  

 Nærmere regler for budgetudvalgets sammensætning, valg og virksomhed  

 fastsættes af Kirkeministeren.
§ 26. Ordinært valg til provstiudvalg skal foretages inden  

 udgangen af marts måned i året efter, at ordinært valg til menighedsråd har  

 fundet sted.
Valget gælder fra 1. april.
 Stk. 2. Udgifterne til valg af provstiudvalgene og til disses  

 møder, herunder befordringsgodtgørelse og diæter til de valgte medlemmer samt  

 udvalgenes udgifter til medhjælp, kontorartikler m.v., udredes af  

 fællesfonden efter kirkeministerens nærmere bestemmelse.
Stk. 3. Udgifter til provstiudvalgsmedlemmers deltagelse i kurser  

 m.v., der må anses af betydning for udøvelsen af hvervet som  

 provstiudvalgsmedlem, afholdes af fællesfonden.
Der vil endvidere efter  

 kirkeministerens bestemmelse af fællesfonden kunne ydes valgte  

 provstiudvalgsmedlemmer erstatning for dokumenteret tabt arbejdsfortjeneste i  

 forbindelse med deltagelse i sådanne kurser m.v.
 12. I § 18, stk. 1, indsættes efter »kirke- og  

 præstegårdskasserne«: »og provstiudvalgskasserne«.
§ 18. Ligningsbeløb til kirke- og præstegårdskasserne samt  

 landskirkeskat pålignes folkekirkens medlemmer under et efter samme regler,  

 hvorefter kommunal indkomstskat svares til vedkommende kommune, dog at den  

 kirkelige ligningsprocent fastsættes med 2 decimaler.
Bestemmelserne i lov om  

 kommunal indkomstskat om fordeling af kommunal indkomstskat mellem kommunerne  

 finder tilsvarende anvendelse.
 13. I § 18, stk. 5, indsættes som 3. pkt. :
 »På samme måde forholdes med ligningsbeløbet til  

 provstiudvalgskassen, for så vidt provstiet omfatter flere kommuner.«.
§ 18. - - - Stk. 5. Omfatter et sogn dele af forskellige kommuner, deles  

 sognets ligningsbeløb imellem dem i samme forhold som det, hvori de svarer  

 landskirkeskat, medmindre andet fastsættes af kirkeministeren.
Tilsvarende  

 forholdes med præstegårdskassens udgifter, for så vidt pastoratet omfatter  

 flere kommuner.
 14. § 19 affattes således:
»§ 19. Landskirkeskatten udbetales til stiftsøvrighederne.  

 Ligningsbeløb til kirke- og præstegårdskasserne bortset fra beløb til  

 imødegåelse af uforudsete udgifter, jf. § 6, stk. 1, udbetales til  

 vedkommende menighedsråd.
Ligningsbeløb til provstiudvalgskassen og beløb til  

 imødegåelse af uforudsete udgifter, jf. § 6, stk. 1, udbetales til  

 vedkommende provstiudvalg.
 Stk. 2. Et beløb, der står tilbage ved regnskabsårets slutning,  

 anvendes af kommunalbestyrelsen til nedbringelse af det følgende års ligning.
 Stk. 3. Kommunalbestyrelsen kan med provstiudvalgets tilslutning  

 yde et menighedsråd eller provstiudvalget forskud på ligningsbeløbet for det  

 nærmest følgende regnskabsår.«.
§ 19. Landskirkeskatten udbetales til stiftsøvrighederne.
De  

 øvrige ligningsbeløb udbetales til vedkommende menighedsråd.
Dog udbetales  

 beløb til imødegåelse af uforudsete udgifter, jf. § 6, stk. 1, kun til  

 vedkommende menighedsråd efter anmodning fra provstiudvalget.
Et eventuelt  

 ved regnskabsårets slutning tilbagestående beløb anvendes af  

 kommunalbestyrelsen til nedbringelse af det følgende års ligning.
 Stk. 2. Kommunalbestyrelsen kan med provstiudvalgets tilslutning  

 yde et menighedsråd forskud på ligningsbeløbet for det nærmest følgende  

 regnskabsår.
 15. I § 20, stk. 2, indsættes som 2. pkt. :
 »Ved opgørelsen af fællesfondens udgifter til lønninger til provster  

 og præster bortses fra de udgifter, som vedrører betjening af institutioner  

 eller grupper af personer, for hvilke der ikke er oprettet  

 menighedsråd.«.
§ 20. - - - Stk. 2. Statskassen yder herudover et årligt tilskud til  

 fællesfonden svarende til 40 pct. af fællesfondens udgifter til lønninger til  

 provster og præster.
 16. Kapitel 6 ophæves og i stedet indsættes:
»Kapitel 6 Samarbejde mellem kirkelige instanser m.v. § 24. De i lov  

 om menighedsråd § 43, stk. 1-6, nævnte regler om samarbejde mellem  

 menighedsråd finder tilsvarende anvendelse på samarbejde mellem  

 stiftsøvrighed og provstiudvalg, mellem to eller flere stiftsøvrigheder,  

 mellem to eller flere provstiudvalg og mellem menighedsråd og en eller flere  

 stiftsøvrigheder eller provstiudvalg.
 Stk. 2. Den i lov om menighedsråd § 43, stk. 7, nævnte regel om  

 dispensation fra dele af den kirkelige lovgivning til et menighedsråd finder  

 tilsvarende anvendelse for et provstiudvalg eller en stiftsøvrighed, hvis det  

 er ønskeligt af hensyn til løsningen af folkekirkelige opgaver i henholdsvis  

 provstiet eller stiftet.«.
Efter 2. behandling den 14. maj 1997 § 1 I lov om folkekirkens økonomi, jf. lovbekendtgørelse nr. 627 af 4. juli  

 1994, foretages følgende ændringer:
 1. I § 2, stk. 1, indsættes efter nr. 10 som nyt nummer:
»11) Annoncering i lokalaviser m.v. samt trykning og distribution  

 m.v. af kirkeblad i sognet, kirkedistriktet eller pastoratet.« Nr. 11-14 bliver herefter nr. 12-15.
 2. § 4, stk. 3, affattes således:
»Stk. 3. Kirkeministeren fastsætter nærmere regler om  

 udarbejdelse og indsendelse til provstiudvalget af budgetter for kirke- og  

 præstegårdskasserne.« 3. I § 5, stk. 1, udgår », der afholdes senest 15.  

 juni«, og som 2. pkt. indsættes:
»Der kan afholdes flere budgetsamråd.« 4. I § 5 indsættes som stk. 4:
»Stk. 4. Kirkeministeren fastsætter nærmere regler om  

 afholdelse af budgetsamråd.« 5. I § 7 udgår »senest 1. august«.
 6. § 9, stk. 1, 1. pkt., ophæves, og i stedet indsættes:
»Menighedsrådet aflægger årligt regnskab for kirkekassen.
Er der  

 oprettet en præstegårdskasse, aflægger menighedsrådene på et fællesmøde  

 årligt regnskab for denne.« 7. § 9, stk. 3, 1. pkt., ophæves.
 8. I § 11, stk. 1, indsættes efter »§ 2,»:  

 »§ 17 c, stk. 3 og 4,».
 9. I § 15, stk. 1, ændres »1. marts« til:  

 »en af kirkeministeren fastsat frist« og »budget« til:  

 »forslag til budget«.
 10. Efter § 17 indsættes som nyt kapitel:
»Kapitel 2 a Provstiudvalg § 17 a.
I hvert provsti vælges et provstiudvalg, der består af  

 provsten og 2-7 læge medlemmer.
Kirkeministeren fastsætter nærmere regler om  

 valgets foretagelse og om antallet af medlemmer.
Stk. 2. Provstiudvalget vælger af sin midte en formand og en  

 næstformand.
Valget sker ved skriftlig afstemning på udvalgets konstituerende  

 møde, som provsten indkalder til.
Valget gælder for udvalgets valgperiode.  

 Medlemmerne af udvalget er pligtige at modtage valg som formand og  

 næstformand.
Provsten virker som udvalgets forretningsførende medlem og  

 drager omsorg for udførelsen af udvalgets beslutninger.
Stk. 3. Provstiudvalgets endelige behandling af kirke- og  

 præstegårdskassernes årlige budget og af provstiudvalgskassens årlige budget  

 sker i offentlige møder.
Bortset herfra bestemmer udvalget selv, i hvilket  

 omfang dets møder skal være offentlige, og fastsætter selv sin  

 forretningsorden.
Er der uenighed i provstiudvalget om forretningsgangen, kan  

 spørgsmål herom forelægges stiftsøvrigheden til afgørelse.
Stk. 4. De i lov om menighedsråd § 46, stk. 1, nævnte regler om  

 annullation og suspension af beslutninger finder tilsvarende anvendelse over  

 for et provstiudvalgs beslutninger, der strider mod lovgivningen.
Endvidere  

 finder de i lov om menighedsråd § 46, stk. 2-5, og § 48 nævnte regler om  

 pålæggelse af tvangsbøder i forbindelse med ulovlige undladelser, anlæggelse  

 af erstatningssager ved domstolene, frafald af erstatningsanlæg mod betaling  

 af erstatningsretlig bod samt nedsættelse eller helt bortfald af en  

 erstatning tilsvarende anvendelse over for medlemmer af provstiudvalg, der er  

 ansvarlige for en undladelse eller for, at en kirkekasse, en præstegårdskasse  

 eller provstiudvalgskassen er påført et tab.
Stk. 5. Stiftsøvrighedens afgørelser efter stk. 4, 1. pkt., kan af  

 provstiudvalget indbringes for kirkeministeren.
Stiftsøvrighedens afgørelser  

 efter stk. 4, 2. pkt., kan af de pågældende medlemmer af provstiudvalget  

 indbringes for kirkeministeren.
 Stk. 6. Nærmere regler for provstiudvalgets virksomhed, herunder  

 beføjelser med hensyn til behandling og godkendelse af kirke- og  

 præstegårdskassernes årlige budget, fastsættes af kirkeministeren.
§ 17 b.
Kirkeministeren kan bestemme, at der for en kommune med  

 flere provstier eller dele af flere provstier oprettes et budgetudvalg.  

 Nærmere regler for budgetudvalgets sammensætning, valg og virksomhed  

 fastsættes af kirkeministeren.
§ 17 c.
Ordinært valg til provstiudvalg skal foretages inden  

 udgangen af marts måned i året efter, at ordinært valg til menighedsråd har  

 fundet sted.
Valget gælder fra 1. april, og valgperioden er 4 år.
 Stk. 2. Ved hvert provstiudvalg oprettes en provstiudvalgskasse,  

 der bestyres af provstiudvalget.
 Stk. 3. Udgifterne til valg af provstiudvalgene og til disses  

 møder, herunder befordringsgodtgørelse og diæter til de valgte medlemmer samt  

 udvalgenes udgifter til medhjælp, kontorartikler m.v., udredes af  

 provstiudvalgskassen efter kirkeministerens nærmere bestemmelse.
Stk. 4. Udgifter til provstiudvalgsmedlemmers deltagelse i kurser  

 m.v., der må anses af betydning for udøvelsen af hvervet som  

 provstiudvalgsmedlem, afholdes af provstiudvalgskassen.
Der vil endvidere  

 efter kirkeministerens bestemmelse af provstiudvalgskassen kunne ydes valgte  

 provstiudvalgsmedlemmer erstatning for dokumenteret tabt arbejdsfortjeneste i  

 forbindelse med deltagelse i sådanne kurser m.v.
§ 17 d.
Provstiudvalgskassens udgifter dækkes gennem ligning på  

 folkekirkens medlemmer i kommunen.
Omfatter provstiet flere kommuner eller  

 dele af flere kommuner, dækkes udgifter til provstiudvalgskassen gennem  

 ligning på folkekirkens medlemmer i kommunerne.
 Stk. 2. Provstiudvalget udarbejder årligt budget over  

 provstiudvalgskassens indtægter og udgifter for det kommende regnskabsår.
 Stk. 3. Ligningsbeløbet til provstiudvalgskassen fastsættes af  

 provstiudvalget.
 Stk. 4. Kirkeministeren fastsætter nærmere regler om udarbejdelse  

 af budget for provstiudvalgskassen.
 Stk. 5. Regnskabsåret for provstiudvalgskassen er kalenderåret.
Stk. 6. Provstiudvalget aflægger årligt regnskab for  

 provstiudvalgskassen.
Kirkeministeren fastsætter nærmere regler om  

 regnskabernes aflæggelse, om revision og om stiftsøvrighedens godkendelse af  

 regnskaberne.« 11. I § 18, stk. 1, indsættes efter »kirke- og  

 præstegårdskasserne«: »og provstiudvalgskasserne«.
 12. I § 18, stk. 5, indsættes som 3. pkt.:
»På samme måde forholdes med ligningsbeløbet til  

 provstiudvalgskassen, for så vidt provstiet omfatter flere kommuner.« 13. § 19 affattes således:
» § 19. Landskirkeskatten udbetales til stiftsøvrighederne.  

 Ligningsbeløb til kirke- og præstegårdskasserne bortset fra beløb til  

 imødegåelse af uforudsete udgifter, jf. § 6, stk. 1, udbetales til  

 vedkommende menighedsråd.
Ligningsbeløb til provstiudvalgskassen og beløb til  

 imødegåelse af uforudsete udgifter, jf. § 6, stk. 1, udbetales til  

 vedkommende provstiudvalg.
 Stk. 2. Et beløb, der står tilbage ved regnskabsårets slutning,  

 anvendes af kommunalbestyrelsen til nedbringelse af det følgende års ligning.
Stk. 3. Kommunalbestyrelsen kan med provstiudvalgets tilslutning  

 yde et menighedsråd eller provstiudvalget forskud på ligningsbeløbet for det  

 nærmest følgende regnskabsår.« 14. I § 20, stk. 2, indsættes som 2. pkt.:
»Ved opgørelsen af fællesfondens udgifter til lønninger til provster  

 og præster bortses fra de udgifter, som vedrører betjening af institutioner  

 eller grupper af personer, for hvilke der ikke er oprettet  

 menighedsråd.« 15. Kapitel 6 ophæves, og i stedet indsættes:
»Kapitel 6 Samarbejde mellem kirkelige instanser m.v.
 § 24. De i lov om menighedsråd § 43, stk. 1-6, nævnte regler om  

 samarbejde mellem menighedsråd finder tilsvarende anvendelse på samarbejde  

 mellem stiftsøvrighed og provstiudvalg, mellem to eller flere  

 stiftsøvrigheder, mellem to eller flere provstiudvalg og mellem menighedsråd  

 og en eller flere stiftsøvrigheder eller provstiudvalg.
Stk. 2. Den i lov om menighedsråd § 43, stk. 7, nævnte regel om  

 dispensation fra dele af den kirkelige lovgivning til et menighedsråd finder  

 tilsvarende anvendelse på et provstiudvalg eller en stiftsøvrighed, hvis det  

 er ønskeligt af hensyn til løsningen af folkekirkelige opgaver i henholdsvis  

 provstiet eller stiftet.« § 2 Loven træder i kraft den 1. januar 1998. Bestemmelserne i § 1, nr. 8, og §  

 1, nr. 10-13, om oprettelse af en provstiudvalgskasse har dog først virkning  

 for budgetlægningen vedrørende budgetår 1999. Endvidere har reglen i § 1, nr.  

 10, om antallet af læge medlemmer til provstiudvalget først virkning for de  

 provstiudvalg, der vælges ved de ordinære valg til provstiudvalg i 2001.
§ 3 Loven gælder ikke for Færøerne og Grønland.
Loven kan ved kgl. anordning  

 sættes i kraft for Færøerne med de afvigelser, som de særlige færøske forhold  

 tilsiger.
