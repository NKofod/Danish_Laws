Nr LSF 7 Forslag til Lov om ændring af lov om regulering af fiskeriet  

 (Fartøjstilladelser, kontrol- og straffebestemmelser) Fremsat af fødevareministeren (Henrik Dam Kristensen) den 26. marts 1998 Vedtaget ved tredjebehandling den 7. maj 1998 Lov nr. 313 af 03/06/1998 § 1 I lov om regulering af fiskeriet, jf. lovbekendtgørelse nr. 904 af 30.  

 november 1993, foretages følgende ændringer:
 1. Overalt i loven ændres »Fiskeriministeren« til:  

 »Ministeren for fødevarer, landbrug og fiskeri«, og  

 »fiskeriministeren« ændres til: »ministeren for fødevarer,  

 landbrug og fiskeri«.
 2. Overalt i loven ændres »Fiskeriministeriet« til:  

 »Ministeriet for Fødevarer, Landbrug og Fiskeri«.
 3. I § 5, stk. 2, ændres »§§ 3 og 4« til: »§  

 3, stk. 1, § 3 b og § 4«.
 4. I § 6, stk. 1, ændres »uden fiskeriministerens  

 godkendelse,» til: »uden godkendelse fra ministeren for fødevarer,  

 landbrug og fiskeri,».
 5. I § 6, stk. 3, ændres »han« til:  

 »denne«.
 6. § 7 affattes således:
 » § 7. Et fartøj må kun anvendes til erhvervsmæssigt fiskeri,  

 når det er registreret med tilladelse hertil i Ministeriet for Fødevarer,  

 Landbrug og Fiskeri og det samtidig er registreret i Skibsregistret.
Stk. 2. Ministeren for fødevarer, landbrug og fiskeri kan med  

 henblik på tilpasning af fiskerflådens kapacitet til de fiskerimuligheder,  

 der er til rådighed, fastsætte regler om udstedelse og opretholdelse af  

 tilladelserne og de vilkår, der knytter sig hertil, samt om registreringen i  

 Ministeriet for Fødevarer, Landbrug og Fiskeris fartøjsregister.
Ministeren  

 kan herunder fastsætte, at tilladelse og registrering kan bortfalde, hvis  

 betingelserne for udstedelse af tilladelsen og registrering ikke længere er  

 opfyldt.
 Stk. 3. Ministeren kan endvidere fastsætte regler, hvorefter  

 fartøjsombygning, der øger fangstkapaciteten, gøres betinget af en særlig  

 tilladelse.
Stk. 4. Ministeren kan foretage registrering af den til rådighed  

 værende fangstkapacitet.
Med henblik herpå kan ministeren bestemme, at ejeren  

 eller lejeren af et fartøj, der anvendes til erhvervsmæssigt fiskeri, skal  

 afgive nærmere specificerede tekniske, økonomiske og driftsmæssige  

 oplysninger.« 7. I § 7 a, stk. 1, 1. pkt., ændres »§ 7, stk. 1«  

 til: » § 7, stk. 2«, og »§ 3« ændres til: »§ 3, stk.  

 1«.
8. I § 7 a, stk. 1, 2. pkt., ændres »§ 3.« til:  

 »§ 3 b.« 9. I § 7 a, stk. 2, indsættes som 2. pkt.:
»Tilladelse bortfalder endvidere, hvis de personer eller selskaber,  

 der ejer fartøjet, ikke længere opfylder betingelserne i stk. 1.« 10. I § 7 a, stk. 4, 1. pkt., ændres »§ 3 a« til:  

 »§ 3 b, stk. 4,».
 11. I § 7 a, stk. 5, ændres »§ 7, stk. 1« til:  

 »§ 7, stk. 2«.
 12. § 8 ophæves.
 13. § 9, stk. 1, affattes således:
»Til at bistå ministeren for fødevarer, landbrug og fiskeri ved  

 administrationen af bestemmelserne i denne lov nedsætter ministeren et  

 rådgivende udvalg på 10 medlemmer.
Udvalget består af 1 repræsentant for  

 Ministeriet for Fødevarer, Landbrug og Fiskeri, 1 repræsentant for Danmarks  

 Fiskeriundersøgelser, 2 repræsentanter for Arbejderbevægelsens Erhvervsråd, 2  

 repræsentanter for Danmarks Fiskeriforening og 1 repræsentant for hver af  

 følgende organisationer: Danmarks Fiskeindustri- og Eksportforening,  

 Konsumfiskeindustriens Arbejdsgiverforening, Foreningen for Danmarks  

 Fiskemel- og Fiskeolieindustri samt 1 repræsentant valgt i fællesskab af  

 producentorganisationerne inden for fiskerisektoren.« 14. § 11 affattes således:
 » § 11. Kontrollen med overholdelsen af bestemmelserne i denne  

 lov og de i henhold til denne lov givne forskrifter samt overholdelse af  

 vilkår i de tilladelser og licenser, der udstedes i medfør af loven m.v.,  

 påhviler den under Ministeriet for Fødevarer, Landbrug og Fiskeri hørende  

 myndighed til varetagelse af fiskerikontrol samt de myndigheder, som  

 ministeren i øvrigt måtte bemyndige hertil.
Stk. 2. Kontrolmyndigheden har, hvis det skønnes nødvendigt, til  

 enhver tid mod behørig legitimation og uden retskendelse adgang til  

 fiskerfartøjer, fisketransportfartøjer, virksomheder og i øvrigt overalt,  

 hvor fisk, alger, krebs-og bløddyr eller dele deraf og partier af sådanne  

 forhandles, opbevares, transporteres, behandles, erhverves, omsættes,  

 modtages, overdrages, importeres, eksporteres m.v.
Adgangen omfatter  

 ligeledes virksomheder, som udgør et tidligere eller senere led i  

 omsætningskæden.
 Stk. 3. Kontrolmyndigheden er herunder berettiget til at foretage  

 undersøgelser og uden erstatning udtage prøver eller lade prøver udtage og  

 foretage kontrolvejning, i det omfang det er nødvendigt for at undersøge  

 deres beskaffenhed.
 Stk. 4. Kontrolmyndigheden er endvidere berettiget til mod  

 behøring legitimation og uden retskendelse at efterse de i stk. 2 nævnte  

 fartøjers og virksomheders logbøger, varebeholdninger, forretningsbøger,  

 øvrigt regnskabsmateriale, ledsagedokumenter, recepter, analysemateriale,  

 korrespondance og anden dokumentation m.v., herunder også materiale i  

 elektronisk form.
Stk. 5. Fartøjsførerne, virksomhedens indehavere og  

 beskæftigede skal yde den fornødne vejledning og hjælp ved foretagelse af de  

 i stk. 1-4 nævnte eftersyn, og det nævnte materiale skal på begæring  

 udleveres eller indsendes til kontrolmyndigheden.
Fartøjsførere,  

 virksomhedsindehavere eller disses repræsentanter har ret til at overvære  

 udførelsen af eftersynet.
 Stk. 6. Kontrolmyndigheden kan indhente de oplysninger hos  

 skattemyndighederne og andre offentlige myndigheder, der anses for nødvendige  

 for at kontrollere lovens overholdelse, herunder oplysninger om indkomst-og  

 formueforhold, momsafregning m.v.
 Stk. 7. Ministeren for fødevarer, landbrug og fiskeri kan  

 fastsætte nærmere regler om gennemførelsen af kontrolvirksomheden nævnt i  

 stk. 1-5 samt regler om indretning og drift af fiskerfartøjer,  

 fisketransportfartøjer og virksomheder, hvor det skønnes nødvendigt for  

 kontrollens udøvelse.
Stk. 8. Politiet yder om nødvendigt bistand til kontrollens  

 gennemførelse.
Ministeren for fødevarer, landbrug og fiskeri kan efter aftale  

 med justitsministeren fastsætte nærmere regler herom.« 15. Efter § 11 indsættes i kapitel IV:
»§ 11 a.
Kontrolmyndigheden kan meddele påbud og forbud i det  

 omfang og på de områder, hvor det skønnes nødvendigt for kontrollens  

 udøvelse.
§ 11 b.
Fisk, alger, krebs- og bløddyr eller dele deraf og partier  

 af sådanne må ikke forhandles, opbevares, transporteres, behandles,  

 erhverves, omsættes, modtages, overdrages, importeres eller eksporteres m.v., 1) hvis der er fisket i strid med regler om fiskeriets udøvelse, 2) hvis indholdet ikke er i overensstemmelse med regler om fangstens  

 sammensætning, eller 3) hvis indholdet ikke er registreret, logbogsført eller indberettet af  

 overdrageren i overensstemmelse med fiskerilovgivningen.
 Stk. 2. Ministeren for fødevarer, landbrug og fiskeri kan  

 fastsætte regler om dokumentation m.v. for, at den, der forhandler,  

 opbevarer, transporterer, behandler, erhverver, omsætter, modtager,  

 overdrager, importerer eller eksporterer m.v. fisk, alger, krebs- og bløddyr  

 eller dele deraf og partier af sådanne, opfylder betingelserne i stk. 1.
 Stk. 3. Den, som forhandler, opbevarer, transporterer, behandler,  

 erhverver, omsætter, modtager, overdrager, importerer eller eksporterer m.v.  

 fisk, alger, krebs- og bløddyr eller dele deraf og partier af sådanne, som er  

 omfattet af stk. 1, kan frigøre sig for ansvar ved straks i forbindelse med  

 modtagelsen at foretage anmeldelse til kontrolmyndigheden med angivelse af  

 fangstens omtrentlige størrelse og sammensætning samt afsenderens navn og  

 adresse.
 Stk. 4. Fisk, alger, krebs- og bløddyr eller dele deraf og partier  

 af sådanne, der er anmeldt efter stk. 3, skal opbevares således, at kontrol  

 hermed kan udøves, og må ikke forhandles, transporteres, behandles,  

 erhverves, omsættes, modtages, overdrages, importeres eller eksporteres m.v.  

 uden samtykke fra kontrolmyndigheden.
 Stk. 5. For så vidt der forekommer fisk, alger, krebs- og bløddyr  

 eller dele deraf og partier af sådanne, hvis indhold er i strid med gældende  

 regler, betragtes hele partiet som bestående heraf, medmindre frasortering af  

 den ulovlige del finder sted under kontrolmyndighedens tilsyn eller  

 prøveudtagning foretages for at fastslå den ulovlige dels omfang.
 Stk. 6. Fisk, alger, krebs- og bløddyr eller dele deraf og partier  

 af sådanne, som er omfattet af stk. 1, skal straks efter fangsten  

 genudsættes, så vidt muligt i levende tilstand.
Stk. 7. Ministeren for fødevarer, landbrug og fiskeri kan  

 fastsætte regler om forhandling, opbevaring, transport, behandling,  

 erhvervelse, omsætning, modtagelse, overdragelse, import eller eksport m.v.  

 af fisk, alger, krebs- og bløddyr og dele deraf og partier af sådanne under  

 fredningstider og fiskestop m.v.« 16. § 12 affattes således:
» § 12. Medmindre højere straf er forskyldt efter anden  

 lovgivning, straffes med bøde den, der 1) overtræder eller forsøger at overtræde § 7, stk. 1, og § 11 b, stk. 1,  

 stk. 4 og 6, 2) overtræder § 11, stk. 5, 3) afgiver eller forsøger at afgive urigtige eller vildledende oplysninger  

 eller fortier eller forsøger at fortie oplysninger, som er påbudt i henhold  

 til loven, eller 4) undlader at afgive oplysninger, som er påbudt i henhold til loven, 5) undlader at efterkomme påbud eller forbud meddelt i henhold til loven  

 eller i henhold til regler fastsat i medfør af loven, 6) overtræder eller forsøger at overtræde et påbud eller forbud meddelt i  

 henhold til loven eller i henhold til regler fastsat i medfør af loven eller 7) tilsidesætter eller forsøger at tilsidesætte vilkår for en tilladelse i  

 henhold til regler fastsat i medfør af loven.
 Stk. 2. I de regler, der udstedes i medfør af loven, kan der  

 fastsættes straf af bøde for overtrædelse eller forsøg på overtrædelse af  

 bestemmelserne i reglerne.
Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« 17. Efter § 12 indsættes:
»§ 12 a.
Ransagning i sager om overtrædelse af bestemmelserne  

 i denne lov eller regler fastsat i medfør af denne lov kan ske i  

 overensstemmelse med retsplejelovens bestemmelser om ransagning i sager, som  

 efter loven kan medføre frihedsstraf.« 18. § 13 affattes således:
» § 13. Fisk, alger, krebs- og bløddyr eller dele deraf og  

 partier af sådanne, som er fanget i strid med lovens bestemmelser eller  

 regler fastsat i medfør af loven, eller værdien heraf kan konfiskeres, selv  

 om det ikke med sikkerhed kan godtgøres, at fangsten i det hele hidrører fra  

 et ulovligt forhold.« 19. Efter § 13 indsættes:
» § 14. Ministeren for fødevarer, landbrug og fiskeri eller  

 den, ministeren bemyndiger hertil, kan i sager om overtrædelser, der skønnes  

 ikke at medføre højere straf end bøde, i et bødeforlæg tilkendegive den  

 pågældende, at sagen kan afgøres uden retslig forfølgning.
Dette forudsætter  

 dog, at den pågældende erkender sig skyldig i overtrædelsen og erklærer sig  

 rede til inden for en nærmere angiven frist, der efter begæring kan  

 forlænges, at betale en i tilkendegivelsen angivet bøde.
På samme måde kan  

 krav om konfiskation, herunder værdikonfiskation, vedtages uden retslig  

 forfølgning.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejelovens § 930, jf. § 926, tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
§ 14 a.
I sager, der behandles administrativt, jf. § 14, stk. 1,  

 finder retsplejelovens § 752, stk. 1, tilsvarende anvendelse.« § 2 Stk. 1. Tidspunktet for lovens eller dele af lovens ikrafttræden  

 fastsættes af ministeren for fødevarer, landbrug og fiskeri.
 Stk. 2. Regler, der er udstedt i medfør af de hidtil gældende  

 regler, forbliver i kraft, indtil de afløses af regler udstedt i medfør af  

 denne lov.
Oprindeligt fremsat forslag § 1 I lov om regulering af fiskeriet, jf. lovbekendtgørelse nr. 904 af 30.  

 november 1993, foretages følgende ændringer:
 1. Overalt i loven ændres »Fiskeriministeren«  

 til: »Ministeren for fødevarer, landbrug og fiskeri« og  

 »fiskeriministeren« ændres til: »ministeren for fødevarer,  

 landbrug og fiskeri«.
 2. Overalt i loven ændres »Fiskeriministeriet«  

 til: »Ministeriet for Fødevarer, Landbrug og Fiskeri ».
 3. I § 5, stk. 2, ændres »§§ 3 og 4« til: »§  

 3, stk. 1, § 3 b og § 4«.
 4. I § 6, stk. 1, ændres »uden fiskeriministerens  

 godkendelse,» til: »uden godkendelse fra ministeren for fødevarer,  

 landbrug og fiskeri,».
 5. I § 6, stk. 3, ændres »han« til:  

 »denne«.
 6. § 7 affattes således:
 » § 7. Et fartøj må kun anvendes til erhvervsmæssigt fiskeri,  

 når det er registreret med tilladelse hertil i Ministeriet for Fødevarer,  

 Landbrug og Fiskeri, og det samtidigt er registreret i Skibsregistret.
Stk. 2. Ministeren for fødevarer, landbrug og fiskeri kan med  

 henblik på tilpasning af fiskerflådens kapacitet til de fiskerimuligheder,  

 der er til rådighed, fastsætte regler om udstedelse og opretholdelse af  

 tilladelserne og de vilkår, der knytter sig hertil samt om registreringen i  

 Ministeriet for Fødevarer, Landbrug og Fiskeris fartøjsregister.
Ministeren  

 kan herunder fastsætte, at tilladelse og registrering kan bortfalde, hvis  

 betingelserne for udstedelse af tilladelsen og registrering ikke længere er  

 opfyldt.
 Stk. 3. Ministeren kan endvidere fastsætte regler, hvorefter  

 fartøjsombygning, der øger fangstkapaciteten, gøres betinget af en særlig  

 tilladelse.
Stk. 4. Ministeren kan foretage registrering af den til rådighed  

 værende fangstkapacitet.
Med henblik herpå kan ministeren bestemme, at ejeren  

 eller lejeren af et fartøj, der anvendes til erhvervsmæssigt fiskeri, skal  

 afgive nærmere specificerede tekniske, økonomiske og driftsmæssige  

 oplysninger.«.
 7. I § 7 a, stk. 1, 1. pkt., ændres »§ 7, stk. 1«  

 til: » § 7, stk. 2« og, »§ 3« ændres til: »§ 3, stk.  

 1«.
 8. I § 7 a, stk. 1, 2. pkt., ændres »§ 3.« til:  

 »§ 3 b.«.
 9. I § 7 a, stk. 2, indsættes som 2. pkt.:
»Tilladelse bortfalder endvidere, hvis de personer eller selskaber,  

 der ejer fartøjet, ikke længere opfylder betingelserne i stk. 1.« 10. I § 7 a, stk. 4, 1. pkt. ændres »§ 3 a« til:  

 »§ 3 b, stk. 4,».
 11. I § 7 a, stk. 5, ændres »§ 7, stk. 1« til:  

 » § 7, stk. 2«.
 12. § 8 ophæves.
 13. § 9, stk. 1, affattes således:
»Til at bistå ministeren for fødevarer, landbrug og fiskeri ved  

 administrationen af bestemmelserne i denne lov nedsætter ministeren et  

 rådgivende udvalg på 10 medlemmer.
Udvalget består af 1 repræsentant for  

 Ministeriet for Fødevarer, Landbrug og Fiskeri, 1 repræsentant for Danmarks  

 Fiskeriundersøgelser, 2 repræsentanter for Arbejderbevægelsens Erhvervsråd, 2  

 repræsentanter for Danmarks Fiskeriforening og 1 repræsentant for hver af  

 følgende organisationer: Danmarks Fiskeindustri- og Eksportforening,  

 Konsumfiskeindustriens Arbejdsgiverforening, Foreningen for Danmarks  

 Fiskemel- og Fiskeolieindustri samt 1 repræsentant valgt i fællesskab af  

 producentorganisationerne inden for fiskerisektoren.«.
 14. § 11 affattes således:
 » § 11. Kontrollen med overholdelsen af bestemmelserne i denne  

 lov og de i henhold til denne lov givne forskrifter samt overholdelse af  

 vilkår i de tilladelser og licenser, der udstedes i medfør af loven m.v.,  

 påhviler den under Ministeriet for Fødevarer, Landbrug og Fiskeri hørende  

 myndighed til varetagelse af fiskerikontrol samt de myndigheder, som  

 ministeren i øvrigt måtte bemyndige hertil.
Stk. 2. Kontrolmyndigheden har, hvis det skønnes nødvendigt, til  

 enhver tid mod behørig legitimation og uden retskendelse adgang til  

 fiskerfartøjer, fisketransportfartøjer, virksomheder og i øvrigt overalt,  

 hvor fisk, alger, krebs-og bløddyr eller dele deraf og partier af sådanne,  

 forhandles, opbevares, transporteres, behandles, erhverves, omsættes,  

 modtages, overdrages, importeres, eksporteres m.v.
Adgangen omfatter  

 ligeledes virksomheder, som udgør et tidligere eller senere led i  

 omsætningskæden.
 Stk. 3. Kontrolmyndigheden er herunder berettiget til at foretage  

 undersøgelser og uden erstatning udtage prøver eller lade prøver udtage og  

 foretage kontrolvejning, i det omfang det er nødvendigt for at undersøge  

 deres beskaffenhed.
 Stk. 4. Kontrolmyndigheden er endvidere berettiget til mod  

 behøring legitimation og uden retskendelse at efterse de i stk. 2 nævnte  

 fartøjers og virksomheders logbøger, varebeholdninger, forretningsbøger,  

 øvrigt regnskabsmateriale, ledsagedokumenter, recepter, analysemateriale,  

 korrespondance og anden dokumentation m.v., herunder også materiale i  

 elektronisk form.
Stk. 5. Fartøjsførerne, virksomhedens indehavere og beskæftigede  

 skal yde den fornødne vejledning og hjælp ved foretagelse af de i stk. 1 - 4  

 nævnte eftersyn, og det nævnte materiale skal på begæring udleveres eller  

 indsendes til kontrolmyndigheden.
Fartøjsførere, virksomhedsindehavere eller  

 disses repræsentanter har ret til at overvære udførelsen af eftersynet.
 Stk. 6. Kontrolmyndigheden kan indhente de oplysninger hos  

 skattemyndighederne og andre offentlige myndigheder, der anses for nødvendige  

 for at kontrollere lovens overholdelse, herunder oplysninger om indkomst-og  

 formueforhold, momsafregning m.v.
 Stk. 7. Ministeren for fødevarer, landbrug og fiskeri kan  

 fastsætte nærmere regler om gennemførelsen af kontrolvirksomheden nævnt i  

 stk. 1- 5 samt regler om indretning og drift af fiskerfartøjer,  

 fisketransportfartøjer og virksomheder, hvor det skønnes nødvendigt for  

 kontrollens udøvelse.
Stk. 8. Politiet yder om nødvendigt bistand til kontrollens  

 gennemførelse.
Ministeren for fødevarer, landbrug og fiskeri kan efter aftale  

 med justitsministeren fastsætte nærmere regler herom.«.
 15. Efter § 11 indsættes i kapitel IV :
»§ 11 a.
Kontrolmyndigheden kan meddele påbud og forbud i det  

 omfang og på de områder, hvor det skønnes nødvendigt for kontrollens  

 udøvelse.
§ 11 b.
Fisk, alger, krebs- og bløddyr eller dele deraf og partier  

 af sådanne må ikke forhandles, opbevares, transporteres, behandles,  

 erhverves, omsættes, modtages, overdrages, importeres eller eksporteres m.v., 1) hvis der er fisket i strid med regler om fiskeriets udøvelse, 2) hvis indholdet ikke er i overensstemmelse med regler om fangstens  

 sammensætning, eller 3) hvis indholdet ikke er registreret, logbogsført eller indberettet af  

 overdrageren i overensstemmelse med fiskerilovgivningen.
 Stk. 2. Ministeren for fødevarer, landbrug og fiskeri kan  

 fastsætte regler om dokumentation m.v. for, at den, der forhandler,  

 opbevarer, transporterer, behandler, erhverver, omsætter, modtager,  

 overdrager, importerer eller eksporterer m.v. fisk, alger, krebs- og bløddyr  

 eller dele deraf og partier af sådanne, opfylder betingelserne i stk. 1.
 Stk. 3. Den, som forhandler, opbevarer, transporterer, behandler,  

 erhverver, omsætter, modtager, overdrager, importerer eller eksporterer m.v.  

 fisk, alger, krebs- og bløddyr eller dele deraf og partier af sådanne, som er  

 omfattet af stk. 1, kan frigøre sig for ansvar ved straks i forbindelse med  

 modtagelsen at foretage anmeldelse til kontrolmyndigheden med angivelse af  

 fangstens omtrentlige størrelse og sammensætning samt afsenderens navn og  

 adresse.
 Stk. 4. Fisk, alger, krebs- og bløddyr eller dele deraf og partier  

 af sådanne, der er anmeldt efter stk. 3, skal opbevares således, at kontrol  

 hermed kan udøves og må ikke forhandles, transporteres, behandles, erhverves,  

 omsættes, modtages, overdrages, importeres eller eksporteres m.v. uden  

 samtykke fra kontrolmyndigheden.
 Stk. 5. For så vidt der forekommer fisk, alger, krebs- og bløddyr  

 eller dele deraf og partier af sådanne, hvis indhold er i strid med gældende  

 regler, betragtes hele partiet som bestående heraf, medmindre frasortering af  

 den ulovlige del finder sted under kontrolmyndighedens tilsyn, eller  

 prøveudtagning foretages for at fastslå den ulovlige dels omfang.
 Stk. 6. Fisk, alger, krebs- og bløddyr, eller dele deraf og  

 partier af sådanne, som er omfattet af stk. 1, skal straks efter fangsten  

 genudsættes, så vidt muligt i levende tilstand.
 Stk. 7. Ministeren for fødevarer, landbrug og fiskeri kan  

 fastsætte regler om forhandling, opbevaring, transport, behandling,  

 erhvervelse, omsætning, modtagelse, overdragelse, import eller eksport m.v.  

 af fisk, alger, krebs- og bløddyr og dele deraf og partier af sådanne under  

 fredningstider og fiskestop m.v.«.
 16. § 12 affattes således:
 » § 12. Medmindre højere straf er forskyldt efter anden  

 lovgivning, straffes med bøde den, der:
1) overtræder eller forsøger at overtræde § 7, stk. 1, og § 11b, stk. 1,  

 stk. 4, og stk. 6, 2) overtræder § 11, stk. 5, 3) afgiver eller forsøger at afgive urigtige eller vildledende oplysninger  

 eller fortier eller forsøger at fortie oplysninger, som er påbudt i henhold  

 til loven, eller 4) undlader at afgive oplysninger, som er påbudt i henhold til loven, 5) undlader at efterkomme påbud eller forbud meddelt i henhold til loven  

 eller i henhold til regler fastsat i medfør af loven, 6) overtræder eller forsøger at overtræde et påbud eller forbud meddelt i  

 henhold til loven eller i henhold til regler fastsat i medfør af loven, eller 7) tilsidesætter eller forsøger at tilsidesætte vilkår for en tilladelse i  

 henhold til regler fastsat i medfør af loven.
 Stk. 2. I de regler, der udstedes i medfør af loven, kan der  

 fastsættes straf af bøde for overtrædelse eller forsøg på overtrædelse af  

 bestemmelserne i reglerne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.«.
 17. Efter § 12 indsættes:
»§ 12 a.
Ransagning i sager om overtrædelse af bestemmelserne  

 i denne lov eller regler fastsat i medfør af denne lov kan ske i  

 overensstemmelse med retsplejelovens bestemmelser om ransagning i sager, som  

 efter loven kan medføre frihedsstraf.«.
 18. § 13 affattes således:
 » § 13. Fisk, alger, krebs- og bløddyr eller dele deraf og  

 partier af sådanne, som er fanget i strid med lovens bestemmelser eller  

 regler fastsat i medfør af loven, eller værdien heraf kan konfiskeres, selvom  

 det ikke med sikkerhed kan godtgøres, at fangsten i det hele hidrører fra et  

 ulovligt forhold.«.
 19. Efter § 13 indsættes:
» § 14. Ministeren for fødevarer, landbrug og fiskeri eller  

 den, ministeren bemyndiger hertil, kan i sager om overtrædelser, der skønnes  

 ikke at medføre højere straf end bøde, i et bødeforlæg tilkendegive den  

 pågældende, at sagen kan afgøres uden retslig forfølgning.
Dette forudsætter  

 dog, at den pågældende erkender sig skyldig i overtrædelsen og erklærer sig  

 rede til inden for en nærmere angiven frist, der efter begæring kan  

 forlænges, at betale en i tilkendegivelsen angivet bøde.
På samme måde kan  

 krav om konfiskation, herunder værdikonfiskation, vedtages uden retslig  

 forfølgning.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejelovens § 930, jf. § 926 tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
§ 14 a.
I sager, der behandles administrativt, jf. § 14, stk. 1,  

 finder retsplejelovens § 752, stk. 1, tilsvarende anvendelse.«.
§ 2 Stk. 1. Tidspunktet for lovens eller dele af lovens ikrafttræden  

 fastsættes af ministeren for fødevarer, landbrug og fiskeri.
 Stk. 2. Regler, der er udstedt i medfør af de hidtil gældende  

 regler, forbliver i kraft, indtil de afløses af regler udstedt i medfør af  

 denne lov.
Bemærkninger til lovforslaget Almindelige bemærkninger 1. Lovforslagets sigte og baggrund.
 Forslaget vedrører lovens regler om tilladelse til, at fartøjer anvendes  

 til erhvervsmæssigt fiskeri samt lovens kontrol- og straffebestemmelser.  

 Baggrunden for forslaget er dels at sikre en effektiv administration af de  

 nationale regler vedrørende fangstkapaciteten dels at præcisere og supplere  

 de eksisterende kontrol- og straffebestemmelser, således at disse opnår samme  

 indhold og udstrækning, som kontrol- og straffebestemmelserne i den øvrige  

 fiskerilovgivning.
 Forslaget indgår i en nær sammenhæng med forslag til lov om ændring af lov  

 om saltvandsfiskeri jf. lovbekendtgørelse nr. 856 af 19. november 1997  

 (herefter saltvandsfiskeriloven), der fremsættes samtidigt med nærværende  

 forslag, og hvori der søges gennemført en opstramning og justering af kravene  

 til erhvervsfiskerstatus for personer og selskaber samt en præcisering og  

 supplering af lovens kontrol- og straffebestemmelser.
a.
Fartøjstilladelser.
 Med henblik på at sikre en effektiv administration af de nationale regler  

 vedrørende fangstkapaciteten i den danske fiskerflåde, som gennemføres inden  

 for rammerne af EU's flerårige udviklingsprogrammer, indeholder forslaget en  

 præcisering af de gældende regler om fartøjstilladelser.
I forbindelse med vedtagelsen af lov nr. 483 af 12. juni 1996 om  

 strukturforanstaltninger vedrørende fiskerisektoren (herefter strukturloven),  

 blev der opstillet en række målsætninger for den fremtidige nationale  

 kapacitetspolitik.
Det primære mål for kapacitetspolitikken er at gennemføre  

 en fortsat generel reduktion af den danske flåde, således at flådens  

 kapacitet tilpasses de reelle fiskeressourcer.
I forlængelse heraf indeholder regeringens fiskeripolitiske redegørelse,  

 som blev forelagt Folketinget i juni 1997, en række indsatsområder for den  

 nationale kapacitetspolitik.
Hovedpunkterne i redegørelsen om  

 kapacitetspolitikken vedrører udarbejdelsen af et nybygningsprogram samt mere  

 fleksible regler i forbindelse med udskiftning af fartøjer.
Målsætningen er  

 således, at der skabes mulighed for en fornyelse af den danske flåde samtidig  

 med, at flådekapaciteten reduceres.
 Dette forudsætter, at der eksisterer et effektivt administrationsgrundlag  

 til styring af flådekapaciteten.
 Efter de gældende regler kræves der tilladelse til at anvende et fartøj  

 til erhvervsmæssigt fiskeri, ligesom det er en betingelse, at fartøjet er  

 registreret i Fiskeridirektoratets fartøjsregister og i enten Skibsregistrets  

 særregister over skibe, der erhvervsmæssigt anvendes til fiskeri, eller i  

 Skibsregistrets fiskerfartøjsfortegnelse.
Med forslaget præciseres den gældende bemyndigelseshjemmel, hvorefter  

 ministeren kan fastsætte regler om tilladelse til at anvende et fartøj til  

 erhvervsmæssigt fiskeri, herunder om opretholdelse af tilladelsen, således at  

 fartøjer, der faktisk ikke anvendes til erhvervsmæssigt fiskeri, fratages  

 tilladelsen.
Endvidere gøres det i overensstemmelse med mangeårig praksis i  

 lovteksten klart, at registreringen bortfalder, hvis ikke vilkårene for  

 udstedelsen af tilladelsen hele tiden er opfyldt.
 Dette anses for nødvendigt, for at registrene kan afspejle de reelle  

 forhold vedrørende fangstkapaciteten i den danske flåde.
 b.Kontrol- og straffebestemmelserne.
 Med henblik på at skabe mere klare og gennemskuelige kontrol-og  

 straffebestemmelser i fiskerilovgivningen, indeholder forslaget, i lighed med  

 forslaget vedrørende saltvandsfiskeriloven, en præcisering og en supplering  

 af lovens gældende kontrol- og straffebestemmelser.
 Forslaget skal i den forbindelse ses som en forløber for udarbejdelsen af  

 et forslag til en egentlig samlet fiskerilov, der er igangsat med henblik på  

 forelæggelse for Folketinget i Folketingssamlingen 1998/1999.
Baggrunden for forslagets præcisering af de gældende kontrolbestemmelser  

 er så vidt muligt at skabe enslydende kontrolbestemmelser i hele  

 fiskerilovgivningen.
Nogle love på fiskeriområdet indeholder således meget  

 præcise kontrolbestemmelser, medens andre love indeholder mere generelle  

 kontrolbestemmelser.
Ordlyden af disse bestemmelser er varierende, hvilket  

 især beror på, at de er indsat særskilt på forskellige tidspunkter.
 I dag indeholder lovbekendtgørelse nr. 649 af 4. august 1993 om  

 kvalitetskontrol med fisk og fiskearter (herefter Kvalitetsloven), der vil  

 blive indarbejdet i den kommende fødevarelov, og lov nr. 482 af 12. juni 1996  

 om administration af det Europæiske Fællesskabs forordninger på fiskeriets  

 område og administration af produktionsafgifter m.v. (herefter  

 EU-administrationsloven) de mere præcise og udtømmende kontrolbestemmelser,  

 medens nærværende lov indeholder en mere generel kontrolbestemmelse.
 Da fiskerilovgivningen således er opdelt på flere love, søges nu  

 gennemført overensstemmelse mellem indholdet af de forskellige  

 kontrolbestemmelser i fiskerilovgivningen.
Med forslaget opnås et mere klart og udførligt beskrevet hjemmelsgrundlag  

 for den rutinemæssige kontrol, der efter de gældende regler kan foretages  

 uden retskendelse på både fartøjer og hos de virksomheder, der omsætter eller  

 på anden måde behandler fisk.
Dette er hensigtsmæssigt både af hensyn til  

 borgernes retssikkerhed og af hensyn til kontrolmyndighedens retsanvendelse.
 Forslaget indeholder herudover hjemmel til en højere grad af koordination  

 af arbejdet mellem forskellige kontroludøvende myndigheder - der tænkes her  

 særligt på skattemyndighederne - og forventes derfor ligeledes at medføre en  

 effektivisering af kontroludøvelsen.
Rådets forordning (EØF) nr. 2847/93 af 12. oktober 1993 om indførelse af  

 en kontrolordning af den fælles fiskeripolitik (herefter  

 Kontrolforordningen), stiller en række krav til kontrol af fiskere,  

 modtagere, transportører og købere af fisk og fiskerivarer.
Denne forordning  

 omfatter alle den fælles fiskeripolitiks områder, dvs.  

 bevaringsforanstaltninger, strukturforanstaltninger og foranstaltninger under  

 den fælles markedsordning.
Det er i henhold til forordningen et ubetinget  

 krav, at den nationale fiskerikontrol skal være effektiv, jf. artikel 30.
 Konkret skaber forslaget overensstemmelse mellem indholdet af  

 kontrolbestemmelsen i EU-administrationsloven og de tilsvarende bestemmelser  

 i saltvandsfiskeriloven og reguleringsloven.
For så vidt angår lovens straffebestemmelser indebærer forslaget, at der  

 indføres hjemmel til at straffe for forsøg på overtrædelse af visse af de  

 strafbelagte bestemmelser i loven og regler fastsat i medfør af loven,  

 således som det allerede er muligt i medfør af reglerne herom i  

 EU-administrationsloven.
I dag kan der således straffes for forsøg på  

 overtrædelse af EU-regler eller regler fastsat til implementering heraf.  

 Reguleringsloven og saltvandsfiskeriloven indeholder derimod ikke hjemmel til  

 at straffe for forsøg.
Der kan også inden for disse lovområder opstå særlige  

 situationer, hvor der er behov for at kunne straffe for forsøg på  

 overtrædelse af reglerne.
Forslaget gennemfører endvidere mulighed for, at overtrædelsessager efter  

 denne lov kan afgøres ved administrativt bødeforelæg og administrativ  

 konfiskation.
Dette svarer til, hvad der allerede er muligt efter  

 EU-administrationsloven og saltvandsfiskeriloven samt lovbekendtgørelse nr.  

 495 af 16. juni 1997 om ferskvandsfiskeri (herefter Ferskvandsfiskeriloven).
 Forslaget indeholder yderligere en bestemmelse, der medfører mulighed for,  

 at politiet kan anmodes om at indhente retskendelse til at foretage  

 ransagning i sager om overtrædelse af loven i medfør af de regler i  

 retsplejeloven, der gælder for forbrydelser, der kan medføre frihedsstraf.  

 Der kan i meget grove overtrædelsessager vedrørende f.eks. omsætning af  

 ulovligt fangede fisk være behov for at kunne anmode politiet om at foretage  

 ransagning, for derved at fremskaffe de fornødne beviser for overtrædelsernes  

 omfang hos ikke-mistænkte.
2. Forslagets indhold Forslaget gennemfører en opstramning af reglerne om tilladelse til at  

 anvende et fartøj til erhvervsmæssigt fiskeri, med henblik på at sikre en  

 effektiv administration af de nationale regler om fangstkapacitet.
 Forslaget præciserer og supplerer lovens kontrolbestemmelser, med henblik  

 på at skabe mere ensartede og gennemskuelige kontrolbestemmelser i  

 fiskerilovgivningen.
 Forslaget indebærer, at der kan straffes for forsøg på overtrædelse af  

 visse af lovens strafbelagte bestemmelser og regler fastsat i medfør af  

 loven.
 Forslaget medfører endvidere, at overtrædelsessager efter denne lov kan  

 afgøres ved administrativt bødeforlæg og administrativ vedtagelse af  

 konfiskation.
 Forslaget indeholder en bestemmelse om ransagning, således at politiet  

 efter de af retsplejelovens regler, der gælder for forbrydelser, der kan  

 medføre frihedsstraf kan anmodes om at foretage ransagning i sager om  

 overtrædelse af loven eller regler fastsat i medfør af loven.
 Der foretages en række justeringer af navne som følge af sammenlægninger i  

 ministeriet og foreninger nævnt i lovteksten.
3. Statsfinansielle, kommunale, økonomiske og administrative  

 konsekvenser Forslaget har ingen finansielle eller administrative konsekvenser for  

 staten.
 Forslaget vil ikke medføre økonomiske eller administrative konsekvenser  

 for amter eller kommuner.
4. Erhvervsøkonomiske konsekvenser Ved at skabe et effektivt grundlag for at tilpasse flådens fangstkapacitet  

 til de aktuelle fiskeriressourcer vil forslaget medvirke til at fremme  

 rentabiliteten i fiskerierhvervet.
5. Miljømæssige konsekvenser Forslaget har ingen miljømæssige konsekvenser.
6. Forholdet til EU-retten Forslaget indeholder ingen direkte EU-retlige aspekter, men indgår i  

 sammenhæng med EU-strukturordningerne for fiskeriet, idet den danske  

 kapacitetspolitik udøves inden for rammerne af de flerårige  

 udviklingsprogrammer (FUP), der er fastsat i henhold til forordningerne.
 Gennemførelsen af mere ensartede kontrolbestemmelser og suppleringen af  

 straffebestemmelserne med mulighed for at straffe for forsøg medvirker til,  

 at de reguleringer, der gennemføres nationalt vedrørende fiskeri inden for  

 EU-regelsættet, foregår i overensstemmelse med reglerne og derved i respekt  

 af de rammer, som EU-regelsættet opstiller.
7. Høring Forslaget har været sendt til høring i følgende organisationer: Danmarks  

 Fiskeriforening, Danmarks Fiskeindustri- og Eksportforening,  

 Konsumfiskeindustriens Arbejdsgiverforening, Foreningen for Danmarks  

 Fiskemel- og Fiskeolieindustri, Producentorganisationerne for  

 fiskerisektoren, Dansk Kystfiskerforening, Danmarks Sportsfiskerforbund,  

 Ferskvandsfiskeriforeningen for Danmark, Dansk Amatørfiskerforening, Dansk  

 Fritidsfiskerforbund, Landsforbundet Danske Lystfiskere, Danmarks  

 Fiskeriundersøgelser, Specialarbejderforbundet i Danmark, Arbejdsbevægelsens  

 Erhvervsråd, Dansk Industri.
Bemærkninger til lovforslagets enkelte bestemmelser Til § 1 Til nr. 1 og 2.
 Ændringerne er en konsekvens af at det tidligere Fiskeriministerium nu er  

 en del af Ministeriet for Fødevarer, Landbrug og Fiskeri.
 Til nr. 3.
Der indsættes i bestemmelsen en henvisning til saltvandsfiskerilovens § 3  

 b, idet det samtidigt fremlagte forslag til ændring af saltvandsfiskeriloven  

 udskiller reglerne om erhvervsfiskerselskaber i en selvstændig bestemmelse,  

 som led i en mere hensigtmæssigt opbygning af lovteksten.
Endvidere  

 præciseres det at personer skal være registreret efter saltvandsfiskerilovens  

 § 3, stk. 1, idet forslaget til ændring af saltvandsfiskeriloven indfører  

 registrering med både A-status, jf. forslaget til § 3, stk. 1 og B-status,  

 jf. forslaget til § 3, stk. 2. Registrering med A-status, svarer til den  

 gældende erhvervsfiskerregistrering.
 Til nr. 4.
 Ændringen er af rent sproglig karakter og medfører ingen realitetsændring  

 med hensyn til den gældende bestemmelses omfang.
 Til nr. 5.
 Med ændringen gøres lovteksten kønsneutral.
 Til nr. 6.
 Der er med ændringen af § 7 tilstræbt en mere hensigtsmæssig opbygning af  

 bestemmelsen.
Stk. 1 fastslår, at der kræves registrering i det fartøjsregister som  

 Fødevareministeriet fører i Fiskeridirektoratet samt i enten  

 Erhvervsministeriets Skibsregisters særregister over skibe, der  

 erhvervsmæssigt anvendes til fiskeri eller i Skibsregistrets  

 fiskerfartøjsfortegnelse.
Dette svarer til hidtidig praksis.
Efter den  

 gældende lovtekst, jf. § 8, stk. 1, kan dette krav fastlægges i en  

 bekendtgørelse på baggrund af en bemyndigelse herom til ministeren.
Under  

 hensyn til at de hidtidige krav vil blive opretholdt, anses det for rimeligt  

 at angive kravet om registrering direkte i lovteksten.
 Stk. 2 viderefører ministerens bemyndigelse til at fastsætte regler for  

 udstedelsen af tilladelser til, at fartøjer anvendes til erhvervsmæssigt  

 fiskeri samt registrering af sådanne fartøjer, jf. den gældende § 7, stk. 1  

 og 3 og § 8, stk. 1.
 Ved indsættelse af ordet »opretholdelse« tydeliggøres  

 ministerens mulighed for at påse, at betingelserne for udstedelse af  

 fiskeritilladelse og registrering af fartøjet til stadighed er opfyldt.
Det har altid været en forudsætning i den nationale regulering af  

 fangstkapaciteten, at der kun kan registreres aktive fartøjer, og at en sådan  

 registrering bortfalder, når fartøjet ikke er aktivt.
Det gøres nu helt klart  

 i loven, at registreringen bortfalder, hvis forudsætningerne for tilladelsen  

 til at fartøjet anvendes til fiskeri samt registreringen ikke længere er  

 tilstede.
Når et fartøj slettes i fartøjsregistret, betyder det, at ejeren  

 ikke længere har ret til at anvende fartøjet til erhvervsmæssigt fiskeri.
Bortfald af registrering vil f. eks. finde sted, hvor ejerne af fartøjet  

 ikke længere opfylder betingelserne for erhvervsfiskerregistrering for  

 personer og selskaber i saltvandsfiskeriloven.
Det vil ligeledes være  

 tilfældet, hvor fartøjet ikke længere anvendes aktivt til erhvervsmæssigt  

 fiskeri eller iøvrigt hvor de vilkår, i henhold til hvilke fiskeritilladelsen  

 er udstedt, ikke længere kan anses for værende opfyldt.
Dette vil f.eks. være  

 tilfældet, hvis der i forbindelse med udstedelsen af en tilladelse stilles  

 udtrykkeligt krav om, at fartøjet kun anvendes til fiskeri efter bestemte  

 arter eller i bestemte områder.
Et vilkår af denne type kan ikke udelukkes  

 anvendt i forbindelse med den løbende kapacitetspolitik.
Desuden kan nævnes,  

 at der i forbindelse med tilladelse til anvendelse af et fartøj til  

 erhvervsmæssigt fiskeri typisk stilles krav om, at fartøjet ikke skifter ejer  

 i en vis periode efter registreringen.
 Forslaget præciserer således bestemmelserne om fiskerfartøjers status for  

 derved at skabe sikkerhed for, at registrene vedrørende den danske  

 erhvervsfiskerflåde udelukkende består af aktive fartøjer.
Dette forekommer særligt vigtig set i lyset af, at der er indført mere  

 fleksible regler om udskiftning og nybygning af fartøjer i den danske flåde  

 med henblik på at opnå en fornyelse af den danske fiskerflåde.
Fornyelsen og  

 fleksibiliteten for den enkelte fisker baseres i høj grad på udskiftningen af  

 den allerede bestående flåde.
Det er derfor centralt, at kun fartøjer, der  

 faktisk anvendes til erhvervsmæssigt fiskeri, kan blive registreret og  

 opretholde registrering med ret til at drive erhvervsmæssigt fiskeri og  

 derved danne grundlag for indførelse af anden fangstkapacitet, da der ellers  

 vil være tale om en reel forøgelse af den samlede nationale fangstkapacitet.
 Stk. 3 svarer til det tidligere § 7, stk. 2.
 Stk. 4 svarer i realiteten til det tidligere § 8, stk. 2. Der er dog  

 indføjet en henvisning til, at bestemmelsen vedrører fartøjer, der anvendes  

 til erhvervsmæssigt fiskeri, idet dette ikke fremgår direkte af bestemmelsen  

 men istedet af § 8, stk. 1, hvis indhold ifølge forslaget indgår som en del  

 af forslagets § 7, stk. 2.
 Til nr. 7 og nr. 11.
 Ændringen af disse henvisninger er en konsekvens af bemyndigelse til at  

 udstede tilladelser til fartøjers anvendelse til erhvervsmæssigt fiskeri  

 ifølge lovforslaget fremgår af § 7, stk. 2. Endvidere præciseres det i § 7,  

 stk. 1, 1. pkt., at personer skal være registreret efter  

 saltvandsfiskerilovens § 3, stk. 1, idet forslaget til ændring af  

 saltvandsfiskeriloven indfører registrering med både A-status, jf. forslaget  

 til § 3, stk. 1 og B-status, jf. forslaget til § 3, stk. 2. Registrering med  

 A-status, svarer til den gældende erhvervsfiskerregistrering.
 Til nr. 8.
 Henvisningen i § 7a, stk. 1, 2. pkt. til saltvandsfiskerilovens § 3 ændres  

 til § 3 b, idet forslaget til ændring af saltvandsfiskeriloven udskiller  

 reglerne om erhvervsfiskerselskaber i en selvstændig bestemmelse, som led i  

 en mere hensigtmæssigt opbygning af lovteksten.
 Til nr. 9.
Forslaget vedrører konkrete vilkår for udstedelse af tilladelse til  

 fartøjers anvendelse til erhvervsmæssigt fiskeri.
Forslaget gør det klart, at  

 tilladelsen kan bortfalde hvis ejerkredsen eller ejeren af et fartøj ikke  

 længere opfylder kravene i saltvandsfiskeriloven til  

 erhvervsfiskerregistrering.
 Til nr. 10.
 Ændringen af paragrafhenvisningen er en konsekvens af, at der i forslaget  

 vedrørende saltvandsfiskeriloven indsættes en overgangsbestemmelse om  

 allerede eksisterende erhvervsfiskerselskaber i forslagets § 3 b, stk. 4.
 Til nr. 12.
 Bestemmelsen ophæves, idet dens indhold fremgår af forslagets § 7, stk. 2  

 og 4.
 Til nr. 13.
Der er med forslaget ikke tale om en realitetsændring.
Bestemmelsen er  

 alene ændret i lyset af, at »Dansk Fiskeriforening« og  

 »Danmarks Havfiskeriforening« nu er lagt sammen i »Danmarks  

 Fiskeriforening«, der herefter har 2 repræsentanter i udvalget.  

 Endvidere er »Danmarks Fiskeri- og Havundersøgelser« nu en del af  

 »Danmarks Fiskeriundersøgelser«, og »Foreningen for Danmarks  

 Fiskekonservesindustri« har ændret navn til »Konsumfiskeindustriens  

 Arbejdsgiverforening«.
 Til nr. 14 og 15.
 Forslaget vedrører kontrolbestemmelsen i den gældende lovs § 11, stk. 1,  

 som indeholder hjemlen til at kontrolmyndigheden kan foretage tilsyn med  

 overholdelsen af loven og regler fastsat i medfør af loven.
 Forslaget præciserer og supplerer den gældende lovs generelle  

 kontrolbestemmelse, således at det af bestemmelsen klart fremgår, hvilke  

 grænser der er for kontrollens gennemførelse, idet det forekommer  

 hensigtsmæssigt, at det af lovteksten direkte fremgår, i hvilket omfang og på  

 hvilke områder kontrolbeføjelsen finder anvendelse.
Den gældende bestemmelse indeholder ikke nogen konkret afgrænsning af  

 kontrollens omfang, idet de kontrolbestemmelser, der er indeholdt i  

 saltvandsfiskerilovens §§ 38-40, finder tilsvarende anvendelse på  

 reguleringslovens område, jf. bemærkningerne til lovforslag nr.
L 164 om  

 regulering af fiskeriet, som blev vedtaget af Folketinget den 26. april 1979.
De foreslåede bestemmelser svarer derfor ligeledes til  

 kontrolbestemmelserne i §§ 38-40 i saltvandsfiskeriloven, som parallelt med  

 nærværende forslag søges præciseret og suppleret i det samtidigt fremlagte  

 forslag til ændring af saltvandsfiskeriloven.
Der henvises derfor til § 1,  

 nr. 17-19 i det samtidigt fremlagte lovforslag vedrørende  

 saltvandsfiskeriloven.
 Det er hensigten med forslaget, at kontrolbestemmelserne i nærværende lov  

 og i saltvandsfiskeriloven herefter vil svare til kontrolbestemmelserne i  

 EU-administrationslovens § 4.
 Til § 11, stk. 1.
Bestemmelsen vedrører de myndigheder, der kan udføre det konkrete  

 kontrolarbejde.
I overensstemmelse med gældende praksis betyder dette, at  

 kontrollen gennemføres af Fiskeridirektoratets decentrale enheder i  

 fiskeriinspektoraterne og fiskerikontrolskibene.
Endvidere kan ministeren  

 bemyndige andre myndigheder til at gennemføre den i bestemmelsen omhandlede  

 kontrol.
Der kan f.eks. være særligt behov for at koordinere kontrolindsatsen  

 med told- og skattemyndighederne.
 Til § 11, stk. 2.
Forslaget præciserer, i lighed med forslaget vedrørende ændring af den  

 gældende bestemmelse i saltvandsfiskerilovens § 38, de fartøjer, virksomheder  

 og øvrige lokaliteter, der er omfattet af kontrolmyndighedens beføjelser.
Det  

 er hensigten med denne præcisering udtrykkeligt at omfatte alle omsætningsled  

 af kontrolbeføjelsen, herunder også opkøber- eller forarbejdningsvirksomheder  

 i tidligere eller senere omsætningsled.
Det har i forbindelse med administrationen af saltvandsfiskerilovens § 38  

 altid været forudsat, at alle omsætningsled, der indgår i forbindelse med  

 omsætningen af fisk, er omfattet af kontrolmyndighedens beføjelser, jf.  

 ordlyden af saltvandsfiskerilovens § 38, stk. 3: »..og i øvrigt overalt,  

 hvor fisk, alger, krebs og bløddyr eller dele deraf opbevares, transporteres  

 og behandles«.
Det er derimod ikke hensigten at udøve kontrol i  

 privatboliger - d.v.s. hos forbrugerne - med mindre det konstateres, at der  

 foregår handel m.v. af fisk eller lignende.
 Til § 11, stk. 3.
Med forslaget kan kontrolmyndigheden uden erstatning udtage prøver m.v. af  

 f.eks. et parti landet fisk.
Bestemmelsens indhold svarer til  

 saltvandsfiskerilovens § 38, stk. 4, 1. led, og EU- administrationslovens §  

 4, stk. 4, 1. pkt.
 Til § 11, stk. 4.
Bestemmelsen svarer til adgangen i saltvandsfiskerilovens § 38, stk. 4,  

 til at indhente dokumentation m.v. i forbindelse med kontrollen.
Bestemmelsen  

 er udformet i overensstemmelse med EU-administrationslovens § 4, stk. 4, 2.  

 og 3. pkt.
Bestemmelsen angiver de typer af oplysninger kontrolmyndigheden  

 kan inddrage i kontrollen.
 Til § 11, stk. 5.
Bestemmelsen indeholder en pligt for fartøjsførere, virksomhedsejere eller  

 disses repræsentanter til at assistere kontrolmyndigheden i deres  

 kontrolarbejde.
En tilsvarende bestemmelse findes i den gældende  

 saltvandsfiskerilovs § 39. Bestemmelsen er formuleret i overensstemmelse med  

 den tilsvarende bestemmelse i EU-administrationslovens § 4, stk. 4, 3. pkt.  

 Endvidere har de kontrollerede ret til at overvære kontrollen i  

 overensstemmelse med, hvad der gælder efter saltvandsfiskerilovens § 39.
 Til § 11, stk. 6.
Med forslaget indsættes hjemmel til, at kontrolmyndigheden kan indhente  

 oplysninger fra andre myndigheder.
En tilsvarende adgang findes i § 15 i lov  

 nr. 285 af 27. april 1994 om førstegangsomsætning af fisk (herefter  

 førstegangsomsætningsloven). Det skal dog understreges, at forslaget ikke  

 indeholder førstegangsomsætningslovens mulighed for at indhente oplysninger  

 om tidligere lovovertrædelser i forbindelse med kontroludøvelsen.
Bestemmelsen søges indsat for at forbedre de eksisterende  

 kontrolmuligheder, idet der i visse situationer kan være behov for et  

 koordineret samarbejde for at gennemføre en effektiv kontrol.
Dette behov  

 hænger sammen med, at afsætningsforholdene i fiskeriet ofte er meget  

 komplicerede.
Kontrolmyndigheden skal have reel mulighed for at kontrollere  

 mange omsætningsled, og der er derfor i visse situationer behov for f.eks. at  

 kunne kontrollere overensstemmelsen mellem de registreringer, der forefindes  

 hos fiskerimyndighederne, og de registreringer, der forefindes hos særligt  

 skattemyndighederne i form af momsafregninger o.lign, hvis kontrollen skal  

 fungere effektivt.
 Til § 11, stk. 7.
 Bestemmelsen er en sammenskrivning af de gældende  

 bemyndigelsesbestemmelser i saltvandsfiskerilovens § 38, stk. 5 og 6. Efter  

 disse bestemmelser kan ministeren fastsætte nærmere regler om kontrollens  

 gennemførelse samt fastsætte regler om indretning og drift af de fartøjer og  

 virksomheder, der er omfattet af kontrolbestemmelsen.
 Til § 11, stk. 8.
 Forslaget, der vedrører politiets bistand til kontrolmyndigheden,  

 erstatter den gældende bestemmelse i lovens § 11, stk. 2. Kontrolmyndigheden  

 har således med forslaget ikke længere politimyndighed, hvilket er i  

 overensstemmelse med gældende administrativ praksis.
 Til § 11 a.
Forslaget vedrører de påbud og forbud kontrolmyndigheden kan udstede i  

 forbindelse med udøvelsen af kontrollen i § 11. Et væsentligt formål med  

 bestemmelsen er at sikre adgang til kontrol, f.eks. kan kontrolmyndigheden  

 meddele påbud om, at et fartøj ikke må losse sin fangst førend  

 kontrolmyndigheden har undersøgt fangsten.
Bestemmelsen svarer til den  

 gældende bestemmelse i saltvandsfiskerilovens § 38, stk. 4, andet led.
 Til § 11 b.
 Forslaget indeholder et omsætningsforbud vedrørende ulovligt fangede fisk  

 og svarer til den gældende bestemmelse i saltvandsfiskerilovens § 40. Denne  

 bestemmelse søges i forslaget vedrørende saltvandsfiskeriloven præciseret,  

 således at det udtrykkeligt fremgår, at omsætningsforbuddet vedrører alle de  

 omsætningsled, der forhandler, opbevarer, transporterer, behandler,  

 erhverver, omsætter, modtager, importerer eller eksporterer m.v. ulovligt  

 fangede fisk.
 Nogle få nyere domme har rejst fortolkningtvivl om, hvorvidt køb af  

 ulovligt fanget fisk er omfattet af omsætningsforbuddet i  

 saltvandsfiskerilovens § 40.
I lyset af den fortolkningstvivl, der er opstået, anses det for  

 hensigtsmæssigt nu at præcisere formuleringen af bestemmelsen, således at det  

 udtrykkeligt fremgår, at alle former for overdragelse, herunder også køb af  

 ulovligt fangede fisk - uanset hvilket omsætningsled - indebærer et ansvar  

 for den, der efter overdragelsen bliver ansvarlig for fisken.
Bestemmelsen er  

 således et vigtigt led i bestræbelserne på at forhindre ulovligt fiskeri og  

 afsætning af ulovligt fangede fisk.
 Til § 11 b, stk. 1.
Bestemmelsen fastsætter det nærmere omfang af omsætningsforbuddet og  

 svarer til forslaget vedrørende saltvandsfiskerilovens § 40, stk. 1. Stk. 1  

 har i forbindelse med præciseringen fået en ny opbygning, men indholdet af  

 bestemmelsen svarer til den gældende § 40, stk. 1. Nr. 1 vedrører bl.a. den  

 situation, hvor der er fisket med ulovligt redskab eller, hvor der er fisket  

 efter arter, der er fredede eller ikke omfattet af fartøjets licens eller  

 hvor der er fisket i strid med kvotebestemmelserne.
Nr. 2 vedrører bl.a. de  

 situationer, hvor der foreligger undermålsfisk eller overskridelse af  

 bifangstreglerne.
Af nr. 3 fremgår det udtrykkeligt, at omsætningsforbuddet  

 ligeledes omfatter fisk m.v., som ikke er registreret af overdrageren i  

 overensstemmelse med fiskerilovgivningen.
Det kan dreje sig om f.eks. urigtig  

 eller manglende indførsel af fangster i logbøger eller urigtig eller  

 manglende indberetning fra opkøbere til fiskerimyndighederne.
 Formålet med bestemmelsen i nr. 3 er at understrege, at omsætning af fisk  

 m.v., som holdes udenfor de fastsatte kvoter eller, som holdes uden for den  

 løbende registrering af fangstmængder ved ikke at blive logbogsførte eller  

 iøvrigt indberettet til fiskerimyndighederne, er omfattet af  

 omsætningsforbuddet.
Overtrædelse af fiskerilovgivningen sker bl.a. ved, at fiskerne undlader  

 at logbogsføre fangster, ligesom opkøberne i nogle tilfælde undlader at  

 indberette de opkøbte fangster til fiskerimyndighederne.
Sker en sådan  

 overtrædelse af reglerne på et tidspunkt, hvor de tilladte fangstmængder for  

 et fartøj ikke formelt er udnyttet fuldtud, vil der ifølge retspraksis i dag  

 ikke kunne dømmes for modtagelse af ulovligt fangede fisk.
Dette forekommer uhensigtsmæssigt, idet effekten af den manglende  

 registrering kan være, at kvoten i praksis vil blive overskredet på grund af,  

 at visse mængder af fisk ulovligt holdes uden for kvotesystemet.
Forslaget om  

 udtrykkeligt at forbyde forhandling, opbevaring, transport, behandling,  

 erhvervelse, omsætning, modtagelse, import eller eksport m.v. af sådanne  

 fisk, er således et nødvendigt element i bestræbelserne på at hindre omgåelse  

 af kvotereglerne.
 Med forslaget fremgår det klart af bestemmelsen, at ulovligt fangede fisk  

 ikke må forhandles, opbevares, transporteres, behandles, erhverves, omsættes,  

 modtages overdrages, importeres eller eksporteres m.v.
 Til § 11 b, stk. 2.
Forslaget indeholder en bemyndigelseshjemmel, der indebærer, at ministeren  

 kan fastlægge nærmere retningslinier om, at der skal foreligge en vis  

 dokumentation for, at modtagere m.fl. af fisk kan sikre sig, at de modtagne  

 fisk ikke er ulovligt fangede eller holdt uden for kvotesystemet.
Forslaget  

 indebærer bl.a., at der kan udstedes regler om den type af dokumentation, der  

 skal foreligge i forbindelse med overdragelsen i alle omsætningsled.
 Til § 11 b, stk. 3-7.
 Forslaget svarer til de gældende bestemmelser i saltvandsfiskerilovens §  

 40, stk. 1, 2. pkt., samt § 40, stk. 2-4, med de præciseringer og ændringer,  

 der fremgår af ændringsforslaget vedrørende saltvandsfiskeriloven, som  

 fremlægges samtidigt.
Stk. 3 indebærer mulighed for at undgå straf i forbindelse med modtagelse  

 af ulovligt fanget fisk m.v., hvis modtageren straks - dvs.  

 umiddelbart efter at den pågældende er blevet bekendt med forholdet -  

 underretter kontrolmyndigheden om eksistensen af den ulovlige fangst,  

 herunder fra hvem denne er modtaget.
Anmeldelse til kunne ske telefonisk  

 eller pr. telefax til Fiskeridirektoratets decentrale enhed i det pågældende  

 område.
Fiskeridirektoratet vil herefter give anmelderen meddelelse om  

 kontrol af fisken og eventuel frigivelse.
Der kræves en udtrykkelig  

 meddelelse for at opnå ansvarsfritagelse.
Anmeldelsen i henhold til denne  

 bestemmelse kan således ikke erstattes af den indberetning, som alle  

 førstehåndsopkøbere skal foretage til Fiskeridirektoratet.
Stk. 4 fastlægger en pligt til at opbevare de til kontrolmyndigheden  

 anmeldte fisk m.v. på en sådan måde, at kontrol med fangsten eller det  

 opkøbte parti kan gennemføres.
Bestemmelsen svarer til saltvandsfiskerilovens  

 § 40, stk. 2, 2. pkt.
 I stk. 5 er udgangspunktet, at hvor der forekommer fisk m.v., der er  

 fanget i strid med reglerne herom, jf. stk. 1, anses hele partiet for  

 ulovligt, medmindre egentlig frasortering af den ulovlige del kan finde sted.  

 Bestemmelsen svarer til saltvandsfiskerilovens § 40, stk. 3.
Stk. 6 bestemmer, at ulovligt fangede fisk skal genudsættes så vidt muligt  

 i levende tilstand.
Bestemmelsen svarer til saltvandsfiskerilovens § 40, stk.  

 1, 2. pkt.
Stk. 7 indeholder en bemyndigelse til ministeren, hvorefter denne kan  

 fastsætte særlige regler under fredningstider og fiskestop.
Bestemmelsen  

 svarer til den gældende bestemmelse i saltvandsfiskerilovens § 40, stk. 4.  

 Dog er sprogbrug forenklet, men der er ikke af den grund tilsigtet  

 realitetsændringer.
Der er alene tale om en sproglig justering.
 Til nr. 16.
Der etableres med den foreslåede ændring af § 12, stk. 1 og 2, mulighed  

 for at straffe for forsøg på overtrædelse af visse af de strafbelagte  

 bestemmelser i loven.
Dette svarer til, hvad der foreslås i det samtidig  

 fremsatte lovforslag til ændring af saltvandsfiskeriloven.
 Herved bringes straffebestemmelserne i de nationale love på fiskeriområdet  

 i overensstemmelse med, hvad der efter EU-administrationsloven gælder ved  

 overtrædelse af EU-regler og nationale regler fastsat i henhold hertil.  

 Uligheden forekommer uhensigtsmæssigt set i forhold til, at overtrædelser af  

 fiskerilovgivningen ofte sker i forhold til nationale regelsæt, der  

 fastsættes indenfor rammerne af EU-reglerne f.eks. reguleringsbestemmelser om  

 højeste rationer af en fiskeart i en periode.
Den foreslåede adgang til at straffe for forsøg på overtrædelse af loven  

 og saltvandsfiskeriloven vurderes især at kunne få betydning i sager om  

 overfiskeri, som foregår ved at fiskere, før kvoten er opbrugt, undlader at  

 logbogsføre fangsten eller logbogsfører en forkert art og sælger fangsten til  

 en opkøber, som ikke indberetter købet til fiskerimyndighederne i  

 overensstemmelse med reglerne herom.
Ved disse transaktioner skabes på  

 ulovlig vis plads for senere yderligere fangst indenfor den officielle kvote.
 Selv om det i sådanne situationer ikke præcist kan bevises, om kvoten er  

 overskredet i kraft af netop det konkrete parti fisk, vil der formentlig i en  

 del tilfælde kunne ske domfældelse for forsøg på ulovligt fiskeri, samt - for  

 opkøbers vedkommende - for forsøg på køb af ulovligt fangede fisk, hvis det  

 kan bevises, at der foreligger forsæt til at overskride kvoten og for  

 opkøbers vedkommende forsæt til at købe fisk, fanget i strid med reglerne.
Muligheden for at straffe for forsøg anses for et væsentligt element i  

 bestræbelserne på at sanktionere fiskeri uden for de fastsatte kvoter, idet  

 det er indtrykket, at overtrædelser af kvotebestemmelser i en del tilfælde  

 foregår ved, at fangsterne ikke logbogsføres eller logbogsføres med en  

 forkert art, før kvoten formelt er opbrugt.
Tilsvarende ses det, at opkøbere  

 undlader indberetning eller indberetter forkert art til myndighederne.
Efter  

 de gældende regler og praksis vil der i sådanne situationer alene kunne  

 idømmes relativt lave bøder for overtrædelse af reglerne om henholdsvis  

 logbogsføring og manglende indberetning af køb af fisk.
Endvidere vil muligheden for at straffe for forsøg kunne få betydning i  

 tilfælde, hvor fiskerikontrollens tilsynekomst i sig selv medfører, at en  

 overtrædelse ikke fuldbyrdes, f.eks. i situationer, hvor et fartøj, som har  

 fået påbud om forudanmeldelse af landinger, sejler ud af havnen - uden at  

 lande fartøjets fangst - når kontrolmyndigheden viser sig på kajen.
I sådanne  

 situationer vil det muligvis ikke kunne bevises, at påbuddet er overtrådt,  

 men det kan formentlig i visse tilfælde bevises, at der har foreligget forsæt  

 til at overtræde påbuddet og fiskerireglerne i øvrigt.
 Ligeledes kan det i forbindelse med søværts kontrol forekomme, at et  

 fiskerfartøj ved kontakt med et fiskeriinspektionsskib oplyser, at der fiskes  

 efter en fiskeart, som er lovlig i det pågældende farvand, f.eks. sperling,  

 men det kan iagttages, at der udsmides store mængder brisling/sild, som ikke  

 må fiskes i dette farvand.
Efter de gældende regler vil den pågældende ikke kunne straffes på grund  

 af manglende bevis for, at der foreligger en fuldbyrdet overtrædelse af  

 forbuddet mod at fiske brisling i det pågældende farvand.
Med bestemmelsen  

 om, at også forsøg på overtrædelser kan straffes, må det antages, at det i  

 visse tilfælde, bl.a. på grundlag af inspektionskibets iagttagelser, vil  

 kunne bevises, at der foreligger forsæt til at overtræde reglerne om fiskeri  

 i det pågældende farvand.
Med forslaget stk. 1 indsættes således mulighed for at straffe for forsøg  

 på overtrædelse af visse bestemmelser i loven eller regler fastsat i medfør  

 af loven.
Nr. 1 vedrører straf for forsøg på overtrædelse af reglerne om  

 fartøjstilladelse og registrering samt omsætningsforbuddet vedrørende  

 ulovligt fangede fisk i § 11b.
Nr. 2 vedrører overtrædelse af pligten til at  

 assistere kontrolmyndigheden i deres arbejde.
Nr. 3 svarer til den gældende §  

 12, stk. 1, nr. 3. Dog er undladelse af afgivelse af oplysninger udskilt  

 særskilt i nr. 4 og er i nr. 3 erstattet af et forbud mod at fortie  

 oplysninger, der er påbudt i henhold til loven.
Der kan med forslaget  

 straffes for forsøg på overtrædelse af nr. 3. Nr. 5 svarer til den gældende  

 stk. 1, nr. 1. Forslagets nr. 6 indfører mulighed for at straffe forsøg på  

 overtrædelse af påbud eller forbud.
Denne bestemmelse er ny og er en  

 konsekvens af forslagets § 11a.
Nr. 7 svarer til den gældende stk. 1, nr. 2,  

 dog således at der med forslaget bliver mulighed for at straffe for forsøg.
 Forslagets stk. 2 vedrører regler fastsat i medfør af loven, og forslaget  

 indfører mulighed for at straffe for forsøg på overtrædelse af sådanne  

 bestemmelser.
 Ordlyden i stk. 3, vedrørende selskabers ansvar efter loven, er ændret i  

 overensstemmelse med straffelovens 5. kapitel.
 Til nr. 17.
 Bestemmelsen omhandler betingelserne for, at politiet i sager om  

 overtrædelse af loven kan indhente retskendelse til at foretage ransagning.
Bestemmelsen indebærer en udvidelse af retsplejelovens bestemmelser om  

 adgangen til at opnå retskendelse til ransagning i sager om overtrædelse af  

 loven, hvilket svarer til, hvad der allerede gælder i henhold til  

 EU-administrationsloven.
En tilsvarende bestemmelse søges indsat i  

 forbindelse med det samtidigt fremlagte lovforslag vedrørende  

 saltvandsfiskeriloven.
 Der er i dag mulighed for, at der i forbindelse med overtrædelse af loven  

 kan indhentes retskendelse til ransagning hos en mistænkt i medfør af  

 retsplejelovens § 794, efter de nærmere regler for overtrædelser, som kan  

 straffes med bøde.
Formålet med den foreslåede bestemmelse er at sikre mulighed for at opnå  

 retskendelse til ransagning efter de bestemmelser i retsplejeloven, der  

 gælder for lovovertrædelser, som kan medføre frihedsstraf.
Dette medfører, at  

 bestemmelsen sammenholdt med retsplejelovens § 795 giver mulighed for at opnå  

 retskendelse til ransagning hos en ikke-mistænkt.
Dette vil have betydning i  

 tilfælde, hvor andre end den mistænkte, må antages at være i besiddelse af  

 beviser for overtrædelsen, f.eks. regnskaber eller anden dokumentation.
Den foreslåede bestemmelse må ses i lyset af, at overtrædelser af  

 fiskerilovgivningen i en del tilfælde har vist sig at foregå i større  

 komplekser, som ofte involverer mange fiskerfartøjer og få opkøbere og  

 betydelige mængder af ulovligt fangede fisk.
I sådanne sager vil forholdene  

 normalt blive søgt skjult ved fejlagtige eller manglende logbogsføringer og  

 indberetninger til fiskerimyndighederne, hvilket betyder, at sagerne kan være  

 meget vanskelige at opklare.
Det vurderes, at forslaget om udvidet adgang til  

 at opnå retskendelse til ransagning, især vil kunne medvirke til en øget  

 opklaring af sådanne mere grove og massive overtrædelser af loven.
Den adgang fiskerimyndighederne har til uden retskendelse at foretage  

 rutinemæssig kontrol i forbindelse med den almindelige kontrol med  

 overholdelse af fiskerilovgivningen forudsætter, at det ikke konkret  

 vurderes, at der med overvejende sandsynlighed foreligger en overtrædelse af  

 fiskerilovgivningen.
Foreligger en sådan mistanke, fremsendes sagen til  

 politiet, som kan foretage videre undersøgelser og efterforskningsskridt,  

 herunder om nødvendigt indhente retskendelse som anført ovenfor.
 Det er herefter i givet fald retten, som i form af en kendelse beslutter,  

 om anmodningen om ransagningen kan imødekommes.
 Til nr. 18.
Bestemmelsen vedrører konfiskation.
Der er foretaget en ordlydsmæssig  

 ændring af den gældende konfiskationsbestemmelse, således at bestemmelsen  

 svarer til saltvandsfiskerilovens § 44, stk. 1, 1. pkt.
Henvisningen til  

 borgerlig straffelovs regler herom er i forslaget udeladt, idet straffelovens  

 konfiskationsbestemmelser automatisk er gældende sideløbende med  

 særlovsbestemmelser om konfiskation.
 Til nr. 19.
 Bestemmelsen indebærer, at der bliver hjemmel til at afgøre overtrædelser  

 af loven med administrative bødeforlæg, hvilket svarer til, hvad der i  

 forvejen gælder for overtrædelser af saltvandsfiskeriloven, jf. § 45 og  

 EU-administrationsloven, jf. § 19.
Administrative bødeforlæg vil alene kunne anvendes i overtrædelsessager,  

 hvor sagen er klar såvel med hensyn til overtrædelsens indhold som med hensyn  

 til de retsregler, der er overtrådt, ligesom bødestørrelsen skal være i  

 overensstemmelse med faste retningslinier.
Endvidere er det en forudsætning,  

 at den pågældende erklærer sig skyldig i overtrædelsen og enig i, at sagen  

 afgøres med et bødeforlæg.
 Muligheden for at udstede administrative bødeforlæg agtes alene anvendt i  

 klart afgrænsede sagsgrupper, og den præcise procedure og udformningen af  

 bødeforelæg vil blive fastlagt i instruks til fiskeriinspektoraterne og  

 kontrolskibene.
I dag anvendes bødeforlæg på fiskeriområdet i sager om for sen eller  

 manglende indsendelse af logbøger med hjemmel i EU-administrationsloven.
Med  

 en tilsvarende hjemmel i reguleringsloven vil det også være muligt bl.a. at  

 anvende bødeforelæg i tilfælde, hvor logbogsblade ikke afleveres i  

 overensstemmelse med vilkår i tilladelser, udstedt i henhold til  

 reguleringsloven.
 På samme måde indbærer forslaget mulighed for, at konfiskation, herunder  

 værdikonfiskation, i lighed med de gældende regler i lov om saltvandsfiskeri  

 og EU-administrationsloven kan vedtages administrativt.
I praksis betyder dette, at f.eks. et ulovligt redskab tages i bevaring af  

 kontrolmyndigheden, indtil det er afklaret, om den pågældende med sin  

 underskrift kan erklære sig skyldig i overtrædelsen samt erklære sig enig i,  

 at sagen afgøres ved udenretlig konfiskation.
Er blot een af disse to  

 forudsætninger ikke opfyldte, kan der ikke foretages udenretlig konfiskation.  

 Kontrolmyndigheden vil da i overensstemmelse med reglerne i retsplejelovens  

 §§ 824-825 foretage en foreløbig beslaglæggelse, hvorved sagen overgår til  

 politiet.
 Udenretlig vedtagelse af konfiskation kan dog kun anvendes, når sagens  

 faktiske og retlige omstændigheder anses for afklarede.
 Da en udenretlig konfiskation og bødeforelæg ofte vil blive opfattet som  

 en mere enkel og mindre belastende afgørelsesform end en indenretlig  

 afgørelse, som involverer såvel politi som retsvæsen, findes det  

 hensigtsmæssigt, at borgeren i de relativt ukomplicerede sager kan vælge  

 mellem de to muligheder.
I forbindelse med vedtagelse af administrativ bøde eller konfiskation  

 indfører bestemmelsen mulighed for, at betalingsfristen efter begæring kan  

 forlænges.
Denne mulighed eksisterer allerede i EU-administrationsloven jf. §  

 19.
 Til § 14a.
Forslagets § 14 a, en henvisning til retsplejelovens § 752, stk. 1, der  

 vedrører reglerne om afhøring af en sigtet.
De retsikkerhedsmæssige  

 garantier, der er indeholdt i denne bestemmelse i retplejeloven, gælder  

 således ligeledes i sager, hvor der kan ske vedtagelse af udenretligt  

 bødeforelæg og konfiskation.
En tilsvarende bestemmelse findes i den gældende  

 skattekontrollovs § 19. Konkret medfører bestemmelsen, at i sager hvor  

 kontrolmyndigheden konstaterer overtrædelser, som efter loven, ved kontakt  

 med den pågældende, kan afgøres ved udenretlig vedtagelse af bøde eller  

 konfiskation, skal kontrolmyndigheden gøre den pågældende opmærksom på, at  

 denne ikke er forpligtet til at udtale sig.
Vælger den pågældende at udtale  

 sig og opnås der enighed om bødevedtagelsen, da udstedes bødeforelægget til  

 den tiltalte.
Nægter den pågældende at udtale sig i sagen og finder  

 kontrolmyndigheden alligevel at der foreligger en åbenbar overtrædelse, kan  

 kontrolmyndigheden fremsende et bødeforelæg til den pågældende.
Denne vælger  

 herefter om han eller hun vil vedkende sig forholdet.
Hvis ikke dette er  

 tilfældet overgives sagen til politiet.
Skriftlig fremsættelse (26. marts 1998) Ministeren for fødevarer, landbrug og fiskeri (Dam Kristensen):
 Hermed skal jeg for det Høje Ting fremsætte:
 Forslag til lov om ændring af lov om regulering af fiskeriet.  

 (Fartøjstilladelser, kontrol- og straffebestemmelser).
(Lovforslag nr.
L 7).
 Forslaget skal ses i sammenhæng med det forslag til ændring af lov om  

 saltvandsfiskeri, som jeg samtidig fremsætter.
Det er hovedsigtet med forslagene at sikre et effektivt  

 administrationsgrundlag med hensyn til de nationale regler om registrering af  

 fiskerfartøjer og om ejerforhold i fiskerflåden.
Med forslaget foretages en  

 præcisering af de gældende regler om udstedelse og opretholdelse af  

 tilladelser til, at fiskerfartøjer anvendes til erhvervsmæssigt fiskeri.  

 Udstedelse og opretholdelse af sådanne fartøjstilladelser er af stor  

 betydning for administrationen af den nationale flådekapacitet.
Forslaget  

 indebærer derfor en præcisering af lovteksten, således at det klart fremgår,  

 at tilladelse til at anvende et fartøj til erhvervsmæssigt fiskeri kan  

 bortfalde, hvis betingelserne for tilladelsens udstedelse ikke længere er  

 opfyldt.
Med henblik på at sikre en effektiv fiskerikontrol og at ensarte  

 kontrolbestemmelserne i fiskerilovgivningen, indeholder forslaget endvidere  

 en præcisering og en opstramning af de gældende kontrol- og  

 straffebestemmelser.
Forslaget indeholder således en klar afgrænsning af de  

 fartøjer, virksomheder og dokumenter m.v., der kan kontrolleres.
Desuden  

 indføres med forslaget hjemmel til at straffe for forsøg på overtrædelse af  

 strafbelagte bestemmelser.
Forslaget indeholder derudover hjemmel til, at en  

 afgrænset gruppe af overtrædelsessager kan afgøres ved vedtagelse af  

 administrativt bødeforelæg og administrativ konfiskation.
 Herudover er der tale om en række justeringer af navne på foreninger og  

 institutioner som følge af sammenlægninger.
 Idet jeg iøvrigt henviser til lovforslaget og bemærkningerne hertil, skal  

 jeg tillade mig at anbefale lovforslaget til Tingets velvillige behandling.
Bilag 1 I dette bilag er (med mindre skrift) indsat den gældende formulering  

 af de bestemmelser, der berøres af lovforslaget 1 og 2. Udeladt 3. I § 5, stk. 2, ændres »§§ 3 og 4« til: »§  

 3, stk. 1, § 3b og § 4«.
 Stk. 2. Kun personer og selskaber, der er registreret som  

 berettiget til at drive erhvervs- og bierhvervsfiskeri i medfør af lov om  

 saltvandsfiskeri §§ 3 og 4, kan opnå licens.
 4. I § 6, stk. 1, ændres »uden fiskeriministerens  

 godkendelse,» til: »uden godkendelse fra ministeren for fødevarer,  

 landbrug og fiskeri,».
 § 6. Licensen kan ikke overdrages uden fiskeriministerens  

 godkendelse, medmindre erhververen er indehaverens livsarving eller  

 ægtefælle.
 5. I § 6, stk. 3, ændres »han« til:  

 »denne«.
 Stk. 3. I forbindelse med tilbagekaldelse af licens kan det  

 meddeles indehaveren, at han ikke kan få udstedt licens i en periode på  

 indtil fem år.
 6. § 7 affattes således:
 » § 7. Et fartøj må kun anvendes til erhvervsmæssigt fiskeri,  

 når det er registreret med tilladelse hertil i Ministeriet for Fødevarer,  

 Landbrug og Fiskeri, og det samtidigt er registreret i Skibsregistret.
Stk. 2. Ministeren for fødevarer, landbrug og fiskeri kan med  

 henblik på tilpasning af fiskerflådens kapacitet til de fiskerimuligheder,  

 der er til rådighed, fastsætte regler om udstedelse og opretholdelse af  

 tilladelserne og de vilkår, der knytter sig hertil samt om registreringen i  

 Ministeriet for Fødevarer, Landbrug og Fiskeris fartøjsregister.
Ministeren  

 kan herunder fastsætte, at tilladelse og registrering kan bortfalde, hvis  

 betingelserne for udstedelse af tilladelsen og registrering ikke længere er  

 opfyldt.
 Stk. 3. Ministeren kan endvidere fastsætte regler, hvorefter  

 fartøjsombygning, der øger fangstkapaciteten, gøres betinget af en særlig  

 tilladelse.
Stk. 4. Ministeren kan foretage registrering af den til rådighed  

 værende fangstkapacitet.
Med henblik herpå kan ministeren bestemme, at ejeren  

 eller lejeren af et fartøj, der anvendes til erhvervsmæssigt fiskeri, skal  

 afgive nærmere specificerede tekniske, økonomiske og driftsmæssige  

 oplysninger.«.
 § 7. (*2) Fiskeriministeren kan med henblik på en tilpasning af  

 fiskerflådens kapacitet til de fiskerimuligheder, der er til rådighed,  

 fastsætte regler om, at anvendelsen til erhvervsmæssigt fiskeri af fartøjer,  

 der ikke er registreret her i landet som fiskerfartøjer, gøres betinget af en  

 særlig tilladelse.
 Stk. 2. Fiskeriministeren kan endvidere fastsætte regler,  

 hvorefter fartøjsombygning, der øger fangstkapaciteten, gøres betinget af en  

 særlig tilladelse.
 Stk. 3. Tilladelse i henhold til stk. 1 og 2 kan gøres betinget af  

 anvendelse af fartøjet til fiskeri efter bestemte fiskearter eller af, at et  

 fiskerfartøj af en nærmere foreskreven kapacitet udgår af fiskeriet.
 7. I § 7 a, stk. 1, 1. pkt. , ændres »§ 7, stk.  

 1« til: » § 7, stk. 2« og, »§ 3« ændres til: »§  

 3, stk. 1«.
 § 7 a. (*3) Tilladelse, som udstedes efter regler, der er fastsat  

 i medfør af § 7, stk. 1, kan kun udstedes for fartøjer, der for 2/3  

 vedkommende ejes af personer, der er registreret som berettigede til at drive  

 erhvervs- eller bierhvervsfiskeri i medfør af lov om saltvandsfiskeri § 3  

 eller § 4. Tilladelse kan endvidere udstedes til selskaber, der er godkendt i  

 medfør af lov om saltvandsfiskeri § 3.
 8. I § 7 a, stk. 1, 2. pkt., ændres »§ 3.« til:  

 »§ 3 b.«.
 § 7 a. (*3) Tilladelse, som udstedes efter regler, der er fastsat  

 i medfør af § 7, stk. 1, kan kun udstedes for fartøjer, der for 2/3  

 vedkommende ejes af personer, der er registreret som berettigede til at drive  

 erhvervs- eller bierhvervsfiskeri i medfør af lov om saltvandsfiskeri § 3  

 eller § 4. Tilladelse kan endvidere udstedes til selskaber, der er godkendt i  

 medfør af lov om saltvandsfiskeri § 3.
 9. I § 7 a, stk. 2, indsættes som 2. pkt.:
»Tilladelse bortfalder endvidere, hvis de personer eller selskaber,  

 der ejer fartøjet, ikke længere opfylder betingelserne i stk. 1.« Stk. 2. Hvis et fartøj skifter ejer, bortfalder tilladelsen til at  

 anvende fartøjet til erhvervsmæssigt fiskeri, hvis de nye ejere ikke opfylder  

 betingelserne i stk. 1.
 10. I § 7 a, stk. 4, 1. pkt. ændres »§ 3 a« til:  

 »§ 3 b, stk. 4,».
 Stk. 4. Fiskeriministeren kan meddele undtagelse fra stk. 1 og  

 stk. 2, således at det tillades et selskab i henhold til § 3 a i lov om  

 saltvandsfiskeri at erhverve et fartøj til erstatning for et forlist fartøj.  

 Det nyerhvervede fartøj må højst have samme fangstkapacitet som det forliste.
 11. I § 7 a, stk. 5, ændres »§ 7, stk. 1« til:  

 » § 7, stk. 2«.
 Stk. 5. Fiskeriministeren fastsætter regler om, at udstedelse og  

 opretholdelse af tilladelse i medfør af § 7, stk. 1, er betinget af, at  

 fiskeriet drives således, at der er reel forbindelse til dansk fiskerihavn.
 12. § 8 ophæves.
 § 8. (*4) Fiskeriministeren kan fastsætte regler om, at et fartøj  

 skal være registreret i Fiskeriministeriet, for at det kan anvendes til  

 erhvervsmæssigt fiskeri.
Stk. 2. Fiskeriministeren kan foretage registrering af den til  

 rådighed værende fangstkapacitet.
Med henblik herpå kan ministeren bestemme,  

 at ejeren eller lejeren skal afgive nærmere specificerede tekniske,  

 økonomiske og driftsmæssige oplysninger.
 13. § 9, stk. 1, affattes således:
»Til at bistå ministeren for fødevarer, landbrug og fiskeri ved  

 administrationen af bestemmelserne i denne lov nedsætter ministeren et  

 rådgivende udvalg på 10 medlemmer.
Udvalget består af 1 repræsentant for  

 Ministeriet for Fødevarer, Landbrug og Fiskeri, 1 repræsentant for Danmarks  

 Fiskeriundersøgelser, 2 repræsentanter for Arbejderbevægelsens Erhvervsråd, 2  

 repræsentanter for Danmarks Fiskeriforening og 1 repræsentant for hver af  

 følgende organisationer: Danmarks Fiskeindustri- og Eksportforening,  

 Konsumfiskeindustriens Arbejdsgiverforening, Foreningen for Danmarks  

 Fiskemel- og Fiskeolieindustri samt 1 repræsentant valgt i fællesskab af  

 producentorganisationerne inden for fiskerisektoren.«.
§ 9. (*5) Til at bistå fiskeriministeren ved administrationen af  

 bestemmelserne i denne lov nedsætter fiskeriministeren et rådgivende udvalg  

 på 10 medlemmer.
Udvalget består af 1 repræsentant for Fiskeriministeriet, 1  

 repræsentant for Danmarks Fiskeri- og Havundersøgelser, 2 repræsentanter for  

 Arbejderbevægelsens Erhvervsråd og 1 repræsentant for hver af følgende  

 organisationer: Dansk Fiskeriforening, Danmarks Havfiskeriforening, Danmarks  

 Fiskeindustri- og Eksportforening, Foreningen for Danmarks  

 Fiske-Konservesindustri, Foreningen for Danmarks Fiskemel- og  

 Fiskeolieindustri samt 1 repræsentant valgt i fællesskab af  

 producentorganisationerne inden for fiskerisektoren.
 14. § 11 affattes således:
 » § 11. Kontrollen med overholdelsen af bestemmelserne i denne  

 lov og de i henhold til denne lov givne forskrifter samt overholdelse af  

 vilkår i de tilladelser og licenser, der udstedes i medfør af loven m.v.,  

 påhviler den under Ministeriet for Fødevarer, Landbrug og Fiskeri hørende  

 myndighed til varetagelse af fiskerikontrol samt de myndigheder, som  

 ministeren i øvrigt måtte bemyndige hertil.
Stk. 2. Kontrolmyndigheden har, hvis det skønnes nødvendigt, til  

 enhver tid mod behørig legitimation og uden retskendelse adgang til  

 fiskerfartøjer, fisketransportfartøjer, virksomheder og i øvrigt overalt,  

 hvor fisk, alger, krebs-og bløddyr eller dele deraf og partier af sådanne,  

 forhandles, opbevares, transporteres, behandles, erhverves, omsættes,  

 modtages, overdrages, importeres, eksporteres m.v.
Adgangen omfatter  

 ligeledes virksomheder, som udgør et tidligere eller senere led i  

 omsætningskæden.
 Stk. 3. Kontrolmyndigheden er herunder berettiget til at foretage  

 undersøgelser og uden erstatning udtage prøver eller lade prøver udtage og  

 foretage kontrolvejning, i det omfang det er nødvendigt for at undersøge  

 deres beskaffenhed.
 Stk. 4. Kontrolmyndigheden er endvidere berettiget til mod  

 behøring legitimation og uden retskendelse at efterse de i stk. 2 nævnte  

 fartøjers og virksomheders logbøger, varebeholdninger, forretningsbøger,  

 øvrigt regnskabsmateriale, ledsagedokumenter, recepter, analysemateriale,  

 korrespondance og anden dokumentation m.v., herunder også materiale i  

 elektronisk form.
Stk. 5. Fartøjsførerne, virksomhedens indehavere og beskæftigede  

 skal yde den fornødne vejledning og hjælp ved foretagelse af de i stk. 1-4  

 nævnte eftersyn, og det nævnte materiale skal på begæring udleveres eller  

 indsendes til kontrolmyndigheden.
Fartøjsførere, virksomhedsindehavere eller  

 disses repræsentanter har ret til at overvære udførelsen af eftersynet.
 Stk. 6 Kontrolmyndigheden kan indhente de oplysninger hos  

 skattemyndighederne og andre offentlige myndigheder, der anses for nødvendige  

 for at kontrollere lovens overholdelse, herunder oplysninger om indkomst-og  

 formueforhold, momsafregning m.v.
 Stk. 7. Ministeren for fødevarer, landbrug og fiskeri kan  

 fastsætte nærmere regler om gennemførelsen af kontrolvirksomheden nævnt i  

 stk. 1-5, samt regler om indretning og drift af fiskerfartøjer,  

 fisketransportfartøjer og virksomheder, hvor det skønnes nødvendigt for  

 kontrollens udøvelse.
Stk. 8. Politiet yder om nødvendigt bistand til kontrollens  

 gennemførelse.
Ministeren for fødevarer, landbrug og fiskeri kan efter aftale  

 med justitsministeren fastsætte nærmere regler herom.«.
 § 11. Tilsynet med overholdelsen af de i henhold til denne lov  

 givne forskrifter samt med overholdelsen af vilkårene i tilladelser og  

 licenser givet af fiskeriministeren påhviler fiskerikontrollen samt de  

 myndigheder, fiskeriministeren bemyndiger hertil.
 Stk. 2. Fiskerikontrollens tjenestemænd har politimyndighed under  

 udøvelsen af det i stk. 1 nævnte tilsyn.
 15. Efter § 11 indsættes i Kapitel IV :
»§ 11 a.
Kontrolmyndigheden kan meddele påbud og forbud i det  

 omfang og på de områder, hvor det skønnes nødvendigt for kontrollens  

 udøvelse.
§ 11 b.
Fisk, alger, krebs- og bløddyr eller dele deraf og partier  

 af sådanne må ikke forhandles, opbevares, transporteres, behandles,  

 erhverves, omsættes, modtages, overdrages, importeres eller eksporteres m.v., 1) hvis der er fisket i strid med regler om fiskeriets udøvelse, 2) hvis indholdet ikke er i overensstemmelse med regler om fangstens  

 sammensætning, eller 3) hvis indholdet ikke er registreret, logbogsført eller indberettet af  

 overdrageren i overensstemmelse med fiskerilovgivningen.
 Stk. 2. Ministeren for fødevarer, landbrug og fiskeri kan  

 fastsætte regler om dokumentation m.v. for, at den, der forhandler,  

 opbevarer, transporterer, behandler, erhverver, omsætter, modtager,  

 overdrager, importerer eller eksporterer m.v. fisk, alger, krebs- og bløddyr  

 eller dele deraf og partier af sådanne, opfylder betingelserne i stk. 1.
 Stk. 3. Den, som forhandler, opbevarer, transporterer, behandler,  

 erhverver, omsætter, modtager, overdrager, importerer eller eksporterer m.v.  

 fisk, alger, krebs- og bløddyr eller dele deraf og partier af sådanne, som er  

 omfattet af stk. 1, kan frigøre sig for ansvar ved straks i forbindelse med  

 modtagelsen at foretage anmeldelse til kontrolmyndigheden med angivelse af  

 fangstens omtrentlige størrelse og sammensætning samt afsenderens navn og  

 adresse.
 Stk. 4. Fisk, alger, krebs- og bløddyr eller dele deraf og partier  

 af sådanne, der er anmeldt efter stk. 3, skal opbevares således, at kontrol  

 hermed kan udøves og må ikke forhandles, transporteres, behandles, erhverves,  

 omsættes, modtages, overdrages, importeres eller eksporteres m.v. uden  

 samtykke fra kontrolmyndigheden.
 Stk. 5. For så vidt der forekommer fisk, alger, krebs- og bløddyr  

 eller dele deraf og partier af sådanne, hvis indhold er i strid med gældende  

 regler, betragtes hele partiet som bestående heraf, medmindre frasortering af  

 den ulovlige del finder sted under kontrolmyndighedens tilsyn, eller  

 prøveudtagning foretages for at fastslå den ulovlige dels omfang.
 Stk. 6. Fisk, alger, krebs- og bløddyr, eller dele deraf og  

 partier af sådanne, som er omfattet af stk. 1, skal straks efter fangsten  

 genudsættes, så vidt muligt i levende tilstand.
 Stk. 7. Ministeren for fødevarer, landbrug og fiskeri kan  

 fastsætte regler om forhandling, opbevaring, transport, behandling,  

 erhvervelse, omsætning, modtagelse, overdragelse, import eller eksport m.v.  

 af fisk, alger, krebs- og bløddyr og dele deraf og partier af sådanne under  

 fredningstider og fiskestop m.v.«.
 16. § 12 affattes således:
 » § 12. Medmindre højere straf er forskyldt efter anden  

 lovgivning, straffes med bøde den, der:
1) overtræder eller forsøger at overtræde § 7, stk. 1, og § 11b, stk. 1,  

 stk. 4, og stk. 6, 2) overtræder § 11, stk. 5, 3) afgiver eller forsøger at afgive urigtige eller vildledende oplysninger  

 eller fortier eller forsøger at fortie oplysninger, som er påbudt i henhold  

 til loven, eller 4) undlader at afgive oplysninger, som er påbudt i henhold til loven, 5) undlader at efterkomme påbud eller forbud meddelt i henhold til loven  

 eller i henhold til regler fastsat i medfør af loven, 6) overtræder eller forsøger at overtræde et påbud eller forbud meddelt i  

 henhold til loven eller i henhold til regler fastsat i medfør af loven, eller 7) tilsidesætter eller forsøger at tilsidesætte vilkår for en tilladelse i  

 henhold til regler fastsat i medfør af loven.
 Stk. 2. I de regler, der udstedes i medfør af loven, kan der  

 fastsættes straf af bøde for overtrædelse eller forsøg på overtrædelse af  

 bestemmelserne i reglerne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.«.
 § 12. Med bøde straffes den, der:
1) undlader at efterkomme påbud eller forbud meddelt i henhold til  

 forskrifter fastsat i medfør af loven, 2) tilsidesætter vilkår for en tilladelse i henhold til forskrifter  

 fastsat i medfør af loven, 3) afgiver urigtige eller vildledende oplysninger eller undlader at afgive  

 oplysninger, som er påbudt i henhold til loven.
 Stk. 2. I de forskrifter, der udfærdiges i medfør af loven, kan  

 der fastsættes straf af bøde for overtrædelse af bestemmelserne i  

 forskrifterne.
 Stk. 3. Er overtrædelsen begået af et aktieselskab, andelsselskab  

 eller lignende, kan bødeansvar pålægges selskabet som sådant.
 17. Efter § 12 indsættes:
»§ 12 a.
Ransagning i sager om overtrædelse af bestemmelserne  

 i denne lov eller regler fastsat i medfør af denne lov kan ske i  

 overensstemmelse med retsplejelovens bestemmelser om ransagning i sager, som  

 efter loven kan medføre frihedsstraf.«.
 18. § 13 affattes således:
 » § 13. Fisk, alger, krebs- og bløddyr eller dele deraf og  

 partier af sådanne, som er fanget i strid med lovens bestemmelser eller  

 regler fastsat i medfør af loven, eller værdien heraf kan konfiskeres, selvom  

 det ikke med sikkerhed kan godtgøres, at fangsten i det hele hidrører fra et  

 ulovligt forhold.«.
§ 13. Med hensyn til konfiskation gælder borgerlig straffelovs  

 regler herom.
Fangst eller værdien heraf kan dog konfiskeres, selv om det  

 ikke med sikkerhed kan godtgøres, at den i det hele hidrører fra det ulovlige  

 forhold.
 19. Efter § 13 indsættes:
» § 14. Ministeren for fødevarer, landbrug og fiskeri eller  

 den, ministeren bemyndiger hertil, kan i sager om overtrædelser, der skønnes  

 ikke at medføre højere straf end bøde, i et bødeforlæg tilkendegive den  

 pågældende, at sagen kan afgøres uden retslig forfølgning.
Dette forudsætter  

 dog, at den pågældende erkender sig skyldig i overtrædelsen og erklærer sig  

 rede til indenfor en nærmere angiven frist, der efter begæring kan forlænges,  

 at betale en i tilkendegivelsen angivet bøde.
På samme måde kan krav om  

 konfiskation, herunder værdikonfiskation, vedtages uden retslig forfølgning.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejelovens § 930, jf. § 926 tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
§ 14 a.
I sager, der behandles administrativt, jf. § 14, stk. 1,  

 finder retsplejelovens § 752, stk. 1, tilsvarende anvendelse.«.
 § 14. (*6) (Ophævet).
