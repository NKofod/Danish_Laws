Nr LSF 166 Forslag til Lov om ændring af lov om bygningsfredning og lov om  

 planlægning(Offentlighed i frednings- og bevaringsarbejdet og støtte til  

 fredede og bevaringsværdige bygninger m.v.) Fremsat af miljø- og energiministeren (Svend Auken) den 19. februar 1997 Vedtaget ved tredjebehandling den 30. maj 1997 Lov nr. 428 af 10/06/1997 § 1 I lov om bygningsfredning, jf. lovbekendtgørelse nr. 81 af 10. februar  

 1986, som ændret ved § 14 i lov nr. 284 af 27. april 1994, foretages følgende  

 ændringer:
 1. Lovens titel affattes således:
 »Lov om bygningsfredning og bevaring af bygninger og  

 bymiljøer«.
 2.  § 1, stk. 3, affattes således:
»Stk. 3. Til fremme af lovens formål yder miljø- og  

 energiministeren vejledning med henblik på at sikre, at bygningsfrednings- og  

 bevaringsinteresserne tilgodeses i administrationen af planloven,  

 byfornyelsesloven og tilsvarende lovgivning.« 3. I § 1 indsættes som stk. 4:
»Stk. 4. Offentligheden inddrages i videst muligt omfang i  

 frednings- og bevaringsarbejdet.« 4. I § 3, stk. 1, ændres »100 år« til: »50  

 år«.
 5. § 6, stk. 1, nr. 3, affattes således:
 »3) amtsmuseumsrådet og det regionale faglige kulturmiljøråd,».
 6. I § 6, stk. 1, indsættes efter nr. 3 som nyt nummer:
 »4) en forening, som er bemyndiget efter § 24, stk. 3, og«.
 Nr. 4 bliver herefter nr. 5.
 7. § 6, stk. 3, affattes således:
»Stk. 3. Fra det tidspunkt, den i stk. 1 nævnte underretning  

 er kommet frem, må der ikke uden tilladelse fra miljø- og energiministeren  

 foretages bygningsarbejder og lignende, som går ud over almindelig  

 vedligeholdelse.
Reglerne i § 10 finder tilsvarende anvendelse.« 8. I § 6 indsættes som stk. 4:
»Stk. 4. Samtidig med underretningen efter stk. 1 foretager  

 miljø- og energiministeren offentlig bekendtgørelse af forslaget med  

 oplysning om fristen efter stk. 2.« 9. § 7, stk. 2, affattes således:
»Stk. 2. Miljø- og energiministeren underretter de i § 6,  

 stk. 1, nævnte personer, myndigheder, foreninger m.fl. om afgørelsen og  

 foretager offentlig bekendtgørelse herom.« 10. § 8, stk. 2 og 3, affattes således:
 »Stk. 2. Miljø- og energiministeren kan ophæve en fredning,  

 når fredningsværdierne er gået tabt eller ikke længere kan opretholdes.
Stk. 3. § 6, stk. 1, 2 og 4, og § 7 finder tilsvarende  

 anvendelse.« 11. I § 10, stk. 1, 2. pkt., indsættes efter  

 »lysinstallationer«: », antenner, parabolantenner«.
 12. § 11, stk. 4, affattes således:
»Stk. 4. § 6, stk. 1, 2 og 4, og § 7 finder tilsvarende  

 anvendelse.« 13. Kapitel 4 og 5 affattes således:
»Kapitel 4 Støtte til fredede og bevaringsværdige bygninger § 16. Miljø- og energiministeren kan yde støtte til:
 1) Bygningsarbejder på fredede bygninger.
 2) Sagkyndig bistand og projektudarbejdelse samt udarbejdelse af planer  

 for istandsættelse og fremtidig brug af bygninger, der er indstillet til  

 fredning af Det særlige Bygningssyn, jf. § 23, stk.1.
 3) Sikring af inventar i fredede bygninger, hvor inventaret ikke er  

 omfattet af fredningen i henhold til § 3, samt inventar i bevaringsværdige  

 bygninger, såfremt inventaret er af betydning for den kulturhistoriske helhed  

 eller har en særlig tilknytning til den pågældende bygning.
 4) Landsdækkende og lokale foreninger og lignende med bygningskulturelle  

 formål.
 5) Institutioner og lignende, der har til formål at bevare de  

 traditionelle bygningshåndværk og informere og vejlede om bygningskulturelle  

 spørgsmål m.v.
 6) Bygningsarbejder på bygninger, som ministeren finder bevaringsværdige.
 7) Lokale bevaringsråd eller lignende, der kan yde støtte til  

 bevaringsværdige bygninger, jf. § 17.
Stk. 2. Støtte kan ydes i form af lån, tilskud, sagkyndig bistand,  

 projektudarbejdelse eller materialer.
Støtten kan gøres betinget, herunder af  

 fastsættelse og tinglysning af særlige bevaringsbestemmelser, jf. § 15.
 Stk. 3. Til løsning af særlige frednings- og bevaringsopgaver kan  

 miljø- og energiministeren købe, forvalte, istandsætte og afhænde fast  

 ejendom, erhverve begrænsede rettigheder i sådanne samt modtage og forvalte  

 gaver og arv, herunder i form af kontante beløb.
 Stk. 4. Ministeren kan fastsætte nærmere regler om  

 støtteordningerne, herunder om oprettelse af lokale bevaringsråd eller  

 lignende og deres administration af støttemidler.
 Stk. 5. Op til 20 pct. af støtten kan tilbageholdes og anvendes  

 til modregning med ejerens eventuelle restancer til det offentlige.
Stk. 6. Støtte ydes inden for de rammer, der fastsættes på de  

 årlige bevillingslove.
Betalte renter og afdrag på lån, der er ydet efter  

 denne lov, samt provenu ved drift og afhændelse af fast ejendom efter stk. 3  

 kan endvidere anvendes som nævnt i stk. 1-3. Uforbrugte midler overføres til  

 følgende finansår.
Kapitel 5 Bevaringsværdige bygninger § 17. En bygning er bevaringsværdig, jf. § 16, stk. 1, nr. 7, når  

 den er optaget som bevaringsværdig i en kommuneplan eller omfattet af et  

 forbud mod nedrivning i en lokalplan eller byplanvedtægt, jf. planlovens §  

 15, stk. 2, nr. 14.
 § 18. En bevaringsværdig bygning, jf. § 17, må ikke nedrives, før  

 nedrivningsanmeldelsen har været offentligt bekendtgjort og  

 kommunalbestyrelsen har meddelt ejeren, om den efter planlovens § 14 vil  

 nedlægge forbud mod nedrivningen.
 Stk. 2. Kommunalbestyrelsen foretager inden udløbet af de efter  

 byggelovgivningen gældende frister offentlig bekendtgørelse af  

 nedrivningsanmeldelsen med en frist på mindst 4 og højst 6 uger for  

 fremsættelse af indsigelser m.v.
 Stk. 3. Samtidig med offentliggørelsen skal kommunalbestyrelsen  

 underrette ejeren samt de i § 6, stk. 1, nævnte personer, foreninger m.fl.,  

 herunder om fristen for indsigelser m.v.
 Stk. 4. Senest 2 uger efter fristens udløb meddeler  

 kommunalbestyrelsen ejeren, hvorvidt der nedlægges forbud mod nedrivning  

 efter planlovens § 14. Nedlægger kommunalbestyrelsen ikke forbud, foretager  

 kommunalbestyrelsen offentlig bekendtgørelse af sin beslutning.
 Stk. 5. Bestemmelserne gælder ikke bygninger, der er omfattet af  

 et forbud mod nedrivning i en lokalplan, i en byplanvedtægt eller i et  

 lokalplanforslag offentliggjort efter planlovens § 17.
 § 19. (Ophævet).
§ 19 a. (Ophævet).« 14. I § 20, stk. 2, ændres  

 »bygningsbevaringsinteresserne« til:  

 »fredningsinteresserne«.
 15. I § 20 indsættes som stk. 3 og 4:
 »Stk. 3. Miljø- og energiministeren kan i samarbejde med  

 kommunalbestyrelserne foretage kortlægning og registrering af bygningers og  

 bymiljøers bevaringsværdi til brug for bevaringsplanlægningen i kommunerne.
Stk. 4. Miljø- og energiministeren udarbejder hvert 4. år en  

 fortegnelse over de fredede bygninger.« 16. I § 21, stk. 2, ændres »kommuneplanloven«  

 til: »planloven«.
 17. I § 23, stk. 1, indsættes som 4. pkt.:
»Miljø- og energiministeren skal dog foretage underretning efter § 6,  

 stk. 1, når en efter § 24, stk. 3, bemyndiget forening finder, at sagen ikke  

 kan afvente forelæggelse for Det særlige Bygningssyn.« 18. I § 23, stk. 4, ændres »jf. § 10« til:  

 »jf. § 6, stk. 3, og § 10«.
 19. § 23, stk. 5, affattes således:
»Stk. 5. Miljø- og energiministeren indhenter en udtalelse  

 fra Det særlige Bygningssyn om ansøgning om støtte til sikring af inventar,  

 jf. § 16, stk. 1, nr. 3, og kan endvidere indhente en udtalelse fra Det  

 særlige Bygningssyn i principielle spørgsmål om administrationen af §  

 16.« 20. I § 23, stk. 7, ændres  

 »bygningsbevaringsspørgsmål.« til: »bygningsfrednings- og  

 bevaringsspørgsmål.« 21. Kapitel 8 affattes således:
»Kapitel 8 Administration, rådgivning m.v.
 § 24. Miljø- og energiministeren kan bemyndige en styrelse under  

 Miljø- og Energiministeriet til at udøve de beføjelser, der i denne lov er  

 tillagt ministeren.
 Stk. 2. Miljø- og energiministeren kan fastsætte nærmere regler om  

 adgangen til at påklage afgørelser, der er truffet i henhold til bemyndigelse  

 efter stk. 1, herunder at afgørelserne ikke skal kunne indbringes for  

 ministeren.
 Stk. 3. Miljø- og energiministeren kan give en landsdækkende  

 forening på det bygningskulturelle område ret til at få forelagt  

 fredningsforslag for Det særlige Bygningssyn, jf. § 23, stk. 1. Indstiller  

 Det særlige Bygningssyn bygningen til fredning, skal miljø- og  

 energiministeren foretage underretning efter § 6, stk. 1.
 Stk. 4. Miljø- og energiministeren kan fastsætte nærmere regler om  

 indhold og forelæggelse m.v. af fredningsforslag.
 § 25. Miljø- og energiministeren yder faglig rådgivning og anden  

 bistand til andre myndigheder i spørgsmål vedrørende bygningsfredning og  

 -bevaring.
Stk. 2. Miljø- og energiministeren vejleder og informerer andre  

 myndigheder og private om frednings- og bevaringsspørgsmål.« 22. I § 28 indsættes efter »tilladelser«: »,  

 samtykke m.v.« 23. I § 29 indsættes efter »Tilladelser«: »,  

 samtykke m.v.« 24. Efter § 33 indsættes i kapitel 9:
»§ 33 a.
Miljø- og energiministeren kan i særlige tilfælde  

 ekspropriere fredede bygninger, der tilhører private, når ekspropriation er  

 nødvendig for at forhindre, at væsentlige fredningsværdier går tabt.
 Stk. 2. Ved ekspropriation til erhvervelse af ejendomsret  

 bortfalder alle rettigheder over det eksproprierede, medmindre andet  

 bestemmes i det enkelte tilfælde.
 Stk. 3. Ved ekspropriationens gennemførelse finder bestemmelserne  

 i lov om offentlige veje § 45 og §§ 47-49 tilsvarende anvendelse.
§ 33 b.
Kongeriget Danmarks Hypotekbank og Finansforvaltning  

 (Hypotekbanken) kan inddrive misligholdte statslån ydet efter denne lov ved  

 indeholdelse i løn m.v. hos den pågældende efter reglerne om inddrivelse af  

 personlige skatter i kildeskatteloven.
 Stk. 2. Miljø- og energiministeren kan fastsætte nærmere regler om  

 fremgangsmåden i forbindelse med lønindeholdelsen.
 Stk. 3. Hypotekbanken kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af de skyldige beløb efter stk. 1,  

 herunder oplysninger om indkomst- og formueforhold.
Stk. 4. Hypotekbankens afgørelser efter stk. 1-3 kan indbringes  

 for finansministeren.
Miljø- og energiministeren kan fastsætte nærmere regler  

 om klageadgangen, herunder om klagefrist.« 25. § 34 affattes således:
»§ 34. Medmindre højere straf er forskyldt efter den øvrige  

 lovgivning, straffes med bøde den, der 1) overtræder § 6, stk. 3, § 9, § 10, stk. 1, § 11, stk. 1, § 14, § 18,  

 stk. 1, § 27, stk. 1, og § 33, stk. 1, 2) tilsidesætter bevaringsbestemmelser fastsat i medfør af § 15, jf. § 16,  

 stk. 2, 3) tilsidesætter vilkår eller betingelser, der er fastsat i en tilladelse  

 efter loven, eller 4) undlader at efterkomme et påbud efter § 32 a, stk. 4.
Stk. 2. Straffen kan stige til hæfte eller fængsel i indtil 1 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på de interesser, som loven tilsigter at beskytte, jf. § 1,  

 eller fremkaldt fare herfor eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
 Stk. 3. I regler, der udstedes efter loven, kan der fastsættes  

 straf af bøde for overtrædelse af bestemmelser i reglerne.
 Stk. 4. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 Stk. 5. Sker der ikke konfiskation af udbytte, som er opnået ved  

 overtrædelsen, skal der ved udmåling af bøde, herunder tillægsbøde, tages  

 særligt hensyn til størrelsen af en opnået eller tilsigtet økonomisk fordel,  

 jf. stk. 2, nr. 2.
Stk. 6. Forældelsesfristen for strafansvaret er 5 år for  

 overtrædelser som nævnt i stk. 1 og for overtrædelser af bestemmelser i  

 regler udstedt efter loven.« 26. Efter § 34 indsættes i kapitel 10:
»§ 34 a.
Der er udpantningsret for udgifter, som det  

 offentlige har krav på at få dækket efter § 33, stk. 3-5.« 27. Overalt i loven ændres »Miljøministeren« til:  

 »Miljø- og energiministeren«, »miljøministeren« ændres  

 til: »miljø- og energiministeren«, og »miljøministerens«  

 ændres til: »miljø- og energiministerens«.
§ 2 I lov om planlægning, jf. lovbekendtgørelse nr. 746 af 16. august 1994,  

 som senest ændret ved lov nr. 324 af 14. maj 1997, foretages følgende  

 ændring:
 1. § 11, stk. 6, affattes således:
»Stk. 6. Kommuneplanen kan indeholde retningslinjer for andre  

 forhold af betydning for arealanvendelsen og bebyggelsen i kommunen, herunder  

 angivelse af bevaringsværdige bygninger.« § 3 Stk. 1. Loven træder i kraft den 1. december 1997.
Stk. 2. Miljø- og energiministeren indtræder i samtlige  

 rettigheder og forpligtelser m.v. vedrørende Statens Bygningsfredningsfonds  

 virksomhed.
Miljø- og energiministeren overtager fondens egenkapital,  

 herunder kontante beløb, tilgodehavender, faste ejendomme, løsøre og lign.
 Stk. 3. Hvor tilsagn om støtte eller lignende til fredede eller  

 bevaringsværdige bygninger er meddelt af Statens Bygningsfredningsfond efter  

 bygningsfredningslovens regler inden denne lovs ikrafttræden, færdigbehandles  

 sagen af miljø- og energiministeren efter reglerne i denne lov.
 Stk. 4. Ansøgninger om støtte eller lignende, der er indgivet til  

 Statens Bygningsfredningsfond inden lovens ikrafttræden, og som ikke er  

 færdigbehandlet, behandles af ministeren efter reglerne i denne lov.
Oprindeligt fremsat forslag § 1 I lov om bygningsfredning, jf. lovbekendtgørelse nr. 81 af 10.
februar 1986, som ændret ved § 14 i lov nr. 284 af 27. april 1994, foretages følgende ændringer:
 1. Lovens titel affattes således: »Lov om bygningsfredning og  

 bevaring af bygninger og bymiljøer«.
 2. § 1, stk. 3, affattes således:
»Stk. 3. Til fremme af lovens formål yder miljø- og  

 energiministeren vejledning med henblik på at sikre, at bygningsfrednings- og  

 bevaringsinteresserne tilgodeses i administrationen af planloven,  

 byfornyelsesloven og tilsvarende lovgivning.« 3. I § 1 indsættes som stk. 4:
»Stk. 4. Offentligheden inddrages i videst muligt omfang i  

 frednings- og bevaringsarbejdet.« 4. I § 3, stk. 1, ændres »100 år » til: »50  

 år«.
 5. § 6, stk. 1, nr. 3, affattes således:
»3) amtsmuseumsrådet og det regionale, faglige kulturmiljøråd,» 6. I § 6, stk. 1 indsættes efter nr. 3 som nyt  

 nummer:
»4) en forening, som er bemyndiget efter § 24, stk.3, og« Nr. 4 bliver herefter nr. 5.
 7. § 6 stk. 3, affattes således:
»Stk. 3. Fra det tidspunkt, den i stk. 1 nævnte underretning  

 er kommet frem, må der ikke uden tilladelse fra miljø- og energiministeren  

 foretages bygningsarbejder og lignende, som går ud over almindelig  

 vedligeholdelse.
Reglerne i § 10 finder tilsvarende anvendelse.« 8. I § 6 indsættes som stk. 4:
»Stk. 4. Samtidig med underretningen efter stk. 1 foretager  

 miljø- og energiministeren offentlig bekendtgørelse af forslaget med  

 oplysning om fristen efter stk. 2.« 9. § 7, stk. 2, affattes således:
»Stk. 2. Miljø- og energiministeren underretter de i § 6,  

 stk. 1, nævnte personer, myndigheder, foreninger m.fl. om afgørelsen og  

 foretager offentlig bekendtgørelse herom.« 10. § 8, stk. 2 og 3 affattes således:
 »Stk. 2. Miljø- og energiministeren kan ophæve en fredning,  

 når fredningsværdierne er gået tabt eller ikke længere kan opretholdes.
Stk. 3. § 6, stk.1, 2 og 4, og § 7 finder tilsvarende  

 anvendelse.« 11. I § 10, stk. 1, 2. pkt ., indsættes efter  

 »lysinstallationer«: », antenner, parabolantenner«.
 12. § 11, stk. 4, affattes således:
»Stk. 4. § 6, stk. 1, 2 og 4, og § 7 finder tilsvarende  

 anvendelse.« 13. Kapitel 4 og 5 affattes således:
»Kapitel 4 Støtte til fredede og bevaringsværdige bygninger § 16.  

 Miljø- og energiministeren kan yde støtte til:
 1) Bygningsarbejder på fredede bygninger.
 2) Sagkyndig bistand og projektudarbejdelse samt udarbejdelse af planer  

 for istandsættelse og fremtidig brug af bygninger, der er indstillet til  

 fredning af Det særlige Bygningssyn, jf. § 23, stk.1.
 3) Sikring af inventar i fredede bygninger, hvor inventaret ikke er  

 omfattet af fredningen i henhold til § 3 samt inventar i bevaringsværdige  

 bygninger, såfremt inventaret er af betydning for den kulturhistoriske helhed  

 eller har en særlig tilknytning til den pågældende bygning.
 4) Landsdækkende og lokale foreninger og lignende med bygningskulturelle  

 formål.
 5) Institutioner og lignende, der har til formål at bevare de  

 traditionelle bygningshåndværk og informere og vejlede om bygningskulturelle  

 spørgsmål m.v.
 6) Bygningsarbejder på bygninger, som ministeren finder bevaringsværdige.
 7) Lokale bevaringsråd eller lignende, der kan yde støtte til  

 bevaringsværdige bygninger, jf. § 17.
Stk. 2. Støtte kan ydes i form af lån, tilskud, sagkyndig bistand,  

 projektudarbejdelse eller materialer.
Støtten kan gøres betinget, herunder af  

 fastsættelse og tinglysning af særlige bevaringsbestemmelser, jf. § 15.
 Stk. 3. Til løsning af særlige frednings- og bevaringsopgaver kan  

 miljø- og energiministeren købe, forvalte, istandsætte og afhænde fast  

 ejendom, erhverve begrænsede rettigheder i sådanne samt modtage og forvalte  

 gaver og arv, herunder i form af kontante beløb.
 Stk. 4. Ministeren kan fastsætte nærmere regler om  

 støtteordningerne, herunder om oprettelse af lokale bevaringsråd eller  

 lignende og deres administration af støttemidler.
 Stk. 5. Op til 20 pct. af støtten kan tilbageholdes og anvendes  

 til modregning med ejerens eventuelle restancer til det offentlige.
Stk. 6. Støtte ydes indenfor de rammer, der fastsættes på de  

 årlige bevillingslove.
Betalte renter og afdrag på lån, der er ydet efter  

 denne lov, samt provenu ved drift og afhændelse af fast ejendom efter stk. 3,  

 kan endvidere anvendes som nævnt i stk.1 - 3.Uforbrugte midler overføres til  

 følgende finansår.
Kapitel 5 Bevaringsværdige bygninger § 17. En bygning er  

 bevaringsværdig, jf. § 16, stk. 1, nr. 7, når den er optaget som  

 bevaringsværdig i en kommuneplan eller omfattet af et forbud mod nedrivning i  

 en lokalplan eller byplanvedtægt. jf. planlovens § 15, stk. 2, nr. 14.
 § 18. En bevaringsværdig bygning, jf. § 17, må ikke nedrives, før  

 nedrivningsanmeldelsen har været offentligt bekendtgjort, og  

 kommunalbestyrelsen har meddelt ejeren, om den efter planlovens § 14 vil  

 nedlægge forbud mod nedrivningen.
 Stk. 2. Kommunalbestyrelsen foretager offentlig bekendtgørelse af  

 nedrivningsanmeldelsen med en frist på mindst 4 og højst 6 uger for  

 fremsættelse af indsigelser m.v.
 Stk. 3. Samtidig med offentliggørelsen skal kommunalbestyrelsen  

 underrette ejeren samt de i § 6, stk. 1 nævnte personer, foreninger m.fl.,  

 herunder om fristen for indsigelser m.v.
 Stk. 4. Senest 2 uger efter fristens udløb meddeler  

 kommunalbestyrelsen ejeren, hvorvidt der nedlægges forbud mod nedrivning  

 efter planlovens § 14. Nedlægger kommunalbestyrelsen ikke forbud, foretager  

 kommunalbestyrelsen offentlig bekendtgørelse af sin beslutning.
 Stk. 5. Bestemmelserne gælder ikke bygninger, der er omfattet af  

 et forbud mod nedrivning i en lokalplan, i en byplanvedtægt eller i et  

 lokalplanforslag offentliggjort efter planlovens § 17.
 § 19. (Ophævet).
§ 19 a (Ophævet).« 14. I § 20, stk. 2, ændres  

 »bygningsbevaringsinteresserne« til  

 »fredningsinteresserne«.
 15. I § 20 indsættes som stk. 3 og 4:
 »Stk. 3. Miljø- og energiministeren kan i samarbejde med  

 kommunalbestyrelserne foretage kortlægning og registrering af bygningers og  

 bymiljøers bevaringsværdier til brug for bevaringsplanlægningen i kommunerne.
Stk. 4. Miljø- og energiministeren udarbejder hvert 4. år en  

 fortegnelse over de fredede bygninger.« 16. I § 21, stk. 2, ændres »kommuneplanloven« til  

 »planloven«.
 17. I § 23, stk. 1, indsættes som 4. pkt:
»Miljø- og energiministeren skal dog foretage underretning efter § 6,  

 stk. 1, når en efter § 24, stk. 3, bemyndiget forening finder, at sagen ikke  

 kan afvente forelæggelse for Det særlige Bygningssyn.« 18. I § 23, stk. 4, ændres »jf. §10« til: »  

 jf. § 6, stk. 3, og § 10«.
 19. § 23, stk. 5, affattes således:
»Stk. 5. Miljø- og energiministeren indhenter en udtalelse  

 fra Det særlige Bygningssyn om ansøgning om støtte til sikring af inventar,  

 jf. § 16, stk.1, nr. 3, og kan endvidere indhente en udtalelse fra Det  

 særlige Bygningssyn i principielle spørgsmål om administrationen af §  

 16.« 20. I § 23, stk. 7, ændres  

 »bygningsbevaringsspørgsmål.« til: »bygningsfrednings- og  

 bevaringsspørgsmål.«.
 21. Kapitel 8 affattes således:
»Kapitel 8 Administration, rådgivning m.v. § 24. Miljø- og  

 energiministeren kan bemyndige en styrelse under Miljø- og Energiministeriet  

 til at udøve de beføjelser, der i denne lov er tillagt ministeren.
 Stk. 2. Miljø- og energiministeren kan fastsætte nærmere regler om  

 adgangen til at påklage afgørelser, der er truffet i henhold til bemyndigelse  

 efter stk. 1, herunder at afgørelserne ikke skal kunne indbringes for  

 ministeren.
 Stk. 3. Miljø- og energiminsteren kan give en landsdækkende  

 forening på det bygningskulturelle område ret til at få forelagt  

 fredningsforslag for Det særlige Bygningssyn, jf. § 23, stk.1. Indstiller Det  

 særlige Bygningssyn bygningen til fredning, skal miljø- og energiministeren  

 foretage underretning efter § 6, stk. 1.
 Stk. 4. Miljø- og energiministeren kan fastsætte nærmere regler om  

 indhold og forelæggelse m.v. af fredningsforslag.
 § 25. Miljø- og energiministeren yder faglig rådgivning og anden  

 bistand til andre myndigheder i spørgsmål vedrørende bygningsfredning og  

 -bevaring.
 Stk. 2. Miljø- og energiministeren vejleder og informerer andre  

 myndigheder og private om frednings- og bevaringsspørgsmål.«.
 22. I § 28 indsættes efter »tilladelser«:  

 »,samtykke m.v.«.
 23. I § 29 indsættes efter »Tilladelser«: »,  

 samtykke m.v.«.
 24. Efter § 33 indsættes i kapitel 9:
»§ 33 a.
Miljø- og energiministeren kan i særlige tilfælde  

 ekspropriere fredede bygninger, der tilhører private, når ekspropriation er  

 nødvendig for at forhindre, at væsentlige fredningsværdier går tabt.
 Stk. 2. Ved ekspropriation til erhvervelse af ejendomsret  

 bortfalder alle rettigheder over det eksproprierede, medmindre andet  

 bestemmes i det enkelte tilfælde.
 Stk. 3. Ved ekspropriationens gennemførelse finder bestemmelserne  

 i lov om offentlige veje § 45 og §§ 47-49 tilsvarende anvendelse.
§ 33 b.
Kongeriget Danmarks Hypotekbank og Finansforvaltning  

 (Hypotekbanken) kan inddrive misligholdte statslån, ydet efter denne lov ved  

 indeholdelse i løn m.v. hos den pågældende efter reglerne om inddrivelse af  

 personlige skatter i kildeskatteloven.
 Stk. 2. Miljø- og energiministeren kan fastsætte nærmere regler om  

 fremgangsmåden i forbindelse med lønindeholdelsen.
 Stk. 3. Hypotekbanken kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af de skyldige beløb efter stk. 1,  

 herunder oplysninger om indkomst- og formueforhold.
Stk. 4. Hypotekbankens afgørelser efter stk. 1-3 kan indbringes  

 for finansministeren.
Miljø- og energiministeren kan fastsætte nærmere regler  

 om klageadgangen, herunder om klagefrist.« 25. § 34 affattes således:
»§ 34 Medmindre højere straf er forskyldt efter den øvrige  

 lovgivning, straffes med bøde den, der 1) overtræder § 6, stk. 3, § 9, § 10, stk.1, § 11, stk. 1, § 14, § 18,  

 stk. 1, § 27, stk.1, og § 33, stk. 1, 2) tilsidesætter bevaringsbestemmelser fastsat i medfør af § 15, jf § 16,  

 stk. 2, 3) tilsidesætter vilkår eller betingelser, der er fastsat i en tilladelse  

 efter loven, eller 4) undlader at efterkomme et påbud efter § 32a, stk. 4.
Stk. 2. Straffen kan stige til hæfte eller fængsel i indtil 1 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på de interesser, som loven tilsigter at beskytte, jf. § 1,  

 eller fremkaldt fare herfor eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
 Stk. 3. I regler, der udstedes efter loven, kan der fastsættes  

 straf af bøde for overtrædelse af bestemmelser i reglerne.
 Stk. 4. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 Stk. 5. Sker der ikke konfiskation af udbytte, som er opnået ved  

 overtrædelsen, skal der ved udmåling af bøde, herunder tillægsbøde, tages  

 særligt hensyn til størrelsen af en opnået eller tilsigtet økonomisk fordel,  

 jf stk. 2, nr. 2.
 Stk. 6. Forældelsesansvaret for strafansvaret er 5 år for  

 overtrædelser, som nævnt i stk. 1, og for overtrædelser af bestemmelser i  

 regler udstedt efter loven.
 26. Efter § 34 indsættes i kapitel 10:
»§ 34 a.
Der er udpantningsret for udgifter, som det  

 offentlige har krav på at få dækket efter § 33, stk. 3 - 5.« 27. Overalt i loven ændres »Miljøministeren« til:  

 »Miljø- og energiministeren« og »miljøministeren« ændres  

 til: »miljø- og energiministeren«, og »miljøministerens«  

 ændres til: »miljø- og energiministerens«.
 § 2 I lov om planlægning, jf. lovbekendtgørelse nr. 746 af 16.  

 august 1994, som ændret ved lov nr. 311 af 17. maj 1995, foretages følgende  

 ændring:
 1. § 11, stk. 6, affattes således:
»Stk. 6. Kommuneplanen kan indeholde retningslinier for andre forhold  

 af betydning for arealanvendelsen og bebyggelsen i kommunen, herunder  

 angivelse af bevaringsværdige bygninger.« § 3 Stk. 1. Loven træder i kraft den 1. december 1997.
Stk. 2. Miljø- og energiministeren indtræder i samtlige  

 rettigheder og forpligtigelser m.v. vedrørende Statens Bygningsfredningsfonds  

 virksomhed.
Miljø- og energiministeren overtager fondens egenkapital,  

 herunder kontante beløb, tilgodehavender, faste ejendomme, løsøre o.lign.
 Stk. 3. Hvor tilsagn om støtte eller lignende til fredede eller  

 bevaringsværdige bygninger er meddelt af Statens Bygningsfredningsfond efter  

 bygningsfredningslovens regler inden denne lovs ikrafttræden, færdigbehandles  

 sagen af miljø- og energiministeren efter reglerne i denne lov.
 Stk. 4. Ansøgninger om støtte eller lignende, der er indgivet til  

 Statens Bygningsfredningsfond inden lovens ikrafttræden, og som ikke er  

 færdigbehandlet, behandles af ministeren efter reglerne i denne lov.
Bemærkninger til lovforslaget Almindelige bemærkninger 1. Indledning Lovforslaget er en opfølgning af miljø- og energiministerens Redegørelse  

 af 22. november 1995 om kulturmiljøområdet, (FT 1995-96, R 4,sp. 1198-1206)  

 og Folketingets forhandling om redegørelsen den 17. januar 1996 (FT 1995-96,  

 sp. 2812-2837).
2. Redegørelsen om kulturmiljøet og opfølgningen heraf Med redegørelsen om kulturmiljøet, som var en opfølgning af miljø- og  

 energiministerens »Natur- og Miljøpolitiske redegørelse 1995«,  

 lagde regeringen op til debat om kulturmiljøet i miljøpolitikken.
 De overordnede principper for den fremtidige indsats er i redegørelsen  

 udtrykt i 3 ledetråde:
- kulturmiljøområdet skal indgå med større vægt i den fremtidige  

 miljøpolitik og i grundlaget for myndighedernes beslutninger, - befolkningens indflydelse på kulturmiljøområdet skal udbygges, - kvaliteten i kulturmiljøarbejdet skal sikres i en balance mellem  

 benyttelse og beskyttelse.
 Redegørelsen indeholder ud over en status over kulturmiljøarbejdet  

 regeringens retningslinier for den fremtidige indsats på kulturmiljøområdet.
Lovforslag om regionale, faglige råd (»Kulturmiljøråd«) For at forbedre det faglige grundlag for den lokale og regionale indsats  

 for bevaringen og udviklingen af kulturmiljøet fremsættes forslag til lov om  

 oprettelse af regionale, faglige kulturmiljøråd.
Rådene skal stille sagkyndig  

 rådgivning til rådighed for såvel myndighederne som for lokale  

 bevaringsforeninger, lokale bevaringsråd m.v.
Herved vil det faglige grundlag  

 for både debat og beslutninger om kulturmiljøet blive styrket.
Kulturmiljørådene, som kun oprettes, hvis amtsmuseumsrådet ønsker det,  

 sammensættes af fagkyndige indenfor den brede vifte af fagdiscipliner, som  

 indgår i kulturmiljøet.
Medlemmerne forudsættes rekrutteret fra museer,  

 arkiver, undervisnings- og forskningsinstitutioner og lignende institutioner  

 m.v., hvor der er den nødvendige fagkundskab parret med kendskab til den  

 pågældende region.
Kulturmiljørådene skal alene være rådgivende og får ikke  

 myndighedskompetence.
Det forudsættes, at kulturmiljørådene skal kunne  

 rådgive om hele kulturmiljøområdet, dvs. såvel bygningskulturområdet som  

 kulturlandskabs- og fortidsmindeområdet.
Embedsmandsudvalg om »Fredede og bevaringsværdige  

 bygninger« Miljø- og energiministeren nedsatte i maj 1996, efter aftale med  

 boligministeren, på baggrund af Folketingets kulturmiljødebat et  

 tværministerielt embedsmandsudvalg, der fik til opgave at belyse den  

 bygningsmæssige tilstand af de fredede og bevaringsværdige bygninger samt at  

 kortlægge og belyse de økonomiske støttemuligheder mv. for ejere af fredede  

 og bevaringsværdige bygninger med henblik på en vurdering af, om den  

 samfundsmæssige støtte er tilstrækkelig.
Udvalget skulle endvidere vurdere og  

 belyse Raadvad Centerets rolle i sikringen af de gamle håndværkstraditioner  

 og herunder også belyse de eksisterende håndværkeruddannelsers faglige  

 indhold i forhold til en »bevaringssynsvinkel« samt  

 efteruddannelsesaspektet.
I embedsmandsudvalget var der repræsentanter fra Miljø- og  

 Energiministeriet, Boligministeriet, Kulturministeriet,  

 Undervisningsministeriet, Arbejdsministeriet og Skatteministeriet.
Udvalget  

 afgav sin rapport: »Fredede og bevaringsværdige bygninger« den 23.  

 oktober 1996.
Udvalget har på baggrund af foreliggende materiale og  

 »stikprøvevurderinger« skønnet over de fredede og bevaringsværdige  

 bygningers bygningsmæssige tilstand og omkostningerne til istandsættelse og  

 vedligeholdelse.
Udvalget har på denne baggrund stillet forslag til  

 sigtelinier for det videre arbejde.
Om de godt 8.000 privatejede fredede bygninger konkluderer udvalget  

 - som alene har vurderet bygningernes ydre (»klimaskærmen«) som det  

 fundamentale for bygningernes opretholdelse - at ca. 2% af de fredede  

 bygninger er i »ringe stand«, ca 58% er i »god stand«, og  

 ca. 40% er i »rimelig stand«.
De fredede bybygninger er således  

 generelt i god stand.
Det samme gælder de fredede landbygninger, men billedet  

 her er ikke så entydigt som for bybygningerne, idet en større andel af  

 bygningerne er i ringe stand.
Også de fredede herregårdsbygninger er generelt  

 i god stand.
En mindre del af herregårdsbygningerne er dog i ringe stand.
De  

 øvrige fredede bygninger, f.eks. vand- og vindmøller og industribygninger er  

 generelt i mindre god vedligeholdelsestilstand.
 Udvalget skønner, at der tilsyneladende sker en generel forbedring af de  

 fredede bybygningers vedligeholdelsestilstand, tilsyneladende en  

 gennemsnitlig forbedring på en del af landbygningernes  

 vedligeholdelsestilstand og en generel forringelse af herregårdsbygningernes  

 vedligeholdelsestilstand.
Udvalget skønner, at de fredede bygningers »klimaskærm« har et  

 samlet behov for istandsættelse på ca. 1,7 mia. kr., hvis bygningerne skulle  

 istandsættes her og nu, herunder et behov på ca. 320 mio. kr. for at udbedre  

 manglerne på bygningerne i »ringe stand«.
Det årlige  

 vedligeholdelsesbehov skønnes i størrelsesorden 270-360 mio. kr.
Udvalget har opgjort, at den samlede årlige økonomiske direkte og  

 indirekte støtte til de fredede bygninger beløber sig til knap 190 mio. kr.  

 Denne støtte, som ikke alene angår bygningernes »klimaskærm«,  

 skønner udvalget svarer til en dækning på 22-30% af det årlige samlede  

 vedligeholdelsesbehov for såvel bygningernes ydre som indre.
Udvalget  

 konstaterer, at samfundet gennem rammerne for de eksisterende  

 fradragsordninger, som ikke er fuldt udnyttet, har afsat midler, der dækker  

 en større procentdel af vedligeholdelsesbehovet.
Hvis samfundet ønsker at støtte de fredede bygninger i øget omfang, bør  

 det efter udvalgets opfattelse overvejes at sikre de ca. 2% af bygningerne,  

 der er i »ringe stand«.
Det vil kunne ske ved en årlig forøgelse af  

 støtten til de fredede bygninger med ca. 32 mio. kr. i en femårig periode.
Udvalget anbefaler, at sammenlægningen af Statens Bygningsfredningsfonds  

 støtteordning med Miljø- og Energiministeriets støtteordning følges op af  

 fastlæggelse af kriterier for, hvordan de samlede støttemidler fordeles  

 mellem de forskellige kategorier af bygninger og mellem forskellige typer af  

 byggearbejder.
Udvalget peger her på herregårdsbygningerne og visse af  

 landbygningerne.
 Udvalget anbefaler ikke nye direkte eller indirekte støtteordninger for de  

 fredede bygninger.
Om de bevaringsværdige bygninger, som efter den gældende lovgivning  

 er et kommunalt ansvarsområde, konkluderer udvalget, at de fagligt set mest  

 bevaringsværdige bygninger bør inddrages i overvejelserne om eventuel  

 etablering af offentlige økonomiske støtteordninger.
Udvalget anslår, at der  

 findes ca. 100.000 bygninger i denne kategori.
Udvalget har vurderet disse  

 bygningers bygningsmæssige tilstand og skønner, at 47% er i »god  

 stand«, 51% i »rimelig stand« og 2% i »ringe stand«.  

 Der afsættes gennem de eksisterende støtteordninger ca. 2,7 mio. kr. årligt  

 til de bevaringsværdige bygninger.
Udvalget lægger til grund, at det er bygningernes særlige  

 bevaringskvaliteter, der fra samfundets side i givet fald bør overvejes  

 støttet.
Udvalget skønner, at denne del af vedligeholdelsesomkostningerne kan  

 sættes til 10-20%. Efter udvalgets opfattelse bør en eventuel statslig støtte  

 betinges af en tilsvarende kommunal støtte og måske også af en privat støtte  

 i samme størrelse.
Med dette udgangspunkt og med baggrund i erfaringer med  

 effekten af støtteordninger til bevaringsværdige bygninger anslår udvalget,  

 at den eventuelle årlige statslige støtte til de bevaringsværdige bygninger i  

 givet fald bør ligge i størrelsesorden 30-90 mio. kr. årligt.
Hvis samfundet ønsker at yde øget økonomisk støtte til de bevaringsværdige  

 bygninger, bør det efter udvalgets opfattelse ske ved etablering af lokale  

 bevaringsfonde, puljer eller lignende med repræsentation af bl.a. kommunen,  

 lokal faglig ekspertise og lokale interesseorganisationer.
Udvalget  

 anbefaler, at det i forbindelse med den nye byfornyelseslov overvejes, at  

 kommunerne får mulighed for at anvende en del af deres byfornyelsesramme som  

 det statslige tilskud til disse fonde, puljer eller lignende, hvorved  

 bevaringsopgaver på klimaskærmen i de beboelsesbygninger, som normalt ikke  

 vil være omfattet af kommunens byfornyelse, kunne løses.
Udvalget er  

 opmærksom på, at der vil være kategorier af bevaringsværdige bygninger, der  

 herved ikke ville være omfattet og anbefaler, at der tages højde for dette  

 problem i det lovopfølgende arbejde med bekendtgørelse, vejledninger,  

 standardcirkulære, vedtægter m.m.
Udvalget lægger på baggrund af miljø- og energiministerens  

 kulturmiljøredegørelse til grund, at det er kommunalbestyrelsen, der i  

 kommuneplanen udpeger de »bevaringsværdige bygninger«, som kan  

 gives støtte fra de lokale fonde, puljer eller lignende.
Udvalget peger på,  

 at tildelingen af støtte til de bevaringsværdige bygninger altid bør  

 foretages på baggrund af kommunalbestyrelsens vurdering af bevaringsværdien  

 for den enkelte bygning med baggrund i kommunens samlede bygningskortlægning.  

 Til dette må kommunerne efter udvalgets opfattelse gives mulighed for at få  

 den fornødne vejledning om det faglige grundlag for udpegningen.
Udvalget  

 peger i denne forbindelse på det igangværende »kommuneatlasarbejde«  

 med den deri anvendte SAVE-registreringsmetode (Survey of Architectural  

 Values in the Environment). Udvalget anbefaler endvidere, at Miljø- og  

 Energiministeriet og Boligministeriet i fællesskab udarbejder det fornødne  

 vejledningsmateriale om de lokale puljers/fondes etablering og administration  

 med standardvedtægter, støttevilkår osv.
Det kan herved sikres, at den  

 statslige økonomiske støtte også rent faktisk forbedrer eller fastholder de  

 bevaringsværdige kvaliteter i bygningerne.
Det er også udvalgets opfattelse,  

 at det nøje må vurdres, om der bør gennemføres en udvidelse af den  

 eksisterende ordning med skattefritagelse for tilskud til fredede bygninger  

 til også at omfatte tilskud til bevaringsværdige bygninger.
Det må efter  

 udvalgets opfattelse i givet fald sikres, at en sådan ordning alene angår  

 klart afgrænsede bygningskategorier, og at der ved ordningens etablering ikke  

 er risiko for en afsmittende virkning i forhold til andre bygningskategorier  

 m.m.
En sikring af de fredede og bevaringsværdige bygningers kvaliteter  

 forudsætter ikke alene økonomiske midler, men også de fornødne faglige  

 forudsætninger ikke mindst hos håndværkere, for at byggearbejderne kan  

 gennemføres.
Med dette udgangspunkt har udvalget gennemgået de eksisterende  

 ordninger m.m. og konkluderer, at de eksisterende uddannelsesmæssige rammer  

 for at imødekomme behovet for bygningsbevaringsopgaverne generelt er tilstede  

 indenfor erhvervsuddannelserne og arbejdsmarkedsuddannelserne.
Der kan være  

 behov for yderligere tiltag for at støtte de små fag, og der vil være behov  

 for videnformidling til uddannelsessystemet med henblik på stadig udvikling i  

 uddannelserne.
Der vil også være et voksende behov for bedre og mere  

 lettilgængelig information om bevaringsspørgsmål til bygherrer, håndværkere  

 m.fl.
Efter udvalgets opfattelse er der behov for en institution med et  

 egentligt fagmiljø til varetagelse af den samlede videnopbygning,  

 dokumentation, forskning samt formidling vedrørende bevaringen af dansk  

 bygningskultur.
Med dette udgangspunkt har udvalget vurderet Raadvad  

 Centerets muligheder.
Efter udvalgets opfattelse er centeret i dag en for  

 spinkel organisation.
Det må derfor overvejes, om centeret skal styrkes såvel  

 organisatorisk som ressourcemæssigt.
Inden der eventuelt træffes beslutning  

 herom, bør der efter udvalgets opfattelse ske en nøjere kortlægning af  

 behovet, og der må på det grundlag vurderes de alternativer, der foreligger  

 for en videreførelse og videreudvikling af de funktioner, som Raadvad  

 Centeret har i dag.
Udvalget peger i denne forbindelse på de muligheder, der  

 tilsyneladende ligger i loven under Erhvervsministeriet om teknologisk  

 service og de godkendte teknologiske serviceinstitutter.
Det er udvalgets  

 opfattelse, at denne kortlægning af de forskellige muligheder bør foretages  

 af en betydelig større kreds af ministerier, organisationer, institutioner  

 eller lignende, end der har været repræsenteret i udvalget.
Kulturmiljøforskningen Miljø- og Energiministeriet har som opfølgning af kulturmiljøredegørelsen  

 taget initiativ til et tværministerielt arbejde under Forskningsministeriet  

 med henblik på en kortlægning af forskningsbehovet på kulturmiljøområdet.  

 Arbejdet forventes færdigt i februar 1997.
Internationale initiativer EF-traktatens art. 128 angiver rammerne for det europæiske arbejde med  

 kulturarven.
Det er således fastslået, at varetagelsen af kulturarvshensyn  

 skal indgå i alle Unionens foranstaltninger, ligesom dette er tilfældet med  

 miljøhensyn.
Artikel 128 danner ligeledes grundlaget for forslag til den  

 fælles handlingsplan for kulturarven, RAPHAEL-programmet.
Europarådet har gennem mange år været det europæiske forum for  

 beskyttelse af kulturarven.
Samarbejdet i Europarådet foregår inden for  

 rammerne af Konventionen om Kultursamarbejde fra 1954, som ud over  

 Europarådets medlemslande er tiltrådt af en række lande, der endnu ikke er  

 optaget som medlemmer.
I maj 1996 afholdt Europarådet den fjerde  

 ministerkonference i Helsingfors for ministre ansvarlige for kulturarven.
Her  

 blev der vedtaget en resolution om kulturarvens rolle i samfundet.  

 Resolutionen lægger vægt på, at bevaring af kulturarven er afgørende for  

 opnåelse af en bæredygtig udvikling.
Resolutionen lægger endvidere op til, at  

 der skal udarbejdes en rekommandation om bæredygtig kulturturisme.
Danmark deltog aktivt i udarbejdelsen af Granada-konventionen fra  

 1985 om beskyttelse af den arkitektoniske arv og har ratificeret denne.  

 Danmark har undertegnet Maltakonventionen fra 1991 om den arkæologiske  

 arv, og en ratificering vil blive søgt gennemført i 1997. Konventionerne  

 indeholder de principper for beskyttelsen af kulturarven, som anvendes her i  

 landet og er samtidig udgangspunktet for en række rekommandationer på særlige  

 områder, hvoraf især rekommandationen om det tyvende århundredes arkitektur  

 (nr.
R (91) 13 fra 1991), og rekommandationen om beskyttelsen af  

 kulturlandskabet (nr.
R (95) 9 fra 1995) indgår i grundlaget for  

 Kulturmiljøredegørelsen og de initiativer, regeringen har taget som  

 opfølgning af redegørelsen.
På dansk initiatiativ har de nordiske lande i 1996 vedtaget  

 »Handlingsplan for den 3. dimension i det nordiske miljøsamarbejde -  

 kulturmiljøet i landskabet«.
Handlingsplanen danner grundlag for at  

 prioritere og styrke kulturmiljøindsatsen i det nordiske samarbejde.  

 Handlingsplanen peger på en række områder, hvor der er et aktuelt behov for  

 en fælles nordisk satsning, nemlig Nordens kystkultur, den sektorovergribende  

 miljøsatsning, jordbrugets kulturværdier og turismens udvikling i Norden.  

 Herudover peger handlingsplanen på en indsats for at videreudvikle  

 planlægningsinstrumentet.
Der er et fælles behov for at forbedre og udvikle  

 et sammenligneligt grundlag for at foretage miljøkonsekvensvurderinger på  

 kulturmiljøområdet.
Dette ikke mindst i lyset af, at planer og projekter i  

 dag i stigende omfang har en international dimension.
 3. De senere års lovgivningsmæssige initiativer m.v.
Bygningsfredningsloven er senest revideret i 1979. Revisionen var dels  

 begrundet i en revisionsbestemmelse i 1966-loven, dels var den en konsekvens  

 af gennemførelsen af kommuneplanloven i 1977, hvor bevaringsbestemmelserne i  

 den hidtidige bygge- og planlægningslovgivning blev samlet og styrket.
De  

 væsentligste nydannelser var, at der blev åbnet mulighed for i særlige  

 tilfælde at fravige alderskriteriet på 100 år for fredning af bygninger, og  

 at de hidtidige to fredningsklasser - A og B - blev slået sammen i een klasse  

 med ens retsvirkninger.
Den centrale bygningsfredningsmyndigheds  

 forpligtelser med hensyn til vejledning og registrering blev præciseret med  

 henblik på en styrkelse af kommunernes bevaringsarbejde.
Det særlige  

 Bygningssyn blev ændret til at være et rent sagkyndigt og rådgivende organ.
Der har været gennemført tre mindre ændringer herefter.
I lov nr. 164 af  

 27. april 1983, gennemførtes en ændring af sammensætningen af Det særlige  

 Bygningssyn.
I lov nr. 250 af 23. maj 1984 (Håndhævelsesloven) blev  

 bygningsfredningsloven sammen med den øvrige lovgivning på Miljøministeriets  

 område ændret med henblik på at styrke mulighederne for at håndhæve  

 lovgivningen.
I lov nr. 284 af 27. april 1994 blev indsat forskellige  

 økonomiske håndhævelsesmuligheder for så vidt angår misligholdte lån og  

 restancer til det offentlige.
Bygningsfredningsloven fra 1979 blev efterfulgt af betænkning nr. 1010 om  

 bevaringsværdige huse til beboelse fra 1984. Hovedformålet var at overveje  

 hensigtsmæssige foranstaltninger til sikring af de ældre bevaringsværdige  

 ejendomme.
Betænkningen blev i 1986 efterfulgt af en forespørgselsdebat i  

 Folketinget.
Således vedtog Folketinget den 2. december 1986 en motiveret  

 dagsorden, (FT 1986-87, 1. samling, forhandlingerne sp. 3362 ff.), som  

 pålagde miljøministeren at forstærke indsatsen på bygningsfrednings- og  

 bygningsbevaringsområdet.
Som følge heraf igangsatte ministeriet  

 (Planstyrelsen) i 1987 en forsøgsmæssig kortlægning og registrering af by- og  

 bygningsbevaringsværdier i samarbejde med flere kommuner.
Arbejdet  

 understøttedes af miljøministerens Bypolitiske Redegørelse af 29. juli 1987.  

 Dette har ført til, at der efter SAVE-metoden indtil nu er gennemført  

 registrerings- og kortlægningsprojekter og udgivet atlas i 45 kommuner.
I  

 forbindelse med projekterne er der udgivet 56 »kommuneatlas«,  

 byatlas og bydelsatlas.
 I 1987 afgav et i 1984 af miljøministeren nedsat udvalg »Betænkning  

 om bevaringen af Den Danske Herregård«, der rummer forslag til en række  

 initiativer, der for en væsentlig del foreslås samlet i en særlig lov om  

 bevaringen af herregårdsmiljøer.
 I 1989 afgav Folketingets miljø- og planlægningsudvalg beretning  

 1989-05-03 (L145 /146 bilag 7) om forslag til lov om ændring af lov om  

 bygningsfredning og lov om kommuneplanlægning fra 1988. I beretningen blev  

 det understreget, at der var et behov for en nærmere vurdering af den  

 hidtidige frednings- og restaureringsindsats og for at formulere en strategi  

 for den fremtidige indsats samt at vurdere muligheden for at opprioritere  

 sammenhængen mellem kommunernes arbejde med den bevarende kommune- og  

 lokalplanlægning og bygningsfredningspolitikken.
På denne baggrund nedsatte miljøministeren et  

 »Bygningskulturudvalg«, som afgav betænkning nr. 1198 i juni 1990  

 om bygningsbevaring.
Denne indeholdt anbefaling om opprioritering af  

 indsatsen på det samlede bygningsbevaringsområde og en lang række konkrete  

 forslag hertil, herunder nedsættelse af alderskriteriet for bygningsfredning  

 fra 100 år til 50 år, revision af fredningslisten, udførligt begrundede  

 fredningsbeslutninger og oprettelse af kommunale byfonde.
På baggrund af Bygningskulturudvalgets betænkning og de indkomne  

 høringssvar udarbejdede Planstyrelsen i 1991 en strategi for den fremtidige  

 indsats på det samlede bygningsfrednings- og bevaringsområde.
Dette  

 orienterede miljøministeren den 27. september 1991 Folketingets miljø- og  

 planlægningsudvalg om.
Planstyrelsen anbefalede, at man ventede med at  

 revidere bygningsfredningsloven, og istedet udnyttede de allerede  

 eksisterende instrumenter.
Det konkluderedes, at fredning og restaurering af  

 fredede bygninger er en national opgave, samt at strategien for  

 fredningsindsatsen skulle koncentreres om bygningskategorier, som er - særligt truede af samfundsudviklingen, - underrepræsenteret i fredningsmæssig henseende, set i forhold til de  

 arkitektoniske og kulturhistoriske værdier, de pågældende kategorier  

 repræsenterer, - opført efter 1850 samt - bygninger i kommuner, som har fået udarbejdet kommuneatlas.
På bevaringsområdet var hovedsigtet at opnå en aktiv og styrket indsats  

 fra såvel privat som offentlig side ved gennemførelse af kortlægninger og  

 registreringer af by- og bygningsbevaringsværdierne i samarbejde med  

 kommunerne.
Det primære led i strategien var derfor kommunernes  

 planlægningsindsats til beskyttelse af by- og bygningsbevaringsværdierne.
4. Lovforslagets indhold Hovedformålene med dette lovforslag er:
- at sikre en øget offentlig inddragelse i frednings- og  

 bevaringsarbejdet, - at styrke arbejdet med de bevaringsværdige bygninger, - at modernisere loven.
 Lovforslaget angår den del af kulturmiljøarbejdet, som vedrører de fredede  

 og bevaringsværdige bygninger, og lovforslaget tager udgangspunkt i, at der i  

 den gældende lovgivning er den rigtige arbejdsdeling mellem det statslige  

 ansvar for de fredede bygninger og det kommunale ansvar for de  

 bevaringsværdige bygninger.
4.1 Øget offentlig inddragelse Det er af afgørende betydning for kulturmiljøarbejdet, at offentligheden  

 inddrages i de beslutninger, der træffes om frednings- og bevaringsværdige  

 bygninger.
I dag inddrages offentligheden på bygningsbevaringsområdet gennem  

 offentlighedsreglerne i planlovgivningen i forbindelse med gennemførelsen af  

 bevarende lokalplaner.
Disse regler er robuste og fremtidsrettede.
 For at sikre en tilsvarende inddragelse af offentligheden i  

 bygningsfredningssager og eksempelvis i spørgsmål om nedrivning af  

 bevaringsværdige og fredede bygninger må der efter regeringens opfattelse ske  

 et supplement af reglerne i bygningsfredningsloven og planloven.
Efter den gældende bygningsfredningslov skal ud over bygningens ejer og  

 bruger en række lokale foreninger, kommunalbestyrelsen, amtsmuseumsrådet m.v.  

 underrettes, når en bygning påtænkes fredet.
Det vil være hensigtmæssigt, at  

 høringsproceduren i forbindelse med bygningsfredningssager i videre omfang  

 harmoniseres med de procedurer, der er gældende på naturbeskyttelses- og  

 planlægningsområdet.
Lovforslaget indebærer derfor, at offentligheden  

 inddrages bredere.
Dvs. at ejere, lejere, bevaringsinteresserede foreninger,  

 de regionale faglige råd, samt myndigheder vil få lejlighed til at fremkomme  

 med bemærkninger, før der træffes endelig beslutning om fredning af en  

 bygning eller ophævelse af en bygningsfredning samt om nedrivning af en  

 fredet bygning.
Dette vil ske ved, at sådanne forslag annonceres i den lokale  

 presse med en frist for indsigelse.
Med henblik på at styrke offentlighedens inddragelse i spørgsmålet om,  

 hvilke bygninger der skal fredes, indeholder forslaget en bemyndigelse til  

 miljø- og energiministeren til at give en landsdækkende forening på  

 bygningskulturområdet ret til at få forelagt forslag om fredning af bygninger  

 for Det særlige Bygningssyn med den virkning, at miljø- og energiministeren  

 (Skov- og Naturstyrelsen), forudsat Det særlige Bygningssyn afgiver en  

 positiv indstilling, skal gennemføre en fredningsssag.
Den landsdækkende  

 forening kan endvidere forpligte miljø- og energiministeren (Skov- og  

 Naturstyrelsen) til overfor ejeren at iværksætte de midlertidige  

 retsvirkninger af et fredningsforslag dvs. forhindre nedrivning af en  

 bygning, som den landsdækkende forening ønsker at rejse fredningssag for.
Der  

 henvises i øvrigt til bemærkningerne til nr. 21, § 24.
Befolkningens indflydelse på, hvilke fredningssager der skal rejses, vil  

 hermed i videre omfang komme til at ligne naturbeskyttelseslovens regler om,  

 at Danmarks Naturfredningsforening kan rejse fredningssager.
Forslaget  

 afskærer ikke enkeltpersoner, foreninger m.v. fra fortsat at rette  

 henvendelse om fredningsemner til miljø- og energiministeren (Skov- og  

 Naturstyrelsen).
Med lovforslaget foreslås det endvidere som et supplement til den for  

 ejeren bindende bevarende lokalplanlægning, at kommunalbestyrelsen som led i  

 kommunearbejdet kan træffe beslutning om, hvilke bygninger der er  

 »bevaringsværdige« i kommunen.
Også for så vidt angår nedrivning af  

 disse bevaringsværdige bygninger indeholder lovforslaget en styrkelse af  

 offentlighedens muligheder for at få indflydelse.
Efter forslaget må en  

 bevaringsværdig bygning, som kommunalbestyrelsen har udpeget i kommuneplanen,  

 således ikke nedrives, før nedrivningsønsket har været bekendtgjort i  

 dagspressen med en frist for indsigelser m.v.
Efter de almindelige regler i bygningsreglementet efter byggeloven kan  

 bygninger, herunder bevaringsværdige bygninger, nedrives uden offentlighedens  

 forudgående orientering eller inddragelse, medmindre spørgsmålet om  

 nedrivning har været behandlet som led i en lokalplanprocedure.
I  

 almindelighed kan ejeren af en bygning, når nedrivningen forinden er anmeldt  

 til kommunen, nedrive.
Kommunen har 4 uger, (for landbrugets driftsbygninger  

 dog kun 2 uger) til at påse, om der er forhold til hinder for nedrivning,  

 f.eks. om bygningen er fredet eller omfattet af en lokalplan med  

 bevaringsbestemmelser.
Hvis dette ikke er tilfældet, og kommunalbestyrelsen  

 ønsker bygningen bevaret, kan det besluttes at nedlægge et foreløbigt forbud  

 efter planloven mod nedrivningen som indledning til udarbejdelse af en  

 lokalplan med bevaringsbestemmelser.
Nedrivning kan, hvis bygningens karakter  

 tilsiger det, også forhindres ved rejsning af bygningsfredningssag.
 Med den foreslåede høringsprocedure forinden nedrivning af de  

 bevaringsværdige bygninger, som er udpeget i kommuneplanen, forbedres  

 kommunernes grundlag for at træffe afgørelse om behovet for at udarbejde en  

 bevarende lokalplan.
4.2 Bevaringsværdige bygninger og bymiljøer 4.2.1 Styrkelse af kommunernes bevarende planlægning Fredning efter bygningsfredningsloven tager ikke sigte på bevaring af  

 sammenhængende bygningsmiljøer.
Derimod er der i planlovens bestemmelser om  

 kommune- og lokalplanlægningen muligheder for bevaring af arkitektonisk og  

 kulturhistorisk værdifulde miljøer, hvis enkelte elementer ikke hver for sig  

 opfylder bygningsfredningslovens krav.
I byer og bymæssig bebyggelse er  

 bygningsbevaring tillige et led i byfornyelsesarbejdet.
Det er af afgørende betydning, at der eksisterer et fagligt godt grundlag  

 for den kommunale bevaringsplanlægning.
Miljøministeriet har derfor med  

 baggrund i Folketingets forhandlinger i 1989 gennemført kortlægnings- og  

 registreringsprojekter efter bevaringssystemet SAVE, dvs. frivillige  

 samarbejdsprojekter mellem ministeriet og kommunerne, der er publiceret i  

 form af de såkaldte »kommuneatlas«.
Der er som hovedregel indtil nu  

 kun registreret bebyggelse opført før 1940. I forbindelse med projekterne  

 udpeger den pågældende kommunalbestyrelse en lokal følgegruppe, som typisk  

 har haft repræsentation fra de pågældende kommuner samt lokale  

 interesseforeninger og museer.
Følgegrupperne har i hvert enkelt tilfælde  

 haft en væsentlig betydning for samarbejdet og de resultater, man er nået  

 frem til.
Den kommunale planlægning er på denne måde af ministeriet blevet  

 understøttet ved gennemførelse og finansiering af kortlægnings- og  

 registreringsprojekter i 45 kommuner.
I forbindelse med projekterne er der  

 udgivet 56 »kommuneatlas«, byatlas og bydelsatlas.
Der er ialt  

 registreret ca. 250.000 bygninger og kortlagt ca. 1.400 bymiljøer.  

 Registreringsvurderinger og -data for de 250.000 bygninger er indlagt i et  

 edb-register i Kommunedata, som kommunerne kan trække på i forbindelse med  

 planlægningsarbejdet og den daglige byggesagsbehandling.
Der er herved  

 gennemført registrerings- og kortlægningsprojekter med tilhørende atlas til  

 en samlet omkostning på ca. 60 mio. kr.
 Kulturmiljøredegørelsen understreger, at det er afgørende, at by- og  

 bygningsbevaringen indgår med den fornødne vægt i den kommunale planlægning,  

 og det er ministeriets hensigt at fortsætte og videreudvikle arbejdet med  

 kommuneatlas, som har stor interesse i kommunerne; se også herom i  

 bemærkningerne til § 20, stk. 3.
Det er som tilkendegivet i kulturmiljøredegørelsen hensigten, at de  

 enkelte kommuner i det videre arbejde må bære en større andel end hidtil af  

 omkostningerne til udarbejdelse af kortlægnings- og registreringsprojekter  

 samt kommuneatlas.
I de fremtidige kortlægnings- og registreringsprojekter  

 efter SAVE-systemet vil kommunerne i højere grad end hidtil også skulle  

 udføre nogle af opgaverne i projekternes forundersøgelser, ligesom der vil  

 blive lagt vægt på, at følgegrupperne inddrages mere aktivt.
 Det er fortsat alene op til kommunalbestyrelserne at afgøre, hvilke  

 metoder og undersøgelser der skal anvendes som grundlag for  

 bevaringsplanlægningen, og hvorvidt bymiljøer, bebyggelser eller bygninger er  

 bevaringsværdige i den forstand, at de skal beskyttes gennem kommune- og  

 lokalplanlægningen.
4.2.2. Kommuneplanlægningens bevaringsformål Et af planlovens formål er, »at der skabes og bevares værdifulde  

 bebyggelser, bymiljøer og landskaber.« Dette formål varetages af  

 kommunalbestyrelserne i kommune- og lokalplanlægningen.
Som indledning til en kommuneplanrevision afgiver kommunalbestyrelsen en  

 beretning om den hidtidige planlægning og indkalder til offentlig debat om  

 ideer og forslag til revision af kommuneplanen.
I indkaldelsen til den  

 offentlige debat kan et af hovedspørgsmålene være, hvordan bevaringsværdierne  

 vil blive varetaget i den forestående planlægning.
Kommunalbestyrelsen har  

 som oplæg til en planrevision mulighed for at formulere en målsætning for  

 bevaring af kommunens bymiljøer og bebyggelser og fastsætte retningslinier  

 for, hvordan bevaringsværdierne skal varetages i den fremtidige planlægning.  

 Målene for bevaringsindsatsen kan fastsættes i kommuneplanen, som også skal  

 indeholde rammer for lokalplanlægningen.
Der kan således i rammerne tages  

 stilling til, hvorledes lokalplanlægningen i de enkelte dele af kommunen skal  

 sikre by- og bygningsbevaringsværdierne.
 For at styrke grundlaget for det kommunale arbejde med sikringen af  

 bevaringsværdige bygninger og bymiljøer og for at skabe et mere klart  

 grundlag for støtteordninger til »bevaringsværdige bygninger«  

 indeholder lovforslaget i § 2 et forslag om en tilføjelse til planlovens  

 »katalog« over de emner, som kommuneplanen kan behandle.
 Der vil i en kommende udmelding fra miljø- og energiministeren til  

 kommunerne om kommuneplanlægningen indgå en anbefaling om en styrket indsats  

 med bevaringsplanlægningen og udpegningen af de bevaringsværdige bygninger og  

 bymiljøer i kommuneplanen.
4.2.3 Sikring af bevaringshensyn i lokalplanlægningen I lokalplaner kan kommunalbestyrelsen fastsætte bestemmelser, der er  

 bindende for de enkelte ejere og brugere.
Lokalplaner medfører ingen  

 handlepligt, men fremtidige aktiviteter skal overholde planens bestemmelser.  

 Lokalplanbestemmelser for bevaring af bebyggelser er bestemmelser om, at de  

 pågældende bebyggelser ikke må nedrives, ombygges eller ændres uden  

 tilladelse fra kommunalbestyrelsen, jf. planlovens § 15, stk.2, nr. 14. Det  

 kan anslås, at der er ca. 50.000 bygninger, der i dag er omfattet af  

 bevaringsbestemmelser i lokalplaner og de forud herfor tilvejebragte  

 byplanvedtægter.
Miljø- og energiministeren kan efter planlovens § 29 nedlægge veto mod et  

 lokalplanforslag ud fra de særlige myndighedshensyn, som ministeriet  

 varetager.
Ministeren (Skov- og Naturstyrelsen) kan således af hensyn til den  

 statslige myndighedsvaretagelse nedlægge veto mod lokalplanforslag, der  

 omfatter områder med fredede bygninger og bebyggelser eller bymiljøer af  

 arkitektonisk, kulturhistorisk eller anden bevaringsmæssig værdi.
Når der er  

 nedlagt veto indledes en forhandling mellem kommunalbestyrelsen og Skov- og  

 Naturstyrelsen.
Kan der ikke herved opnås enighed, kan spørgsmålet indbringes  

 for miljø- og energiministeren til afgørelse.
 Som eksempler på situationer, hvor den statslige myndighedsinteresse kan  

 føre til nedlæggelse af veto mod lokalplanforslag kan nævnes:
- lokalplanforslag for områder med fredede bygninger eller bygninger, som  

 påtænkes fredet, og hvor fredningsværdierne er i fare, - lokalplanforslag for områder med ældre bebyggelsesmiljøer, hvor  

 planforslaget giver mulighed for opførelse af nybyggeri, som ikke er i  

 overensstemmelse med et eksisterende bebyggelsesmønster og en væsentlig  

 bevaringsværdig bystruktur, - lokalplanforslag for bebyggelser med væsentlige bevaringsværdier, hvor  

 forslaget ikke indeholder bestemmelser til beskyttelse af bevaringsværdierne.
Lovforslaget bygger på de eksisterende principper for kommune- og  

 lokalplanlægningen.
Skov- og Naturstyrelsen vil som opfølgning af  

 lovforslaget udsende en vejledning til kommunerne, om hvordan lokalplaner kan  

 udarbejdes med baggrund i SAVE-systemet.
4.2.4 Nedrivning af bygninger Lovforslaget sikrer offentlighed om, hvorvidt bygninger, der ønskes  

 nedrevet skal fredes eller bevares ved en af kommunalbestyrelsen vedtaget  

 lokalplan.
 Dels får den landsdækkende forening, som miljø- og energiministeren kan  

 give ret til at få forelagt fredningsforslag for Det særlige Bygningssyn,  

 mulighed for at kræve, at ministeren (Skov- og Naturstyrelsen) sætter de  

 midlertidige retsvirkninger i kraft, før fredningsforslaget forelægges for  

 Det særlige Bygningssyn jf. bygningsfredningslovens § 6, stk. 1 jf. § 23,  

 stk. 1, pkt. 4. På denne måde sikres det, at bygningen ikke nedrives, før  

 fredningssagen har fundet sin endelige afgørelse.
 Desuden sikrer lovforslaget, at der ikke kan ske nedrivning af de  

 »bevaringsværdige bygninger«, som kommunalbestyrelsen har udpeget i  

 kommuneplanen, før det har været offentligt bekendtgjort med frist for  

 indsigelse, jf. § 18, stk. 3 og bemærkingerne hertil.
Det har i denne forbindelse også været overvejet, om der er behov for en  

 bedre sikring af, at bygninger og ubebyggede arealer bevarer et ordentligt  

 udseende.
Regeringen finder, at den gældende lovgivning i tilstrækkelig grad  

 tager højde herfor.
4.3. Modernisering 4.3.1 Bygningsfredningsarbejdet før og nu Da den første bygningsfredningslov blev gennemført i 1918, var  

 beskyttelsen af det allermest værdifulde i Danmarks arkitektoniske arv i  

 centrum.
Man forestillede sig en fredning af enkeltbygninger, der hver for  

 sig kunne stå som vidne om det bedste i dansk bygningskunst fra forskellige  

 stilperioder. 1918-loven arbejdede med to fredningsklasser, klasse A og  

 klasse B.
Klasse A omfattede de kvalitetsmæssigt særligt fremragende  

 bygninger, mens klasse B omfattede øvrige fredningsværdige bygninger.
Efter  

 loven skulle bygninger for at kunne fredes som hovedregel være mere end 100  

 år gamle.
Det var Det særlige Bygningssyn, der - ligesom idag - indstillede til  

 ministeren, hvilke bygninger man fandt fredningsværdige.
De fredede bygninger  

 blev opført på »en stedordnet fortegnelse« kaldet fredningslisten,  

 som blev revideret hvert femte år.
Slettelser fra listen kunne selvsagt finde  

 sted i den mellemliggende periode, hvorimod nyoptagelser normalt kun kunne  

 ske i forbindelse med en revision af listen.
Slettelser var ofte begrundet i  

 et misforhold mellem ejerens ønske om bygningsændringer set i forhold til  

 bygningsmæssige værdier, som fredningen tilsigtede opretholdt, eller i  

 ejerens manglende økonomiske formåen.
Den første fredningsliste blev udarbejdet af Nationalmuseet.
Udpegningen  

 af bygningerne på landet skete på grundlag af et personligt kendskab, museets  

 billedsamling og litteraturen, ikke mindst Trap: Danmark.
For købstæderne  

 fandtes et udmærket hjælpemiddel i museumsinspektør Hugo Matthiessens  

 systematiske gennemfotografering af en lang række provinsbyer.
De manglende  

 blev, ligesom København, gennemgået på stedet, ligesom Det særlige  

 Bygningssyn besøgte Sønderjylland efter genforeningen.
Afgørende for  

 optagelse på listen var først og fremmest den pågældende bygnings  

 arkitektoniske værdi.
Men parallelt hermed gjorde også historiske og  

 arkæologiske hensyn sig gældende.
For eksempel blev alle de kendte  

 middelalderlige verdslige bygninger fredet ud fra den betragtning, at der var  

 så få bevarede.
De middelalderlige kirkebygninger var beskyttet gennem den  

 kirkelige lovgivning.
 Den første offentliggjorte fredningsliste fra 1920 omfattede ialt 1145  

 bygningskomplekser, enkelte bygninger og bygningsdele samt historiske  

 fæstningsværker som Christianshavns, Fredericias og Nyborg Volde og  

 kastellerne i Rønne og Frederikshavn.
Ved bygningsfredningslovens 25-års jubilæum i 1943 redegjorde Det særlige  

 Bygningssyn for nogle hovedlinier i den førte fredningspolitik.
I København  

 havde man søgt at samle fredningerne om gader og pladser, der havde særlig  

 betydning for bybilledet.
Det var i første række Amaliegade og  

 Kronprinsessegade, kanalgaderne på Christianshavn og Nyhavn, samt Gråbrødre  

 Torv og St.
Annæ Plads.
Til gengæld havde man givet afkald på at frede mere  

 isoleret beliggende bygninger, medmindre deres betydning var så stor, at den  

 ubetinget krævede fredning.
På samme måde var indsatsen i provinsbyerne med  

 mange bindingsværksbygninger blevet koncentreret om enkelte byer som  

 Helsingør, Køge, Randers og Ribe.
Ved bygningsfredningsloven fra 1966 blev lovens sigte opretholdt uændret,  

 selvom kriterierne for fredning fik en ny formulering.
Det hed nu, at  

 »bygninger eller bygningsdele, hvis bevaring på grund af deres særlige  

 arkitektoniske eller kulturhistoriske værdi er af væsentlig betydning, kan  

 fredes«.
Med loven udvidedes beskyttelsen af de B-fredede bygninger  

 således, at byggearbejder på bygningernes facader, herunder tagflader mod  

 gade, vej eller plads i bymæssig bebyggelser, krævede tilladelse fra Det  

 særlige Bygningssyn, hvis arbejderne gik ud over almindelig vedligeholdelse.  

 Dette var en stramning af 1918-loven, der ikke havde en sådan kontrol.
Den væsentligste nyskabelse i 1966-loven var oprettelsen af Statens  

 Bygningsfredningsfond, som fik til opgave at løse særlige frednings- og  

 bevaringsopgaver, hvortil udgifterne ikke kunne afholdes af de midler, der  

 blev stillet til rådighed for Det særlige Bygningssyn på de årlige  

 finanslove.
Hovedformålene med etableringen af fonden var at åbne mulighed  

 for, at forfalds- og nedrivningstruede, fredede ejendomme kunne erhverves  

 uden tidskrævende forelæggelse for de bevilgende myndigheder og at yde ejere  

 økonomisk hjælp til at sikre såvel fredede som bevaringsværdige bygningers  

 opretholdelse.
Endvidere skulle fonden i et vist omfang kunne bidrage til  

 løsningen af opgaver af byplanmæssig og saneringsmæssig karakter.
Fonden har  

 igennem årene i flere tilfælde ved opkøb af ejendomme foregrebet en  

 tvangsmæssig statslig overtagelse.
Med saneringsloven fra 1969 med senere ændringer blev der stillet krav om  

 en generel saneringsplanlægning i alle landets større byer, og ved siden af  

 total sanering indførtes for første gang begrebet »bevarende  

 sanering«.
Loven foreskrev her et samarbejde mellem Det særlige  

 Bygningssyn og kommunerne i planlægningen og vurderingen af  

 saneringsforanstaltninger i bevaringsværdig bebyggelse.
De kommuner, som  

 valgte den bevarende saneringsform, blev stillet økonomisk gunstigere.
Velstandsstigningen op gennem 1960'erne medførte store og hastige  

 forandringer - også af vore omgivelser.
At der knyttede sig væsentlige  

 problemer til udviklingen, fremgik af betænkning nr. 517, »En  

 kulturpolitisk redegørelse« fra 1969. I afsnittet bygningskultur,  

 formuleres et krav om, at vore omgivelser fortsat skal udgøre en meningsfuld,  

 forståelig og vedkommende ramme om dagliglivet.
Det påpeges, at de ældre  

 bebyggelsesmiljøer har kvaliteter, der ikke kan opgøres som økonomiske  

 værdier.
De repræsenterer derimod helt selvstændige værdier igennem deres  

 arkitektoniske og kulturhistoriske kvalitet.
Set i et videre perspektiv er  

 der fare for, at den kulturarv, som vore byer rummer, kan blive udsat for  

 ødelæggelse eller skader, som aldrig lader sig genoprette.
 Debatten om bygningsfredning og bygningsbevaring blev i perioden fra 1973  

 til 1976 også inspireret af Det europæiske Bygningsfredningsår 1975. I denne  

 periode blev der taget initiativ til systematisk fredning af bygninger fra  

 perioden 1850-1875.
I konsekvens af den udvikling, der havde fundet sted op gennem 1970'erne,  

 fik bygningsfredningsloven fra 1979 en bredere formuleret formålsparagraf,  

 idet loven herefter har til formål »at værne landets ældre bygninger af  

 arkitektonisk, kulturhistorisk eller miljømæssig værdi, herunder bygninger,  

 der belyser bolig-, arbejds- og produktionsvilkår og andre væsentlige træk af  

 den samfundsmæssige udvikling«.
I bemærkningerne til lovforslaget  

 understreges, at udtrykket »at værne« har en bredere betydning end  

 udtrykket »at frede«.
En fredning er en særlig  

 beskyttelsesforanstaltning med specielle retsvirkninger.
Men bygninger skal  

 ikke alene kunne fredes, men tillige værnes blandt andet gennem registrering,  

 udarbejdelse af vejledninger for varetagelse af bevaringsinteresserne i den  

 kommunale planlægning m.v.
Kommuneplanloven (nu planloven) og bygningsfredningsloven har siden  

 udgjort grundlaget for en klar arbejdsdeling på det samlede by- og  

 bygningsbevaringsområde.
De nationale interesser varetages af miljø- og  

 energiministeren, medens de lokale interesser varetages af  

 kommunalbestyrelserne.
Den voksende opmærksomhed i befolkningen omkring bygnings- og  

 miljøbevaring resulterede i et stigende antal henvendelser fra private med  

 emner til bygningsfredning.
Der udvikledes en administrativ praksis,  

 hvorefter alle disse henvendelser om fredning blev forelagt Det særlige  

 Bygningssyn.
Dette indebar en stor spredning - såvel geografisk som med  

 hensyn til bygningstyper og alder.
Sammen med de fredningsforslag, som  

 ministeriet fremkom med på baggrund af det grundlæggende faglige  

 registrantarbejde, førte dette til en markant stigning i antallet af  

 fredninger i tiåret 1978-88, hvor de fredede bygningers antal voksede fra  

 omkring 6.500 til 8.500.
Skov- og Naturstyrelsen rejser idag fredningssager på baggrund af  

 systematiske gennemgange af landets bebyggelse.
Gennemgangene foretages ud  

 fra en geografisk eller tematisk synsvinkel - eller en kombination heraf.  

 Styrelsen koncentrerer på baggrund af Bygningskulturudvalgets anbefalinger  

 sine gennemgange og dermed sin fredningsindsats om bygningskategorier, som  

 er:
- særligt truede af samfundsudviklingen, som for eksempel bygninger og  

 bygningstyper, som tidligere har været almindelige, men som idag har fået  

 anden anvendelse eller er gået ud af brug, hvorfor de står i fare for at  

 forsvinde, - underrepræsenteret i fredningsmæssig henseende set i forhold til de  

 arkitektoniske og kulturhistoriske værdier, de pågældende kategorier  

 repræsenterer.
Det kan være bygninger, som opfylder kvalitetskravet for at  

 kunne fredes, og som ved en fredning kan udligne den idag uensartede  

 fredningsmæssige dækning af landets forskellige egne, - opført efter 1850, hvilket vil være bygninger og bygningstyper, som  

 afspejler samfundets økonomiske, teknologiske og kunstneriske formåen i nyere  

 tid.
De afsluttede temagennemgange i perioden 1991-1995 har omfattet et bredt  

 udsnit af bygningstyper, ligesom der har været en betydelig spredning i  

 bygningernes alder.
Med henblik på fredning af ældre bygninger er udført  

 temagennemgange af landbebyggelser langs den jyske vestkyst, gårde og huse på  

 Fyn og omliggende øer samt bygninger opført i bulhuskonstruktion i  

 Sønderjylland.
Fredning af en række yngre bygninger er fremkommet ved  

 temagennemgange af industribygninger i København, redningsstationer langs den  

 jyske vestkyst, etagehuse tegnet af arkitekt Kay Fisker samt nyere rådhuse,  

 museer og folkeskoler.
Arbejdsmåden, som anvendes i forbindelse med  

 temagennemgangene, retter sig specifikt mod at finde fredningsemner.
Det  

 særlige Bygningssyn har i sin beretning for perioden 1991-1995 givet  

 arbejdsmåden med temagennemgange sin tilslutning.
Fra 1991 er der sket et »sporskifte« i det systematiske  

 fredningsarbejde.
Dette byggede i 1970-80'erne på registranterne for  

 geografisk afgrænsede områder - ofte en købstadsbebyggelse som Haderslev  

 eller et mindre bysamfund som Møgeltønder.
I registranterne blev alle  

 bygningerne i registrantområdet indgående dokumenteret uanset bygningernes  

 bevaringsværdi eller eventuelle fredningsværdi.
Sigtet hermed var, udover at  

 finde egnede fredningsemner, i lige så høj grad at skabe forståelse for de  

 jævne bygningers betydning for det samlede bebyggelsesmiljø. Registranterne  

 kunne således danne grundlag for den kommunale bevaringsplanlægning.
De  

 tematiske gennemgange, der gennemføres i dag, fokuserer landsdækkende på  

 bygningstyper indenfor de ovennævnte kategorier og udelukkende med henblik på  

 fredning.
Bygningsfredningen som en national interesse er derved blevet  

 understreget.
4.3.2 Alderskriteriet for bygningsfredning Når der i bygningsfredningsloven er et alderskriterium for bygninger, der  

 kan fredes, skyldes det, at der skal gå en vis tid, førend det kan bedømmes,  

 hvad der er tilstrækkelig arkitektonisk og kulturhistorisk værdifuldt til en  

 fredning.
Men allerede i den første bygningsfredningslov fra 1918 var  

 alderskriteriet for fredning ikke et absolut alderskriterium på 100 år.
I  

 1966-loven blev dette fastholdt, idet bygninger eller bygningsdele »som  

 regel« kun kan fredes, når de er over 100 år gamle.
Alderskriteriet blev  

 i 1975 lagt frem til drøftelse med udsendelsen af redegørelsen  

 »Bygningsfredningsloven, dens revision - status og perspektiver«.  

 Heri peges på to alternativer til 100-årsreglen: enten en 50-års grænse eller  

 en fast grænse for eksempel ved året 1925.
I praksis var muligheden for at frede bygninger under 100 år blevet  

 administreret meget snævert.
Bortset fra at der i 1950'erne gennemførtes  

 nogle fredninger af yngre møller, blev undtagelsesmuligheden kun brugt ved  

 yngre bygninger, der indgik i et samlet bygningskompleks, der i hovedsagen  

 var ældre end 100 år, når det ud fra en helhedsbetragtning forekom naturligt.  

 Den eneste undtagelse var fredningen af Faaborg Museum opført 1912-15, som  

 gennemførtes umiddelbart før lovændringen i 1979.
Diskussionen om alderskriteriet mundede i 1979-loven ud i den gældende  

 undtagelsesregel om, at »bygninger kan fredes uanset deres alder, når  

 det er begrundet i deres fremragende værdi eller i andre særlige  

 omstændigheder«.
Det anførtes i bemærkningerne til lovforslaget, at  

 spørgsmålet må »tages op til en nærmere vurdering om nogle år på  

 baggrund af de indtil da indhøstede erfaringer.« Til gengæld indførtes  

 med 1979-loven, at bygninger opført før 1536 var automatisk fredede.
 I 1979-lovens første år gennemførtes fredningen af en række markante  

 offentlige bygninger, som næsten alle var nær ved 100 år gamle: Københavns  

 Rådhus fra 1892-1905, Københavns Hovedbanegård fra 1904-11 og Århus Teater  

 opført 1900. Også enkelte industri- og produktionsbygninger som for eksempel  

 Den brune Kødby i København fra 1878-1901 blev fredet.
En anden hovedgruppe af bygninger var bygninger til boligformål:  

 etageejendomme, række- og kædehuse samt villaer.
I slutningen af 1980'erne  

 blev således en række større boligbebyggelser fredet: Bellevue-området nord  

 for København, hvor arkitekt Arne Jacobsen fra 1930 til 1960'erne havde stået  

 for udformningen, og »Romerhusene« og »Fredenborghusene«  

 fra omkring 1960 tegnet af arkitekt Jørn Utzon.
Langt de fleste af disse  

 fredninger blev gennemført på baggrund af forslag fra privat side.
Det var  

 også et stigende antal forslag fra private om fredning af stationsbygninger,  

 som førte til, at Planstyrelsen igangsatte en undersøgelse af  

 stationsbygninger, iøvrigt i forlængelse af DSB's egne  

 bygningsregistreringer.
Initiativet førte til udvælgelse af 28 stationsanlæg  

 med ialt 56 bygninger, der blev fredet i 1990. De udvalgte stationsanlæg  

 repræsenterer jernbanearkitekturens forskellige perioder fra pionertiden i  

 1850'erne til funktionalismen i 1930'erne.
Alderskriteriet blev igen drøftet af Bygningskulturudvalget, som i sin  

 betænkning fra 1991 tilkendegiver, at den hastige udvikling og forandring som  

 kendetegner det nuværende samfund, har skabt et behov for, at bygninger ikke  

 kun undtagelsesvis kan fredes, inden de er 100 år gamle.
Udvalget foreslog på  

 denne baggrund, at alderskriteriet sænkes til 50 år.
Som begrundelse herfor  

 anførte Bygningskulturudvalget, at de hidtil mere end 70 års fredningsindsats  

 har betydet, at et stort antal af de bygninger, som idag anses for  

 fredningsværdige, er blevet fredet.
Der er i dag godt 9000 fredede bygninger.
En oversigt over disse bygninger  

 findes i »Fredede Bygninger«, som udgives hvert femte år.
Den  

 seneste udgave kom i 1995. Der fredes i øjeblikket under 50 bygninger om  

 året.
Omkring 20% af de bygninger, som er fredet i perioden 1987-1995, var under  

 100 år på fredningstidspunktet.
Denne tendens afspejler, at det historiske  

 perspektiv forkortes i et samfund under hastig forandring.
Hertil kommer, at  

 byggeriet i dette århundrede kendetegnes ved formmæssige og byggetekniske  

 eksperimenter.
Mange af de væsentlige bygninger har således lige fra  

 opførelsestidspunktet været særligt sårbare.
Samtidig har der, især i  

 1960-70'erne, hersket en ringere forståelse for bygningsvedligeholdelse, og  

 derfor er mange nyere bygninger idag truede.
Det vil derfor være nødvendigt  

 at gennemføre en fredningsmæssig sikring af bygninger på et tidligere  

 tidspunkt end før, såfremt vor tids bedste bygninger ikke skal gå tabt.
Regeringen foreslår på denne baggrund, at aldersgrænsen nedsættes til 50  

 år, som anses for tilstrækkelig til, at man med rimelig sikkerhed kan  

 vurdere, om en bygning repræsenterer blivende arkitektoniske og  

 kulturhistoriske værdier.
Ved nedsættelsen af alderskriteriet for fredning  

 til 50 år fastholdes den gældende lovs antikvariske sigte.
De fredede  

 bygninger skal også fremover repræsentere det bedste i landets bygningskultur  

 og give et sammenhængende billede af den bygningskulturelle udvikling.
En  

 ufravigelig aldersgrænse er imidlertid fortsat ikke ønskelig, og derfor  

 bibeholdes den gældende lovs undtagelsesregel om, at bygninger uanset deres  

 alder kan fredes, når det er begrundet i deres fremragende værdi eller i  

 andre særlige omstændigheder.
Internationalt er der også en voksende opmærksomhed omkring de  

 arkitektoniske frembringelser fra dette århundrede.
Af Europarådets  

 rekommandation nr.
R (91) 13 fra 1991 vedrørende beskyttelsen af det 20.  

 århundredes arkitektoniske kulturarv fremgår, »at det 20. århundredes  

 arkitektur er en integreret del af Europas historiske kulturarv, og at  

 opretholdelsen af og omdannelsen af de mest fremtrædende eksempler bør følge  

 de samme mål og principper som dem, der gælder for bevaringen af den samlede  

 arkitektoniske kulturarv«.
 Lovforslaget er således også en opfølgning af Europarådets rekommandation  

 og Bygningskulturudvalgets betænkning fra 1990.
4.3.4 Ophævelse af fredninger Bygningsfredningsloven indeholder i § 8, stk. 2 hjemmel til at ophæve en  

 fredning.
Bestemmelsen har karakter af en undtagelsesbestemmelse og tager  

 sigte på ekstraordinære forhold, hvor anvendelsen af bestemmelserne i §§  

 11-13 om tilladelse til nedrivning og om statslig overtagelse er åbenbart  

 uhensigtsmæssig, umulig eller urimelig.
Frem til 1979 indeholdt bygningsfredningsloven to fredningsklasser.
Inden  

 de to fredningsklasser blev sammenlagt og undergivet samme retsvirkninger fra  

 1. januar 1980 ved lov nr. 213 af 23. maj 1979 var 647 ejendomme fredet i  

 klasse A og 2.193 ejendomme fredet i klasse B.
Mange af de tidligere B-fredede bygningers indre er uden væsentlige  

 fredningsværdier.
Som hovedregel kan disse bygningers bevaringsværdier i dag  

 begrundes i de værdier, der knytter sig til gadefacadens kvalitet og  

 betydning for gadebilledet, og mange af disse bygninger ville antageligvis  

 ikke være blevet fredet i dag.
En del af disse bygninger er efterhånden også  

 blevet omfattet af bevarende lokalplaner, byplanvedtægter og tinglyste  

 bevaringsbestemmelser, der sikrer bygningernes ydre fremtræden.
 Der er derfor behov for løbende at vurdere, om de fredede bygninger  

 fortsat repræsenterer de væsentlige arkitektoniske og kulturhistoriske  

 værdier, der kan begrunde deres status som fredede bygninger.
Der har hidtil ikke været gennemført en systematisk gennemgang af de  

 tidligere B-fredninger med henblik på eventuel ophævelse af fredninger, men  

 det bør efter regeringens opfattelse være muligt at ophæve fredningen af en  

 bygning, hvor fredningsværdierne er gået tabt.
Med forslaget lettes adgangen  

 til at ophæve fredninger, der har mistet deres fredningsværdi, og mere  

 generelt at revidere fredningslisten.
 Bygningskulturudvalget fremkom i sin betænkning fra 1990 med et  

 tilsvarende forslag.
4.3.5 Handlingsplaner og manualer I de seneste år har der vist sig et stigende behov for en aktiv  

 vejledningsindsats fra statens side i forbindelse med genanvendelse af større  

 fredede bygningsanlæg.
I forbindelse med fredning af en række industrianlæg  

 har det således vist sig vanskeligt at opretholde fredningsværdierne, når  

 bygningerne skulle tages i anvendelse til nye formål.
For at imødegå disse problemer har Skov- og Naturstyrelsen i 1995 iværksat  

 et pilotprojekt på en række fredede bygninger på DSB's Centralværksteder i  

 Århus.
Projektet analyserer en række forskellige funktioners egnethed i  

 forbindelse med genanvendelse af bygningerne.
I Den Hvide Kødby i København  

 gennemføres et andet pilotprojekt, hvor det ikke drejer sig om ændret  

 anvendelse, men om en modernisering af den produktion, som idag findes i  

 bygningerne.
Her udarbejdes manualer, som kan være retningsgivende for  

 brugerne i forbindelse med nødvendige ændringer i såvel eksteriør som  

 interiør.
Samtidig forsøges en ny administrationsform, hvor alle de  

 involverede myndigheder på faste tidspunkter ugentlig står til rådighed med  

 vejledning for brugerne, så der sikres en effektiv koordinering af de mange  

 myndighedskrav.
Disse forsøg har vist, at det ofte er nødvendigt allerede på  

 fredningstidspunktet at gennemføre analyser af bygningens fremtidige  

 muligheder - handlingsplaner.
Herved kan ejeren og  

 bygningsfredningsmyndigheden få et fælles grundlag for, hvad der fremtidigt  

 kan ske uden at antaste fredningsværdierne.
Også for mange allerede fredede bygninger vil det kunne være nødvendigt at  

 gennemføre sådanne handlingsplaner.
Dette er f.eks. tilfældet med mange  

 avlsbygninger på fredede herregårde og bondegårde.
Med de store ændringer,  

 som i disse år gennemføres i landbruget, vil der således fremover være behov  

 for at genanvende en lang række bygninger, som tidligere har været anvendt  

 til landbrugsproduktion til andre formål.
 Dette er baggrunden for, at det med § 16, stk. 1, nr. 2 i lovforslaget  

 foreslås, at staten også kan yde økonomisk støtte til udarbejdelse af sådanne  

 handlingsplaner og lignende, allerede inden fredningsbeslutning træffes.
4.3.5 Information om bygningsbevaring Information om korrekt vedligeholdelse er af meget væsentlig betydning for  

 ejerne af fredede og bevaringsværdige bygninger samt for håndværkere,  

 kommunale teknikere m.v.
Dette er også understreget i embedsmandsrapporten  

 fra oktober 1996 om »Fredede og bevaringsværdige bygninger«.
Der er idag et udbredt ønske i befolkningen om at bo og arbejde i smukke  

 og sunde bygninger, som vedligeholdes i overensstemmelse med bygningernes  

 karakter og materialevalg.
Det skal derfor være muligt for befolkningen at få  

 enkel og effektiv vejledning om, hvordan bygningerne skal vedligeholdes.  

 Ligeledes bør den store interesse for bygningsbevaring støttes af  

 informationsmateriale om bygningskultur til brug for undervisning af  

 håndværkere, teknikere og interesserede borgere, herunder ikke mindst  

 skolebørn.
Denne opgave, som hidtil af blevet varetaget af bl.a.
Raadvad  

 Centeret, bør styrkes.
Dette er understreget i lovforslagets § 1 og ved den  

 foreslåede § 16, stk. 1, nr. 5.
4.4. De økonomiske støtteordninger Sammenlægning af Statens Bygningsfredningsfond og Skov- og Naturstyrelsens  

 støtteordninger I overensstemmelse med Statsrevisorernes henstilling til Folketinget i  

 Beretning nr. 16/91 »om økonomisk støtte m.v. til fredede og  

 bevaringsværdige bygninger« foreslås det, at Statens  

 Bygningsfredningsfonds støttemuligheder sammenlægges med den støtteordning,  

 som Skov- og Naturstyrelsen administrerer.
Herved opstår en ny samlet  

 støtteordning, der skal administeres af Skov- og Naturstyrelsen under  

 rådgivning af den faglige ekspertise i Det særlige Bygningssyn for så vidt  

 angår de overordnede og mere principielle spørgsmål.
Bygningsfredningsfonden yder lån og tilskud til samt afholder udgifter i  

 forbindelse med fondens erhvervelse, sikring og istandsættelse af de  

 erhvervede ejendomme.
Fonden kan endvidere erhverve og istandsætte  

 nedrivningstruede fredede og bevaringsværdige bygninger og sikre  

 kulturhistorisk betydningsfuldt inventar.
 Ved at overføre en del af sit rådighedsbeløb fra et finansår til det  

 følgende finansår har fonden til stadighed opretholdt tilstrækkeligt  

 økonomisk beredskab til løsning af uforudsete opgaver.
 For lånene gælder normalt fondens standardvilkår, som gennem nogen tid og  

 også i 1995 har udgjort en årlig ydelse på 6% af hovedstolen, hvoraf 4,5% af  

 den til enhver tid værende restgæld er rente, medens resten er afdrag.  

 Løbetiden er 20 år, hvorefter restgælden forfalder til betaling.
Statens Bygningsfredningsfond råder årligt over ca. 18 mio. kr. svarende  

 til et årligt finanslovstilskud på ca. 8 mio. kr. samt tilbagebetaling af  

 renter og afdrag på tidligere ydede lån på ca. 10 mio. kr.
Hertil kommer i  

 1996 udisponerede midler fra tidligere år på ca. 24 mio. kr., jf. ovenfor.
Fonden gav i 1995 tilsagn om lån på ialt 5.816.000 kr., heraf 1.656.000  

 kr. til bevaringsværdige bygninger.
Fonden gav i 1995 tilskud til  

 bevaringsværdige bygninger på ialt 870.000 kr.
Der er ikke ydet tilskud til  

 fredede bygninger, da denne opgave har været varetaget via Skov- og  

 Naturstyrelsens støttemidler.
 Fonden ejer i dag ejendommene »Løvenborg« og »Trekroner  

 Søfort« i København, »Stenbrudsgården« ved Nexø og en ejendom  

 i Nyord by på Nyord.
 Tilskudsordningen som Skov- og Naturstyrelsen råder over udgør ca. 28 mio.  

 kr. årligt.
For den samlede ordning vil der således være ca. 46 mio. kr. til rådighed  

 årligt til brug for støtte, primært til fredede bygninger og som hidtil i  

 mindre omfang til bevaringsværdige bygninger.
Den nye støtteordning vil også  

 råde over de udisponerede midler, der resterer ved fondens nedlæggelse.
 Ved sammenlægningen opnås en større fleksibilitet og målrettethed i  

 administrationen af støtteordningerne til fredede og bevaringsværdige  

 bygninger.
Embedsmandsudvalget peger således på, at sammenlægningen bør følges op af  

 fastlæggelse af kriterier for, hvordan de samlede støttemidler fordeles  

 mellem de forskellige kategorier af bygninger og mellem forskellige typer af  

 byggearbejder.
Herudover bør det overvejes i højere grad at graduere  

 tilskudsprocenten.
Muligheden for at kombinere lån og tilskud bør efter  

 udvalgets opfattelse også overvejes.
Udvalget lægger til grund, at den nye  

 samlede økonomiske støtteordning rummer alle de støttemuligheder, som de to  

 eksisterende ordninger indeholder i dag.
Med dette udgangspunkt og ud fra en  

 vurdering af behovet for nye typer af støttemuligheder er det udvalgets  

 opfattelse, at der ikke bør etableres nye direkte eller indirekte økonomiske  

 støtteordninger for de fredede bygninger.
 I »kataloget« over støttemuligheder i nr. 13, § 16 er sikret de  

 forskellige former for økonomisk støtte til de fredede og bevaringsværdige  

 bygninger, herunder mulighederne for långivning og i særlige tilfælde opkøb  

 med efterfølgende istandsættelse af værdifulde, truede bygninger.
 Regeringen lægger vægt på, at den nye sammenlagte støtteordning sættes i  

 værk på baggrund af nogle støttekriterier, som er fastlagt efter drøftelse  

 med Det særlige Bygningssyn.
 Skov- og Naturstyrelsen vil herudover også i sin støttevirksomhed søge råd  

 i Det særlige Bygningssyn, hvor der udover faglig ekspertise er  

 repræsentanter fra interesseorganisationerne og de kommunale myndigheder.
 Herudover udvides i den nye sammenlagte ordning efter § 16 mulighederne  

 for at yde støtte til såvel de fredede som de bevaringsværdige bygninger.
4.5 Offentligt ejede fredede bygninger efter bygningsfredningslovens §  

 26 Bestemmelsen hjemler adgang for ministeren til at fastsætte regler om, at  

 visse kategorier af bygninger, som tilhører staten, kommuner, kirker,  

 præsteembeder og offentlige stiftelser, ikke må nedrives eller afhændes til  

 andre end de nævnte, uden at ministeren har haft mulighed for at tage  

 stilling til spørgsmålet om bygningens fredning efter § 3. Sådanne regler er  

 fastsat ved bekendtgørelse nr. 393 af 3. juni 1982.
I lyset af den seneste udvikling, hvorefter statslige opgaver i stigende  

 grad også søges løst i selskabsform, har det været overvejet, om bygninger  

 der ejes af statslige aktieselskaber eller lignende også skulle være omfattet  

 af bestemmelsen.
Det er imidlertid fundet unødvendigt at lade disse være  

 omfattet af bestemmelsen, allerede fordi staten, kommunen eller den  

 offentlige stiftelse ved omdannelsen til et selskab eller lignende er  

 forpligtet til at meddele ministeren dette.
Omdannelse til et selskab eller  

 lignende må ligestilles med afhændelse.
4.6 Økonomiske og administrative konsekvenser Statslige udgifter Lovforslaget fastholder den hidtidige arbejdsdeling mellem staten på den  

 ene side, der er ansvarlig for de fredede bygninger og kommunerne på den  

 anden side, der er ansvarlige for de bevaringsværdige bygninger.
Skov- og Naturstyrelsen vil i den nye samlede økonomiske støtteordning  

 årligt råde over ca. 46 mio. kr., idet Skov- og Naturstyrelsen på finansloven  

 1997 får 28.3 mio. kr. til brug for støtte til de fredede ejendomme, og  

 Statens Bygningsfredningsfond på finansloven 1997 får 7.9 mio. kr. til brug  

 for støtte til de fredede og bevaringsværdige ejendomme, hvortil kommer  

 fondens indtægter i form af renter og afdrag på ca. 10 mio. kr. årligt.  

 Desuden vil den nye samlede støtteordning få tilført de uudnyttede midler,  

 der ved fondens nedlæggelse måtte henstå.
Dette beløb udgjorde ultimo 1995  

 ca. 24 mio. kr.
 Hertil kommer den hidtidige støtte til Landsforeningen for Bygnings- og  

 Landskabskultur på kr. 150.000,- samt støtte til informationsvirksomhed m.v.  

 på kr. 300.000,-.
 Det er regeringens hensigt, at den hidtidige fordeling af de økonomiske  

 midler mellem fredede og bevaringsværdige bygninger skal opretholdes i den  

 nye ordning, dvs. at de fredede bygninger modtager ca. 95% af den samlede  

 bevilling, og at de resterende ca. 5% benyttes til at støtte de  

 bevaringsværdige bygninger.
Udgifter til administration af støtten til de fredede og bevaringsværdige  

 bygninger, herunder udgifter i forbindelse med lån og tilskudsadministration,  

 samt udgifter i medfør af § 16 stk. 1 - 6 kan afholdes indenfor den  

 tilskudsbevilling, der optages på de årlige finanslove.
Den endelige  

 fastlæggelse og prioritering vil ske indenfor de årlige bevillinger.
Staten har efter bygningsfredningsloven en rådgivende og vejledende  

 funktion i relation til kommunernes bygningsbevaringsopgaver.
Siden 1989 er  

 dette bl.a. sket gennem kommuneatlasarbejdet, der understøtter grundlaget for  

 kommunernes planlægningsindsats.
Der er herved gennemført registrerings- og  

 kortlægningsprojekter med tilhørende atlas i 45 kommuner til en samlet  

 omkostning af ca. 60 mio. kr.
 Det er hensigten at fortsætte atlasproduktionen i samme omfang som hidtil,  

 såfremt der er kommunal interesse og medfinansiering herfor, men kommunerne  

 må fremover bære en større andel af de samlede udgifter.
 Lovforslaget medfører ikke øgede statslige udgifter.
Lovforslaget åbner mulighed for en række nye udgiftskrævende initiativer,  

 som vil blive kompenseret ved besparelser på andre områder.
Det bliver  

 således muligt at støtte udarbejdelse af de tidligere nævnte handlingsplaner  

 og manualer for bygninger under fredning.
Der skønnes at være behov for dette  

 i forbindelse med nyfredning i ca. 20 tilfælde årligt.
Samtidig skønnes der  

 at være behov for udarbejdelse af handlingsplaner for allerede fredede  

 bygninger i ca. 10 tilfælde årligt.
Udgiften hertil skønnes ialt at være ca.  

 3 mio. kr. årligt, som afholdes af tilskudsbevillingen.
Som led i den øgede inddragelse af offentligheden bl.a. gennem annoncering  

 af fredningsforslag, forslag om ophævelse af fredning og ansøgning om  

 nedrivning af fredede bygninger må der påregnes en udgift svarende til ca.  

 4000 kr. pr. fredningsforslag.
Der anslås at være ca. 100 fredningsforslag  

 årligt, hvilket svarer til en samlet udgift på 400.000,- kr. årligt.
Det vil blive muligt at give en landsdækkende forening ret til at få  

 forelagt fredningssager for Det særlige Bygningssyn.
Det anslås, at der vil  

 blive behov for at støtte en sådan forening med et årligt økonomisk tilskud.  

 Behovet opgøres, når miljø- og energiministeren anvender lovforslagets  

 mulighed for at tillægge en sådan landsdækkende forening den omtalte  

 beføjelse.
Kommunale udgifter Det er fortsat frivilligt for kommunerne, om de vil udpege  

 »bevaringsværdige bygninger«.
Udpegningen kan ske i kommuneplanen eller i en lokalplan.
I det omfang  

 kommunerne ønsker at udpege »bevaringsværdige bygninger« i  

 kommuneplanen, vil der være udgifter forbundet hermed.
Således vil kommunen  

 skulle afholde udgifter til offentliggørelse og udarbejdelse af  

 kommuneplanforslaget, efterfølgende annoncering af eventuelle  

 nedrivningstilladelser samt kommunens andel af tilskuddet til de lokale  

 bevaringsråd (§ 16, stk. 1, nr. 7). Men da det er frivilligt for kommunen at  

 foretage registrering af »bevaringsværdige bygninger«, kan det ske  

 i forbindelse med den almindelige revision af kommuneplanen, som skal  

 foretages hvert fjerde år, eller i forbindelse med et kommuneplantillæg, som  

 alligevel af andre grunde skal tilvejebringes, hvilket vil reducere  

 udgifterne.
Registrering af »bevaringsværdige bygninger« i  

 kommuneplanen eller bevaring af bygninger i en lokalplan vil være nødvendig  

 for at skabe grundlaget for eventuel støtte til lokale fonde, puljer eller  

 lignende.
Kommuner, der ønsker at indgå i et samarbejde med Skov- og Naturstyrelsen  

 om udarbejdelse af et kommuneatlas, vil fremover skulle finansiere en større  

 andel af omkostningerne.
Det er fortsat frivilligt for kommunen at indgå i  

 dette samarbejde.
 Det findes på denne baggrund ikke, at der er behov for økonomisk  

 kompensation til kommunerne.
Den kommende byfornyelseslovgivning Regeringen agter i indeværende folketingssamling at fremsætte forslag til  

 ny byfornyelseslovgivning.
Heri vil der på baggrund af gode erfaringer fra  

 forsøg i tre kommuner blive skabt mulighed for, at de kommuner, der ønsker  

 det, kan etablere lokale bygningsforbedringspuljer.
Puljerne finansieres med  

 1/3 statslige, 1/3 kommunale og 1/3 private midler.
Den enkelte kommune  

 beslutter selv, hvor stor en andel af kommunens  

 byfornyelsesinvesteringsramme, der skal anvendes til puljeformål.
Puljerne  

 administreres af et lokalt udvalg med repræsentation fra kommunalbestyrelsen,  

 grundejere, foreninger, bevaringsforeninger m.v.
Økonomisk støtte fra puljerne kan gives til ejere af bevaringsværdige og  

 fredede bygninger, der anvendes til boliger eller til blandet bolig og  

 erhverv.
Erhvervsbebyggelse vil ikke blive omfattet.
Støtten kan gives til  

 byggearbejder, der angår bygningernes klimaskærm samt afhjælpning af  

 kondemnable forhold.
Kommunalbestyrelsen fastlægger gennem den sammenfattende  

 fysiske planlægning (kommuneplanen eller lokalplanen), hvilke  

 bevaringsværdige bygninger, der kan modtage støtte fra byforbedringspuljen.  

 Indtil dette er sket, kan støtte efter en overgangsordning bl.a. meddeles til  

 bevaringsværdige bygninger, der i kommuneatlas har bevaringsværdien 1-4 og  

 bevaringsværdige bygninger, som kommunalbestyrelsen efter en konkret  

 vurdering finder bevaringsværdige, jfr. bevaringsværdi 1-4 i SAVE-systemet.
Den økonomiske støtte meddeles i form af rente- og afdragsfrie lån, der  

 forfalder ved ejerskifte.
Forfaldne lån indgår i puljen til genuddeling.
Der  

 kan fastsættes betingelser for støtte, der angår arkitektoniske, økologiske  

 og udførelsesmæssige forhold.
 Boligministeriet og Skov- og Naturstyrelsen vil i fællesskab udarbejde det  

 fornødne vejledningsmateriale med henblik på støttegrundlaget (den fysiske  

 planlægning og forudsætningerne herfor) og puljernes etablering og drift  

 (standardvedtægter, støttevilkår osv.). Heri vil også indgå erfaringerne fra  

 Skov- og Naturstyrelsens kommuneatlasarbejde og fra Boligministeriets  

 udvidede tilskudsordning.
4.7 Miljøkonsekvenser Bygningsfredning og bygningsbevaring er grundlæggende en positiv indsats  

 udfra en miljømæssig vurdering.
Overordnet vil lovforslaget således forbedre  

 miljøet.
Det gælder med hensyn til reduktion af mængden af bygningsaffald og  

 et forventet mindre ressourceforbrug, idet det må forventes, at eksisterende  

 bebyggelser, anlæg, konstruktioner og materialer i højere grad genanvendes.
Endvidere forventes en kvalitativ forbedring af bymiljøet som følge af en  

 øget bevaringsindsats.
Lovforslaget tilsigter også at stimulere kommunerne  

 til at udpege de bevaringsværdige bygninger.
Lovforslaget lægger samtidig op  

 til at styrke stillingen for de bevaringsværdige bygninger, primært ved at  

 der skal gennemføres en særlig offentlighedsprocedure, hvis en  

 bevaringsværdig bygning ønskes nedrevet.
Med henblik på at supplere de hidtidige vurderinger, som foretages af  

 bygningers bevaringsværdier, har Skov- og Naturstyrelsen igangsat en  

 udvikling af bevaringssystemet SAVE.
Hensigten er at få mere præcise  

 oplysninger om de ressourceøkonomiske konsekvenser af bygningernes bevaring,  

 vedligeholdelse og istandsættelse med traditionelle midler i forhold til  

 konsekvenserne af bygningernes nedrivning og fornyelse.
4.8 Erhvervsøkonomiske konsekvenser Lovforslaget har ingen erhvervsøkonomiske konsekvenser, hvad angår fredede  

 bygninger.
Som det også er understreget i lovens formålsbestemmelse er det et ledende  

 princip ved lovens administration, at der søges sikret vor bygningsarv en  

 hensigtsmæssig funktion i dagens samfund.
Bygningerne skal leve og fungere i  

 det miljø, hvori de findes.
Den bedste sikring for en fredet bygning er, at  

 den har en tidssvarende og økonomisk rentabel funktion.
Men det er samtidig  

 en forudsætning, at en bygnings ændrede funktion respekterer de  

 fredningsmæssige værdier.
Fredning af især industriens produktionsanlæg  

 aktualiserer denne problemstilling.
For at imødegå dette forslås det, at  

 fredningsmyndighederne allerede, når Det særlige Bygningssyn har indstillet  

 bygningen til fredning, forinden fredningsbeslutningen træffes, kan udarbejde  

 de ovenfor omtalte manualer og handlingsplaner, jf. forslagets § 16, stk. 1,  

 nr. 2.
For så vidt angår bevaringsværdige bygninger må den styrkelse af  

 kommunernes bevaringsarbejde, der er hensigten med lovændringen, forventes på  

 sigt at medføre, at flere bebyggelser vil blive omfattet af bevarende  

 lokalplaner.
Erfaringsmæssigt medfører gennemførelse af bevaringsplanlægning  

 ikke nogen forringelse af sådanne ejendommes salgbarhed og handelsværdi.
4.9 Konsekvenser for anden lovgivning Der henvises til afsnit 4.6 om revision af byfornyelsesloven.
 Lovforslaget har endvidere den konsekvens, at de normale frister efter  

 bygningsreglementet efter byggeloven for kommunalbestyrelsens reaktion i  

 sager om nedrivning af bevaringsværdige bygninger forlænges.
 4.10. Forholdet til EU-retten.
 Lovforslaget indeholder ikke EU-retlige aspekter.
4.11. Høring Lovforslaget har været sendt i høring hos de relevante myndigheder, en  

 række interesseorganisationer, foreninger og enkeltpersoner m.v.
 Der har endvidere af miljø- og energiministeren den 2. december 1996 været  

 afholdt en konference, hvor også boligministeren deltog, med udgangspunkt i  

 rapporten »Fredede og bevaringsværdige bygninger« fra det  

 tværministerielle embedsmandsudvalg og et udkast til nærværende lovforslag.
Bemærkninger til de enkelte bestemmelser Til nr. 1 Lovens titel er ændret, hvorved det præciseres, at loven udover den  

 statslige bygningsfredning også omhandler bevaringsværdige bygninger og  

 bymiljøer, som kommunalbestyrelserne har ansvaret for.
Til nr. 2 (§ 1, stk. 3) Med ændringen understreges miljø- og energiministerens forpligtelse til at  

 rådgive andre myndigheder om spørgsmål om både bygningsfredning og  

 bygningsbevaring.
Endvidere er ændringen en konsekvens af ændringerne i de  

 tilgrænsende lovområder, idet kommuneplanloven er ændret til planloven og  

 saneringsloven til byfornyelsesloven.
Til nr. 3 (§ 1, stk. 4) Et af formålene med lovforslaget er at styrke offentlighedens indflydelse  

 på frednings- og bevaringsarbejdet.
Dette søges blandt andet opnået ved, at fredningsforslag og ansøgninger om  

 ophævelse og nedrivning af fredede bygninger skal offentliggøres ved  

 annoncering.
Der henvises til bemærkningerne til nr. 8, 10 og 12 samt de  

 almindelige bemærkninger afsnit 4.1.
 Offentlighedens inddragelse i frednings- og bevaringsarbejdet foreslås  

 derfor direkte nævnt i formålsbestemmelsen som et nyt stk. 4.
Ligesom ved landskabsfredninger og kommune- og lokalplanlægning vil  

 offentligheden, herunder naboer, lejere, lokale foreninger og lignende herved  

 få mulighed for at fremkomme med synspunkter, når der er rejst forslag om  

 fredning af en bygning.
Der er ofte en omfattende lokal debat om  

 bygningsfrednings- og bevaringsspørgsmål, og offentligheden sikres hermed  

 bedre mulighed for indflydelse.
Også ansøgninger eller anmeldelser om nedrivning af bevaringsværdige  

 bygninger skal offentliggøres, forinden der træffes beslutning.
Der henvises  

 til forslagets nr. 12, § 18 samt bemærkningerne hertil.
Til nr. 4 (3, stk. 1) Hovedreglen i den gældende lov er, at bygninger skal være 100 år for at  

 kunne fredes, medmindre der er tale om, at fredning kan begrundes i  

 bygningens særligt fremragende værdi eller i andre særlige omstændigheder.
Dette alderskriterium foreslås nedsat til 50 år.
Baggrunden for forslaget  

 fremgår af de almindelige bemærkninger pkt. 4.3.2.
Uanset at alderskriteriet nedsættes til 50 år, fastholdes den gældende  

 lovs antikvariske sigte.
De fredede bygninger skal fortsat repræsentere det  

 bedste af landets bygningskultur og give et sammenhængende billede af den  

 bygningskulturelle udvikling.
Det er derfor vigtigt, at der fortsat er  

 mulighed for systematisk at udvælge de bedste eksempler fra nyere tid, f.eks.  

 modernismens bygninger.
 Lovens undtagelsesbestemmelse om at bygninger uanset deres alder kan  

 fredes, når det er begrundet i deres fremragende værdi eller i andre særlige  

 omstændigheder, opretholdes.
Til nr. 5 og 6. (§ 6, stk. 1, nr. 3 og 4) Kredsen af høringsberettigede om et fredningsforslag udvides til også at  

 omfatte de regionale faglige råd, der kan nedsættes efter lov om regionale  

 faglige kulturmiljøråd, jf. det samtidig fremsatte lovforslag herom, samt den  

 landsdækkende forening, som miljø- og energiministeren i medfør af den  

 foreslåede § 24, stk. 3 kan bemyndige til at få forelagt fredningsforslag for  

 Det særlige Bygningssyn.
Til nr. 7 (§ 6, stk. 3, 2. pkt.) Efter hidtidig praksis er en bygning, hvor der i følge § 6, stk. 1 er sket  

 underretning om et fredningsforslag, omfattet af retsvirkninger, der svarer  

 til retsvirkningerne af en gennemført fredning.
Det betyder, at der ikke må  

 foretages bygningsarbejder, der rækker udover almindelig vedligeholdelse.
 Bestemmelsen præciserer, at ejeren af en bygning, der er omfattet af et  

 fredningsforslag, ikke må udføre bygningsarbejder, der rækker ud over  

 almindelig vedligeholdelse uden tilladelse fra miljø- og energiministeren.  

 Ansøgninger efter § 10 skal behandles indenfor en frist på tre måneder.  

 Ansøgningen skal forelægges for Det særlige Bygningssyn.
Til nr. 8 (§ 6, stk. 4) Bestemmelsen er ny og foreslås indsat med henblik på at fremme  

 offentlighedens inddragelse i frednings- og bevaringsarbejdet, jf. de  

 almidelige bemærkninger pkt. 4.1.
Interessen i befolkningen for at deltage i debatten om ændringer af  

 lokalmiljøet er stor.
Bestemmelsen sikrer, at spørgsmål om bygningsfredning  

 indgår i disse debatter i lokalområdet, og at lokale synspunkter inddrages i  

 beslutningen om, hvorvidt en bestemt bygning skal fredes.
Fredningsforslaget bekendtgøres i lokale aviser eller lignende samtidig  

 med, at der sker underretning af ejeren med flere.
Fredningsforslaget  

 bekendtgøres dog først, når Det særlige Bygningssyn har anbefalet fredning,  

 jf. § 23, stk. 1. I bekendtgørelsen skal oplyses om den frist på 3 måneder  

 for indsigelser, som fremgår af lovens § 6, stk. 2.
 Bestemmelsen i lovens § 6, stk. 3 om, at de midlertidige retsvirkninger  

 knytter sig til underretningen efter stk. 1, opretholdes.
Til nr. 9 (§ 7, stk. 2, 2. pkt.) Bestemmelsen er ny og skal ses i sammenhæng med forslaget til § 6, stk. 4.  

 Ligesom offentligheden skal have lejlighed til at fremkomme med bemærkninger  

 til et forslag om fredning af en bygning, skal offentligheden også orienteres  

 om udfaldet af fredningssagen, der tidligere har været offentliggjort i  

 medfør af lovens § 6.
 Bekendtgørelsen sker samtidig med underretningen af de særligt berørte  

 parter efter § 7, stk. 2, 1. pkt.
Til nr. 10 (§ 8, stk. 2) Efter § 8, stk.1 i den gældende bygningsfredningslov kan ministeren ændre  

 omfanget af en fredning.
Eksempelvis kan en ny vurdering af bygninger, der  

 tidligere har været fredet i klasse B, vise, at der er behov for at præcisere  

 fredningen.
Der kan ikke træffes afgørelse om ændring af en frednings omfang  

 mod Det særlige Bygningssyns indstilling, jf. § 23, stk. 1.
Efter den gældende § 8, stk. 2 kan en fredning helt ophæves i særlige  

 tilfælde.
Bestemmelsen har karakter af en undtagelsesbestemmelse, som tager  

 sigte på ekstraordinære forhold.
Sager om ophævelse af bygningsfredning skal  

 forelægges for Det særlige Bygningssyn til udtalelse jf. § 23, stk. 3. Miljø-  

 og energiministeren kan uanset Det særlige Bygningssyns udtalelse træffe  

 afgørelse om at ophæve en fredning.
Forslaget lægger op til, at ministeren får adgang til at søge en fredning  

 ophævet i tilfælde, hvor en bygnings fredningsværdier er gået tabt,  

 eksempelvis som følge af manglende vedligeholdelse eller misligholdelse.  

 Fredningen kan også ophæves, hvis det viser sig umuligt at opretholde  

 fredningsværdierne.
Dette kan eksempelvis være tilfældet, hvis den fredede  

 bygning i sin byggeteknik og materialevalg har været eksperimenterende og  

 derfor har vist sig at være vanskelig at opretholde eller restaurere.
 Den foreslåede ændring skal skabe hjemmel for miljø- og energiministeren  

 til at ophæve fredninger, hvor fredningsværdierne er gået tabt eller ikke  

 efter en ny vurdering er til stede.
 Hvis en fredning ophæves, vil Skov- og Naturstyrelsen ved underretningen  

 efter § 6, stk. 1 særligt henlede kommunens opmærksomhed på muligheden for at  

 vurdere, om bygningen skal optages i en kommuneplan som bevaringsværdig, og  

 om der bør udarbejdes en bevarende lokalplan.
 Det foreslås, at de samme offentlighedsprocedurer skal følges ved  

 ophævelse af fredninger som ved fredninger jf. den foreslåede § 6, stk. 1 og  

 § 7, stk. 2.
Til nr. 11 ( §10, stk. 1, 2. pkt.) Forslaget præciserer, at praksis, hvorefter antenner kun kan opsættes på  

 fredede bygninger, når de er godkendt af bygningsfredningsmyndigheden (Skov-  

 og Naturstyrelsen), også omfatter parabolantenner og lignende.
Solfangeranlæg  

 m.v. vil således også være omfattet.
 Normalt vil der kunne opnås tilladelse til opsætning af antenner og  

 parabolantenner, når indgrebet i den fredede bygning er minimalt, og antennen  

 ikke visuelt virker skæmmende på bygningen.
Til nr. 12 (§ 11, stk. 4) Ligesom det foreslås, at der inddrages en bredere kreds af interesserede i  

 bygningsfredningsspørgsmål i forbindelse med forslag til fredning og ændring  

 eller ophævelse af fredning, foreslås det, at offentligheden inddrages i  

 sager om tilladelse til nedrivning af en fredet bygning samt orienteres om  

 ministerens afgørelse.
Forslaget skal således ses i sammenhæng med  

 ændringsforslaget til § 6, stk. 4, § 7, stk. 2 og § 8, stk. 3.
Til nr. 13 (Kapitel 4 og 5) Til Kapitel 4 Overskriften ændres, idet kapitlet vedrører støtte til såvel fredede som  

 bevaringsværdige bygninger.
Den gældende lov indeholder to støtteordninger,  

 en statslig ordning, der administreres af Skov- og Naturstyrelsen og en  

 ordning, der administreres af Statens Bygningsfredningsfond.
Med forslaget følges Statsrevisorernes henstilling til Folketinget om at  

 slå de to ordninger sammen.
Med sammenlægningen opretholdes de nuværende  

 støttemuligheder og samles i en bestemmelse, § 16,  

 »støttekataloget«.
Dog udvides den nye støtteordning på enkelte  

 punkter, jf. nærmere under afsnit 4.6. og § 16 med bemærkningerne hertil.
 Ved sammenlægningen af de to eksisterende statslige støtteordninger  

 foreslås, at Det særlige Bygningssyn indsættes som det overordnede rådgivende  

 organ for miljø- og energiministeren, (Skov- og Naturstyrelsen), i  

 principielle spørgsmål om erhvervelse af fast ejendom, jf. § 23, stk. 5.  

 Samtidig vil styrelsen på normal vis indhente den nødvendige godkendelse af  

 handelsvilkårene i Told- og Skattestyrelsen og i øvrigt følge bestemmelserne  

 for køb og salg af fast ejendom ved erhvervelsessager.
 Til § 16, stk. 1 nr. 1 Statens støttemuligheder omfatter som  

 hidtil støtte til bygningsarbejder på fredede bygninger.
 Til § 16, stk. 1, nr. 2 Fredning af især større bygningsanlæg  

 rejser ofte spørgsmålet om, hvilke bygningsmæssige ændringer, der i fremtiden  

 kan gennemføres, uden at fredningsværdierne går tabt.
Bestemmelsen i lovforslagets § 16, stk. 1, nr. 2 er ny og sikrer ejeren af  

 en bygning og Skov- og Naturstyrelsen mulighed for allerede inden fredningen  

 gennemføres, at danne sig et billede af fremtidige ombygnings- og  

 ændringsmuligheder i respekt af fredningen.
Dette forudsætter, at der forud  

 for beslutning om at frede foretages en belysning af bygningernes aktuelle  

 tilstand og istandsættelsesbehov og deres anvendelses- og  

 ombygningsmuligheder.
Resultatet kan være en handlingsplan, der belyser de  

 byggearbejder, det vil være muligt og nødvendigt at udføre af hensyn til  

 bygningens fremtidige indretning og anvendelse.
 Da de hidtidige bestemmelser om økonomisk støtte ikke giver hjemmel til  

 afholdelse af udgifter til at udarbejde sådanne handlingsplaner for endnu  

 ikke fredede bygninger, er der med dette forslag skabt hjemmel til, at der  

 kan afholdes udgifter til udarbejdelse af handlingsplaner for bygninger, der  

 påtænkes fredet.
 Til § 16, stk. 1 nr. 3 Bortset fra at det nu er miljø- og  

 energiministeren, der kan yde støtte til bevaring af inventar i  

 bevaringsværdige bygninger og ikke Statens Bygningsfredningsfond, svarer  

 bestemmelsen til den gældende lov.
En fredning omfatter, med mindre andet er tilkendegivet i  

 fredningsbeslutningen, også mur og nagelfast inventar.
Løsøre omfattes  

 derimod ikke af en bygningsfredning, men løsøre kan være af stor betydning  

 for det arkitektoniske og kulturhistoriske helhedsindtryk af et  

 bygningskompleks.
Dette er baggrunden for reglen, som er en videreførsel af  

 den gældende lovs § 16, stk. 2 og § 17. Inventarstøtte er hidtil blevet ydet  

 gennem Statens Bygningsfredningsfond i medfør af § 17.
Inventarstøtte er kun ydet i ganske få tilfælde, som eksempelvis på  

 herregården Sæbygård, Sæby kommune og på Ledreborg Slot, Roskilde kommune,  

 hvor der er sket opkøb af inventar med efterfølgende overdragelse til en fond  

 med det formål at fastholde og sikre inventaret på stedet.
Denne praksis  

 rummer lovforslaget mulighed for at videreføre.
Det skal bemærkes, at støtte  

 til sikring af inventar naturligvis må forudsætte, at der etableres en  

 ordning, hvorefter spørgsmålet om inventarets fremtidige tilknytning til den  

 pågældende bygning er løst på betryggende måde.
 Til § 16, stk. 1 nr. 4 Bestemmelsen svarer til den gældende lovs §  

 25, stk. 4.
Bestemmelsen fastholder hjemmel til fortsat at støtte foreninger på det  

 bygningskulturelle område.
Efter forslagets § 23 og § 24 kan miljø- og  

 energiministeren give en landsdækkende forening ret til at få forelagt  

 fredningsforslag for Det særlige Bygningssyn og til i særlige tilfælde at  

 forhindre nedrivning eller væsentlige ombygninger af en fredningsværdig  

 bygning ved, at ministeren forpligtes til at sætte de midlertidige  

 retsvirkninger i kraft efter § 6. Dette vil være tilfældet, hvor der er fare  

 for, at fredningsværdierne går tabt.
Efter forslaget har ministeren mulighed  

 for at støtte en sådan forening økonomisk.
Der er hidtil ydet et årligt  

 tilskud på finansloven på kr. 150.000 til Landsforeningen for Bygnings- og  

 Landskabskultur.
Til § 16, stk. 1, nr. 5 Raadvad Centeret modtager i dag støtte via  

 finansloven på kr. 500.000 årligt.
Det er hensigten, at centeret eller  

 tilsvarende centre fortsat skal kunne modtage støtte herunder til varetagelse  

 af informations- og uddannelsesopgaver på bygningsfrednings- og  

 bevaringsområdet.
 Til § 16, stk. 1, nr. 6 Det vil fortsat være kommunerne, der har  

 ansvaret for udpegning og administration af bevaringsværdige bygninger.  

 Støtte til bevaringsværdige bygninger vil som alt overvejende hovedregel  

 skulle ske gennem de i § 16, stk. 1, nr. 7, nævnte lokale bevaringsråd eller  

 lignende i kommuner, der har udpeget de bevaringsværdige bygninger i  

 kommuneplanen eller sikret dem i lokalplanlægningen.
Med bestemmelsen i nr. 6 opretholdes imidlertid Statens  

 Bygningsfredningsfonds hidtidige mulighed for, at staten kan yde direkte  

 støtte enten som lån til større arbejder eller som tilskud til byggearbejder  

 på bevaringsværdige bygninger.
Dette forudsætter alene at ville ske i helt  

 særlige tilfælde eksempelvis, hvis Det særlige Bygningssyn ikke finder en  

 bygning fredningsværdig, men i høj grad bevaringsværdig.
 Til § 16, stk. 1, nr. 7 Reglen i nr. 7 giver miljø- og  

 energiministeren (Skov- og Naturstyrelsen) hjemmel til at støtte lokale  

 bevaringsråd eller lignende, der har til formål at yde støtte til konkrete  

 byggearbejder på bevaringsværdige bygninger.
 Det er op til den enkelte kommunalbestyrelse, hvorvidt der skal etableres  

 et lokalt bevaringsråd med en tilknyttet økonomisk støtteordning.
 Der er i 1995 af Statens Bygningsfredningsfond årligt ydet en samlet  

 støtte på ca. 2.7 mio. kr. til bevaringsværdige bygninger, fortrinsvis i form  

 af rentelette lån.
 I embedsmandsrapporten om »Fredede og bevaringsværdige  

 bygninger« anbefales det, at der ved førstkommende ændring af  

 byfornyelseslovgivningen også skabes mulighed for, at de lokale fonde, puljer  

 o.lign. kan modtage økonomisk støtte fra staten ved anvendelse af en del af  

 den kommunale byfornyelsesramme. jf. under afsnit 4.6. (Den kommende  

 byfornyelseslovgivning).
Til § 16, stk. 2 Støtten kan gives i form af lån, kontante  

 tilskud, sagkyndig bistand og projektudarbejdelse eller materialer.
Disse  

 støttemuligheder er nærmere omtalt i embedsmandsrapporten »Fredede og  

 bevaringsværdige bygninger«, kapitel 3.
 Til § 16, stk. 3 Forslaget er en konsekvens af sammenlægningen af  

 Statens Bygningsfredningsfond og miljø- og energiministerens hidtidige  

 støtteordninger og overførelsen af fondens hidtidige opgaver til miljø- og  

 energiministeren, jf. lovforslagets kapitel 4.
Det forudsættes, at miljø- og energiministeren (Skov- og Naturstyrelsen)  

 indenfor den bevillingsmæssige ramme til støtte til fredede og  

 bevaringsværdige bygninger efter de almindelige gældende regler kan købe,  

 forvalte og sælge nedrivnings- og forfaldstruede fredede og bevaringsværdige  

 bygninger.
Eksempelvis skal miljø- og energiministeren (Skov- og  

 Naturstyrelsen) kunne købe en sådan bygning for at sikre dens  

 fredningsværdier ved at gennemføre en restaurering, som samtidig kan fremstå  

 som et godt eksempel for andre bygningers istandsættelse og restaurering.
For så vidt angår salg kan miljø- og energiministeren (Skov- og  

 Naturstyrelsen), hvor det i særlige tilfælde findes uhensigtsmæssigt, undlade  

 offentligt udbud under forudsætning af, at told- og skattemyndighederne  

 godkender salgsprisen.
En sådan særlig situation kan eksempelvis foreligge,  

 hvor lokalsamfundet ved en forening eller lignende vil overtage bygningen og  

 gennem sin virksomhed arbejde for dens vedligeholdelse og opretholdelse på  

 længere sigt, og hvor det må antages, at de afholdte udgifter til  

 istandsættelsen ikke vil kunne dækkes ved et almindeligt salg.
 Til § 16, stk. 4 Bestemmelsen er ny og knytter sig navnlig til  

 støtteordningen efter nr. 7 om støtte til lokale bevaringsråd.
 Reglerne for støtteordningen vedrørende nr. 7 om støtte til lokale  

 bevaringsråd udarbejdes med baggrund i lovforslaget og den kommende  

 byfornyelseslovgivning i samarbejde mellem Boligministeriet og Miljø- og  

 Energiministeriet og vil omfatte de lokale bevaringsråds oprettelse og deres  

 administration af støttemidler til bevaringsværdig bebyggelse.
 I reglerne vil der blive fastlagt nærmere retningslinier for anvendelsen  

 af støttemidlerne, således at det sikres, at de bevaringsværdige bygninger  

 ikke mister deres særlige bevaringskvaliteter.
Reglerne vil indeholde nærmere retningslinier om, i hvilket omfang de  

 lokale råd skal indgive årsregnskab og beretning om støttemidlerne, om  

 proceduren i forbindelse med støttesagernes behandling, herunder om krav til  

 ansøgningers udformning og indhold, dokumentation for udførte arbejder,  

 udbetaling af støtte, tilbagebetaling af lån mv.
Reglerne kan endvidere  

 fastlægge standardvilkår for modtagelse af støtte.
Myndighedernes adgang til  

 tilsyn og kontrol kan endvidere fremgå heraf.
 Til § 16, stk. 5 Forslaget svarer til §16, stk. 4, i den gældende  

 lov.
Til § 16, stk. 6 Med bestemmelsen forudsættes den hidtidige  

 ordning opretholdt, hvorefter Statens Bygningsfredningsfonds indtægter  

 (primært renter og afdrag på lån samt provenue ved salg af fondens ejendomme)  

 indgår i den fortsatte støttevirksomhed efter lovforslagets § 16. Det vil  

 sige, at indtægterne som hidtil, vil indgå i den samlede sum af støttemidler  

 i den sammenlagte ordning.
Bevillingen til den nye samlede støtteordning  

 forhøjes på de årlige finanslove, svarende til de forventede renter og afdrag  

 på lån ydet til ejerne af fredede og bevaringsværdige bygninger.
Beløbet vil  

 blive reguleret årligt på finanslovsforslaget i overensstemmelse med de  

 seneste skøn over renteindbetalinger og afdrag, som modtages af Kongeriget  

 Danmarks Hypotekbank og regnskabsføres på henholdsvis finanslovens § 37.  

 Renter og § 7.12.12 Afdrag på lån under bestyrelse af Kongeriget Danmarks  

 Hypotekbank og Finansforvaltning.
Ligesom efter den gældende ordning for Statens Bygningsfredningsfond  

 overføres uforbrugte midler til det følgende finansår.
På denne måde  

 opretholdes adgangen til til stadighed at have midler til rådighed til brug  

 for opkøb af ejendomme.
Til Kapitel 5 Kapiteloverskriften er ændret, da det foreslåede nye kapitel 5 indeholder  

 lovens bestemmelser om bevaringsværdige bygninger.
 Til § 17 Bestemmelsen afgrænser de bygninger, som kan modtage  

 støtte efter § 10, stk. 1, nr. 7.
Det forudsættes efter § 17, at kommunalbestyrelsen som et led i  

 kommuneplanlægningen kan beslutte, hvilke bygninger der er bevaringsværdige.  

 Beslutningen skal fremgå af kommuneplanen.
Kommunalbestyrelsen kan også ved  

 et nedrivningsforbud i en lokalplan/byplanvedtægt beslutte, hvilke bygninger  

 der kan modtage økonomisk støtte.
 Retsvirkningen af, at en bygning er registreret »bevaringsværdig  

 bygning« er, at der kan gives støtte efter § 16, stk. 1 nr. 7 (og efter  

 den kommende byfornyelseslovgivning), og at disse bygninger, der er  

 registreret i en kommuneplan, er omfattet af den særlige procedure i § 18 om  

 inddragelse af offentligheden i beslutningen om, hvorvidt en sådan bygning  

 skal bevares ved gennemførelse af en lokalplan eller om bygningen - efter  

 ejerens ønske - kan rives ned.
 Grundlaget for kommunalbestyrelsens beslutning i planlægningen om en  

 bygning er bevaringsværdig kan f.eks. være:
- en kortlægning og registrering af bymiljøer og bygninger i kommunen som  

 helhed, gennemført efter bevaringssystemet SAVE.
Dette anbefales i  

 embedsmandsrapporten om »Fredede og bevaringsværdige bygninger«, - andre by- og bygningskulturelle undersøgelser, f.eks  

 bygningsregistranter, - udtalelser fra Det særlige Bygningssyn om bygningers bevaringsværdighed, - gældende kommuneplaner med målsætninger eller retningslinier for  

 bevaring af bymiljøer og bebyggelser, - gældende lokalplaner og byplanvedtægter med bestemmelser om, at  

 bygninger ikke må nedrives, ombygges eller ændres uden tilladelse fra  

 kommunalbestyrelsen, - gældende bevaringsdeklarationer efter den tidligere byggelovs § 43, stk.  

 1, litra c, hvorefter bygningers ydre fremtræden ikke må ændres uden  

 tilladelse fra kommunalbestyrelsen, - gældende bevaringsdeklarationer og bevaringsservitutter, bl.a. efter  

 bygningsfredningsloven, vedrørende bygninger, som ikke er fredet.
Det understreges, at det alene er kommunalbestyrelsen, der beslutter, på  

 hvilket grundlag udvælgelsen skal ske.
Udvælgelsen bør som anbefalet i  

 embedsmandsrapporten om »Fredede og bevaringsværdige bygninger«  

 træffes efter en vurdering af samtlige bygninger i kommunen.
Hermed sikres  

 samtidig det bedst mulige grundlag for støtte efter § 16. Skov- og  

 Naturstyrelsen vil sammen med Kommunernes Landsforening tilrettelægge et  

 vejledningsarbejde og herunder overveje, om der skal gennemføres pilotprojekt  

 om den bevarende lokalplanlovgivning (temalokalplanlægning).
Til § 18 Med den udvidede adgang for offentligheden til at fremkomme med  

 synspunkter i frednings- og bevaringsspørgsmål er den i § 18 foreslåede  

 høringsprocedure i sager om nedrivning af bevaringsværdige bygninger et  

 centralt element.
Efter Boligministeriets Bygningsreglement kræver nedrivning af en bygning  

 med nogle nærmere bestemte undtagelser ikke særlig tilladelse.
Hvis ejeren af  

 en bygning ønsker at nedrive bygningen, skal han blot forinden indgive  

 anmeldelse herom til kommunalbestyrelsen, jf. bygningsreglementet kapitel  

 1.6. Har kommunalbestyrelsen ikke reageret inden 4 uger, for landbrugets  

 driftsbygninger dog 2 uger, kan bygningen nedrives.
 Den efter bygningsreglementet gældende frist suspenderes ved forslaget til  

 § 18, når der er tale om nedrivning af en bevaringsværdig bygning, dvs. en  

 bygning der er optaget som bevaringsværdig i kommuneplanen.
 Når en ejer af en bevaringsværdig bygning har indgivet anmeldelse om  

 nedrivning, skal kommunalbestyrelsen foretage offentlig bekendtgørelse heraf  

 og fastsætter en frist på mindst 4 uger for fremsættelse af indsigelser.
 Kommunen skal skriftligt underrette ejeren af bygningen om fristen for  

 indsigelser, og om at bygningen ikke kan nedrives før 2 uger efter udløbet af  

 høringsfristen, medmindre kommunen forinden meddeler ejeren, at bygningen  

 ikke kan nedrives.
 Udpegningen af en bevaringsværdig bygning i en kommuneplan indebærer altså  

 ikke et nedrivningsforbud, men alene en forlængelse af den efter  

 bygningsreglementet gældende frist.
 Høringen skal medvirke til at give kommunalbestyrelsen et bedre  

 beslutningsgrundlag, hvor både lokalpolitiske og kulturfaglige synspunkter  

 kommer frem.
 Når fristen er udløbet, skal kommunen inden 2 uger tage stilling til, om  

 bygningen skal søges bevaret efter planlovens regler om lokalplanforslag.  

 Hvis kommunalbestyrelsen finder, at bygningen bør bevares og ikke nedrives,  

 kan den udstede et foreløbigt forbud efter planlovens § 14 med henblik på  

 offentliggørelse af forslag til en lokalplan, som sikrer bygningen bevaret.
Den særlige høringsprocedure i forbindelse med spørgsmålet om nedrivning  

 gælder ikke for bygninger, der er omfattet af et forbud mod nedrivning i en  

 byplanvedtægt eller lokalplan, fordi kommunalbestyrelsen allerede kan  

 modsætte sig nedrivningen med hjemmel i planens bestemmelser.
Vil  

 kommunalbestyrelsen tillade nedrivning, skal der meddeles dispensation eller  

 udarbejdes lokalplan, hvorved offentligheden bliver inddraget efter  

 planlovens regler om offentliggørelse m.v.
Til nr. 14. (§ 20, stk. 2) I overensstemmelse med Miljø- og Energiministeriets Natur- og  

 Miljøpolitiske Redegørelse 1995 har Skov- og Naturstyrelsen i stigende omfang  

 udarbejdet temagennemgange af enkelte kategorier af bygninger som grundlag  

 for en vurdering af fredningsforslag.
F.eks. er der gennemført  

 temagennemgange for DSB's stationsbygninger, mejerier efter 1880,  

 industribygninger i København, folkeskolens bygninger opdelt i perioderne før  

 og efter 1900 samt udvalgte arkitekters byggerier.
Gennem udførelse af temagennemgangene tilvejebringes viden om og grundlag  

 for udvælgelse af de bedste og mest repræsentative bygninger indenfor sin  

 kategori.
Herved tilvejebringes et overblik over emnets bygninger, som i sig  

 selv kan have interesse, og der tilvejebringes en viden om, hvilke bygninger,  

 der har fredningsværdier.
Arbejdet gennemføres i vidt omfang i samarbejde med instanser udenfor  

 Miljø- og Energiminsteriet og ved hjælp af køb af tjenesteydelser af  

 konsulenter.
Der vil være behov for løbende at foretage temagennemgang især  

 indenfor hovedområderne: landbrugets bygninger, industriens bygninger,  

 offentlige bygninger og boligbebyggelse.
I øjeblikket foregår bl.a.  

 indsamling af viden om landbrugets bygninger 1850-1940 med henblik på  

 vurdering af eventuel fredning af bondegårde fra denne periode.
En netop  

 gennemført temagennemgang af mejerier har resulteret i forslag om fredning af  

 4 af de ca. 1700 opførte mejerier.
Indenfor det offentlige byggeri er  

 folkeskolens bygninger fra perioden 1850-1900 ved at forfalde eller blive  

 ombyggede i et sådant omfang, at fredningsværdier forsvinder.
Der er derfor  

 igangsat en temagennemgang om emnet.
Også den nyere tids byggeri er udsat for  

 store ændringer og tab af fredningsværdier, hvilket resulterer i  

 fredningsforslag.
Der gennemføres derfor også temagennemgange af nyere  

 bygninger f.eks. en igangværende om arkitekt Mogens Lassens boligbyggeri.
Til nr. 15 (§ 20, stk. 3 og 4) Miljø- og energiministeren kan i samarbejde med kommunerne foretage  

 kortlægninger og registreringer af by- og bygningsbevaringsinteresserne til  

 brug for de enkelte kommunalbestyrelsers arbejde med kommune- og lokalplaner.
Kortlægningen og registreringen af bevaringsværdier har siden 1989 været  

 gennemført - oprindeligt af Planstyrelsen, senere af Skov- og Naturstyrelsen  

 - efter SAVE-systemet, som er udviklet i Miljø- og Energiministeriet.  

 Kortlægningen og registreringen er hidtil udført i et tæt samarbejde mellem  

 den pågældende kommune og Skov- og Naturstyrelsen.
Det har været frivilligt,  

 om en kommune ville indgå i dette samarbejde.
Sådan skal det også være  

 fortsat.
Det vigtigste formål med SAVE-systemet er at få tilvejebragt et grundlag  

 for varetagelse af by- og bygningsbevaringsinteresserne i den kommunale  

 planlægning og administration.
På en ensartet og forholdsvis enkel måde  

 kortlægges, registreres og bearbejdes oplysninger og viden om de historiske  

 bymiljøer, bebyggelser og bygninger.
Deres arkitektoniske kvaliteter og  

 kulturhistoriske interesse m.m. vurderes med henblik på deres bevaring.  

 Registreringen af bygninger omfatter som hovedregel alene bygninger opført  

 før 1940.
Et andet hovedformål med SAVE-systemet er at informere offentligheden om  

 resultaterne af kortlægningen og registreringen, således at der kan skabes en  

 bred forståelse for bevaring af de arkitektoniske og kulturhistoriske  

 værdier, som byer og bygninger repræsenterer.
Systemet indeholder derfor også  

 en metode til udarbejdelse af publikationer i form af  

 »kommuneatlas«, »byatlas« og »bydelsatlas«, som  

 er udgivet af Planstyrelsen og senere Skov- og Naturstyrelsen.
Kommunerne, de lokale museer og interesseorganisationer er repræsenteret i  

 følgegrupper for de enkelte projekter.
De fleste større opgaver udføres af  

 konsulentfirmaer, så vidt muligt med regional tilknytning.
Ministeriet har  

 hidtil afholdt de væsentligste udgifter ved projekternes gennemførelse, der i  

 gennemsnit beløber sig til omkring 1,3 mio. kroner pr. projekt, hvoraf  

 kommunerne typisk har afholdt cirka 60.000 kr.
Det er hensigten, at kommunalbestyrelsen i det videre registreringsarbejde  

 skal bære en større andel af udgifterne til såvel registrering af bygninger  

 som udgivelse af atlas.
Der er hidtil gennemført kortlægnings- og  

 registreringsprojekter i 45 kommuner.
Skov- og Naturstyrelsen skønner, at det  

 fagligt vil være hensigtsmæssigt at gennemføre projekter i yderligere 55  

 kommuner, som har forholdsvis store koncentrationer af by- og  

 bygningsbevaringsværdier.
Herefter vil over halvdelen af landets bygninger  

 opført før 1940 være registreret og vurderet, og de fleste værdifulde  

 historiske bymiljøer vil være kortlagt.
Det eventuelle yderligere  

 kortlægnings- og registreringsbehov vil løbende blive vurderet i lyset af de  

 indvundne erfaringer.
 Gennemføres denne strategi vil ca. 100 kommuner have fået gennemført  

 kortlægnings- og registreringsprojekter efter SAVE-systemet.
 Med lovforslaget lovfæstes i § 20, stk. 4 den praksis, hvorefter miljø- og  

 energiministeren ca. hver fjerde år udarbejder en fortegnelse over de fredede  

 bygninger, jf. afsnit 2.3.1 i de almindelige bemærkninger.
Til nr. 16 (§ 21, stk. 2) Forslaget er en konsekvens af, at kommuneplanloven blev ændret til  

 planloven ved lov nr. 388 af 6. juni 1991, lov om planlægning.
 Miljø- og Energiministeriet vil som nævnt udsende en vejledning til  

 kommunerne med eksempler på, hvordan lokalplaner med bevaringsformål kan  

 udarbejdes med baggrund i SAVE-registreringen.
Til nr. 17 (§ 23, stk. 1, 4. pkt.) Efter den gældende lov skal Det særlige Bygningssyns indstilling så vidt  

 muligt foreligge, forinden der sker underretning af bl.a. ejeren efter § 6,  

 stk. 1, hvorved de midlertidige retsvirkninger indtræder.
De midlertidige retsvirkninger kan dog i særlige tilfælde sættes i kraft,  

 forinden sagen forelægges for Det særlige Bygningssyn.
Underretning efter §  

 6, stk. 1, kan således straks ske, når formålet med fredningen ellers ville  

 forspildes.
Dette vil eksempelvis være tilfældet, hvis en fredningsværdig  

 bygning umiddelbart er truet af nedrivning, og der derfor ikke er tid til at  

 afvente den sædvanlige procedure.
Det er i dag ministerens (Skov- og  

 Naturstyrelsens) vurdering, hvorvidt et fredningsforslag skal have  

 retsvirkning for ejeren, før Det særlige Bygningssyn har udtalt sig.
 For at styrke en landsdækkende forenings indflydelse på fredningsarbejdet  

 foreslås det, at foreningen, når den finder at en fredningsværdig bygning er  

 umiddelbart truet af nedrivning eller væsentlig ombygning, kan forpligte  

 ministeren (Skov- og Naturstyrelsen) til at sætte de midlertidige  

 retsvirkninger i kraft ved at foretage underretning efter § 6, stk. 1,  

 forinden Det særlige Bygningssyn har udtalt sig.
 Det forudsættes, at det fortsat er hovedreglen, at Det særlige  

 Bygningssyns indstilling skal foreligge, forinden der sker underretning efter  

 § 6, stk. 1.
Til nr. 18 (§ 23, stk. 4) Forslaget er en konsekvens af forslaget til ændring af § 6, stk. 3, som  

 præciserer, at der også under behandlingen af et fredningsforslag kan  

 meddeles tilladelse til bygningsarbejder på bygninger under fredning, jf.  

 bemærkningerne til forslagets§ 6, stk. 3.
 Ansøgninger om sådanne bygningsarbejder skal forelægges Det særlige  

 Bygningssyn til udtalelse.
Efter aftale med Det særlige Bygningssyn er mindre indgribende  

 bygningsarbejder blevet forelagt Det særlige Bygningssyn til orientering.  

 Større og principielle bygningsarbejder forelægges derimod altid  

 Bygningssynet forud for stillingtagen til ansøgningen.
Denne praksis, der  

 skal ses i sammenhæng med et meget stort antal byggesager efter lovens§ 10,  

 stk. 1, og 3-månders fristen for stillingtagen til ansøgninger, jf. § 10,  

 stk. 4, opretholdes.
Der indkommer årligt ca. 1.600 ansøgninger om bygningsændringer.
Heraf  

 skønnes ca. 60 at vedrøre større eller principielle bygningsarbejder.
Til nr. 19 (§ 23, stk. 5) Efter de gældende regler skal ministeren forelægge alle spørgsmål om  

 fredning, om ændring af en frednings omfang samt ophævelse af en fredning,  

 ansøgninger om nedrivning samt ansøgninger om bygningsarbejder for Det  

 særlige Bygningssyn.
Som følge af den foreslåede sammenlægning af Statens  

 Bygningsfredningsfonds og miljø- og energiministerens støtteordninger og  

 overførelse af fondens hidtidige opgaver til miljø- og energiministeren, jf.  

 indledningen til bemærkningerne til forslagets kapitel 4, foreslås Det  

 særlige Bygningssyns rådgivning udvidet til også at omfatte principielle  

 spørgsmål vedrørende støttevirksomheden efter forslagets § 16, herunder  

 specielt køb af fredede eller bevaringsværdige ejendomme, køb af begrænsede  

 rettigheder samt ydelse af større lån til bygningsarbejder på fredede og  

 bevaringsværdige bygninger.
Til nr. 20 (§ 23, stk. 7) Der er alene tale om en præcisering af, at loven angår såvel  

 bygningsfrednings- som bygningsbevaringsspørgsmål.
Til nr. 21 (Kapitel 8, § 24) I overensstemmelse med den øvrige lovgivning under Miljø- og  

 Energiministeriets område henlægges beføjelserne i loven til ministeren.  

 Ministeren kan herefter delegere sine beføjelser efter loven til Skov- og  

 Naturstyrelsen.
Med § 24, stk. 2 videreføres den nuværende adgang for ministeren til at  

 fastsætte nærmere regler om adgangen til at påklage Skov- og Naturstyrelsens  

 afgørelser, herunder at de skal være endelige.
Dette er sket efter den  

 gældende lov for så vidt angår styrelsens afgørelser i sager efter § 10 om  

 godkendelse af bygningsarbejder på fredede bygninger.
Skov- og  

 Naturstyrelsens afgørelse om at en bygning skal fredes kan efter den gældende  

 delegationsbekendtgørelse påklages til miljø- og energiministeren.  

 Klagefristen er 4 uger fra den dag afgørelsen er offentlig bekendtgjort.  

 Denne ordning agtes opretholdt.
 Med § 24, stk.3, og stk. 4, bemyndiges ministeren til at give en  

 landsdækkende forening på det bygningskulturelle område ret til at få  

 forelagt fredningsforslag for Det særlige Bygningssyn med den virkning, at  

 ministeren skal foretage underretning efter § 6 om fredningsforslaget, hvis  

 Bygningssynet afgiver en positiv udtalelse.
 Hidtil har Skov- og Naturstyrelsen forelagt alle henvendelser om fredning  

 af en bygning for Det særlige Bygningssyn efter at forslaget er belyst og  

 undersøgt evt. ved en temagennemgang.
 Forslaget indebærer, at den landsdækkende forening får et retskrav på, at  

 fredningsforslag forelægges for Bygningssynet.
Et formål med lovforslaget er at inddrage offentligheden herunder  

 bevaringsforeninger yderligere i fredningsarbejdet.
Miljø- og  

 energiministeren får derfor mulighed for at give en landsdækkende forening på  

 bygningskulturområdet ret til at få forelagt fredningsforslag for Det særlige  

 Bygningssyn.
Forslaget er inspireret af naturbeskyttelsesloven, hvor en  

 fredningssag kan rejses ved, at Danmarks Naturfredningsforening indsender et  

 fredningsforslag til fredningsnævnet, som bekendtgør forslaget.
Forslaget  

 skal ses i sammenhæng med forslaget til ny § 23, stk. 1, pkt. 4.
 Det nærmere indhold af denne ret til at få forelagt sager for Det særlige  

 Bygningssyn vil blive fastlagt af ministeren i forbindelse med bemyndigelsens  

 anvendelse.
 Det må forventes, at gennemførelsen af en sådan ret for en landsdækkende  

 forening til at forberede og få forelagt sager for Det særlige Bygningssyn  

 vil forudsætte et statslig tilskud til foreningen.
 Forslag til bygningsfredning skal forelægges for Det særlige Bygningssyn,  

 som skal fremkomme med en positiv indstilling, før forslaget kan fremmes.  

 Afgiver Bygningssynet en positiv indstilling, vil Skov- og Naturstyrelsen  

 underrette ejeren af bygningen om, at den påtænkes fredet.
I sager hvor den pågældende forening finder, at øjeblikkelig underretning  

 er nødvendig for at undgå at en fredningsværdig bygning rives ned eller  

 ombygges væsentligt, skal Skov- og Naturstyrelsen efter § 6 underrette ejeren  

 med den retsvirkning, at den ikke kan rives ned eller ombygges, før der er  

 taget stilling til, om fredningen skal gennemføres.
Der henvises til nr. 18  

 og bemærkningerne hertil.
Til § 25 Forslaget er stort set en videreførelse af bestemmelsen i  

 den gældende lov.
Dog ophæves bestemmelsen i § 25, stk. 2 i den gældende lov  

 som overflødig, idet den alene opregner de opgaver, ministeren allerede er  

 forpligtet til at løse.
Der er således alene tale om en modernisering.  

 Bestemmelsen i den gældende lovs § 25, stk. 4 om støtte til foreninger er  

 flyttet til forslagets § 16.
Til nr. 22 (§ 28) Forslaget præciserer den hidtidige fortolkning, nemlig at betingelser er  

 bindende, uanset om disse er knyttet til en tilladelse eller et samtykke  

 (efter§ 27).
Til nr. 23 (§ 29) Forslaget præciserer den hidtidige administrative praksis, hvorefter ikke  

 kun en tilladelse, men også et samtykke bortfalder, såfremt den/det ikke er  

 udnyttet inden 5 år fra meddelelsen.
Til nr. 24 (§ 33 a og § 33 b) Til § 33 a Danmark har i henhold til kgl. resolution af 6. juli 1987 ratificeret  

 konventionen om bevaring af Europas arkitekturarv af 3. oktober 1985  

 (Granadakonventionen).
Konventionen, som er ratificeret af de fleste af Europarådets  

 medlemslande, indeholder en række krav til landenes lovgivning om sikring af  

 arkitekturarven, herunder de fredede bygninger.
Ifølge artikel 4.2 skal de  

 enkelte landes lovgivning indeholde en nærmere beskrevet regulering med  

 henblik på at forhindre hærværk, forfald eller nedrivning af fredede  

 bygninger.
 Det har hidtil været antaget, at disse hensyn kunne varetages gennem  

 håndhævelse af lovens § 9 om at fredede bygninger skal holdes i forsvarlig  

 stand, herunder tæt på tag og fag, af vilkår og bevaringsdeklarationer  

 knyttet til statslig støtte og endelig gennem ministerens adgang til at nægte  

 nedrivning af fredede bygninger mod ejerens krav på statslig overtagelse af  

 ejendommen.
 Artikel 4.2 nævner imidlertid direkte adgangen til ekspropriation som et  

 redskab til at sikre førnævnte hensyn.
 Under hensyn til, at der nu sker en mere gennemgribende revision af loven,  

 findes det rigtigst, at der hermed indsættes en direkte adgang til  

 ekspropriation.
Med forslaget får staten hermed adgang til at ekspropriere en fredet  

 bygning, hvis der eksempelvis er tale om grov misrøgt af bygningen.
Holdes en  

 bygning tæt på tag og fag, som det er foreskrevet i loven, men hvor voldsomt  

 forfald, vold eller hærværk indebærer, at væsentlige fredningsværdier  

 alligevel risikerer at gå tabt, vil ejendommen kunne kræves overtaget.
 Ekspropriationsadgangen skal således ikke anvendes som led i håndhævelse  

 af loven eller i forbindelse med en ejers ønske om at rive en fredet bygning  

 ned, men alene anvendes i de helt undtagelsesvise tilfælde, hvor der er tale  

 om at sikre væsentlige nationale værdier, som ellers af førnævnte grunde  

 risikrerer at gå tabt, og hvor ejeren ikke ønsker at sælge ejendommen.
 Til § 33 b Bestemmelsen svarer til § 19a, stk. 1, 4 og 5 i den  

 gældende lov med den redaktionelle ændring, at § 19 a, stk. 2 og 3, om straf  

 for juridiske personer er flyttet til strafbestemmelsen, § 34. Miljø- og  

 energiministeren har i medfør af den gældende lovs § 19 a udstedt  

 bekendtgørelse nr. 589 af 27. juni 1994 om fremgangsmåden ved indeholdelse i  

 løn m.v. for misligholdte lån ydet af Statens Bygningsfredningsfond.
Til nr. 25 (§ 34) Der er tale om en modernisering svarende til miljø- og energiministeriets  

 øvrige nyere lovgivning.
Til nr 26 (§ 34 a) Bestemmelsen svarer til de øvrige bestemmelser i miljø -og  

 energiministeriets lovgivning, hvorefter der er udpantningsret for  

 lovhjemlede selvhjælpshandlinger.
Der kan således foretages udlæg for kravet.
Til nr. 27 Miljøministeriet og Energiministeriet blev ved kongelig resolution af 27.  

 september 1994 sammenlagt til Miljø- og Energiministeriet.
Som følge heraf  

 ændres »miljøministeren« til »miljø- og energiministeren«  

 overalt i bygningsfredningsloven.
Til § 2 (Planloven § 11, stk. 6) Efter bestemmelsen i planlovens § 11, stk. 6, kan kommuneplanen, hvis  

 kommunalbestyrelsen ønsker det, indeholde retningslinier for andre forhold af  

 betydning for arealanvendelsen og bebyggelsesforholdene i kommunen end de  

 emner, der efter stk. 5 skal indgå i rammerne.
Forslaget præciserer, at kommunalbestyrelsen kan udpege bygninger og  

 bymiljøer i kommunen, som kommunalbestyrelsen finder bevaringsværdige.
Det er  

 kommunalbestyrelsen, der afgør, hvilke bygninger der udpeges.
Betydningen af,  

 at en bygning er udpeget som bevaringsværdig i kommuneplanen, fastlægges ved  

 nærværende lovforslag.
At en kommune har udpeget bevaringsværdige bygninger i  

 kommuneplanen er således en betingelse for, at der kan ydes statslig støtte  

 efter bygningsfredningslovens § 16, stk. 1, nr. 7, jf. bemærkningerne hertil  

 samt afsnit 4.6 i de almindelige bemærkninger Disse råd kan herefter yde  

 støtte til bygningsarbejder på bevaringsværdige bygninger.
 Retsvirkningen af udpegningen vil for den enkelte ejer af en  

 bevaringsværdig bygning dels være, at ejeren efter ansøgning hos det lokale  

 bevaringsråd vil få mulighed for at opnå støtte til bygningsarbejder, dels at  

 ejeren må afvente en offentlig høring, hvis han ønsker at rive bygningen ned.  

 Der henvises til bemærkningerne til forslagets §§ 16 til 18.
Til § 3, stk. 2 Bestemmelsen indebærer, at Statens Bygningsfredningsfonds virksomhed,  

 herunder formue, tilgodehavender og forpligtelser i sin helhed overgår til  

 miljø- og energiministeren.
Tilbagebetalingen af lån, som fonden har ydet til  

 fredede og bevaringsværdige bygninger, samt afkast fra ejendomme mv., er  

 hidtil tilgået fonden og skal fremover indgå i den samlede bevilling, der er  

 afsat til støtteordningen efter § 16. Dette indbefatter de endnu ikke  

 definerede midler, som måtte være tilbage ved fondens nedlæggelse, og som har  

 været opretholdt som reserve til støtte og køb af forfaldstruede fredede og  

 bevaringsværdige bygninger.
I følge fondens regnskab for 1995 udgør  

 Bygningsfredningsfondens formue ultimo 1995 ca. 150 mio. kr.
Formuen er  

 sammensat af udlån (121 mio. kr.) til ejere af fredede og bevaringsværdige  

 bygninger, ejendomme for ca. 5 mio. kr. samt uudnyttede midler fra tidligere  

 finansår - i alt 150 mio. kr., som på finansloven for 1997 er ført til  

 indtægt for statskassen, under forudsætning af nærværende lovforslags  

 vedtagelse.
Til § 3, stk. 3 og 4 Statens Bygningsfredningsfond nedlægges straks ved lovens ikrafttræden.  

 Overgangsreglen fastlægger, hvem der skal færdigbehandle de sager, som  

 Statens Bygningsfredningsfond ved lovens ikrafttræden ikke har  

 færdigbehandlet.
Efter bestemmelsen skal alle verserende sager, dvs både  

 sager, hvor Statens Bygningsfredningsfond har meddelt tilsagn om støtte, som  

 ikke er udbetalt endnu, samt sager, hvor der er indgivet ansøgning men endnu  

 ikke taget stilling til, om der skal meddeles tilsagn, færdigbehandles af  

 miljø- og energiministeren, det vil i praksis sige Skov- og Naturstyrelsen.
Skriftlig fremsættelse Miljø- og energiministeren (Svend Auken):
 Jeg skal hermed tillade mig at fremsætte:
 Forslag til lov om ændring af lov om bygningsfredning og lov om  

 planlægning. (Offentlighed i frednings- og bevaringsarbejdet og støtte til  

 fredede og bevaringsværdige bygninger m.v.).
(Lovforslag nr.
L 166).
 Lovforslaget er sammen med det samtidig fremsatte lovforslag om regionale,  

 faglige råd ("kulturmiljøråd") en opfølgning af Folketingets  

 drøftelse 17. januar 1996 af regeringens kulturmiljøredegørelse.
 Det er et hovedformål med lovforslaget at sikre en øget offentlig  

 inddragelse i bygningsfrednings- og bevaringsarbejdet.
 Lovforslaget lægger den gældende arbejdsdeling mellem det statslige ansvar  

 for bygningsfredningen og det kommunale ansvar for bevaringsplanlægningen til  

 grund.
 Lovforslaget indebærer, at der fremover, udover de individuelle  

 orienteringer, skal ske offentlig annoncering i den lokale presse med frist  

 for indsigelser og bemærkninger, før der træffes beslutning om fredning af en  

 bygning, om ophævelse af fredning og om nedrivning af fredede bygninger.
Regeringen foreslår også, at miljø- og energiministeren kan tillægge en  

 landsdækkende forening på det bygningskulturelle område ret til at få  

 forelagt forslag om fredning af bygninger for Det særlige Bygningssyn, som  

 skal afgive positiv indstilling, før miljø- og energiministeren kan beslutte  

 en fredning.
Det hidtidige ret, som enhver har til at bringe fredningsemner i  

 forslag over for ministeriet, indskrænkes ikke herved, men den pågældende  

 landsdækkende forening får den yderligere mulighed for at tvinge miljø- og  

 energiministeren (Skov- og Naturstyrelsen) til at foretage underretning af  

 ejeren m.fl. om fredningsforslaget, hvorved der umiddelbart indtræder et  

 nedrivningsforbud for pågældende bygning.
 Det er fortsat ministeren (styrelsen), der træffer beslutning, om der skal  

 fredes efter, at Det særlige Bygningssyn har udtalt sig.
 Lovforslaget lægger op til en styrket inddragelse af  

 bygningsbevaringsspørgsmål i kommunernes kommune- og lokalplanlægning.  

 Lovforslaget indebærer ikke nye planlægningspligter for kommunerne, men  

 skaber mulighed for, at de i kommuneplanerne kan udpege  

 "bevaringsværdige bygninger", således at dette kan danne grundlag  

 for økonomisk støtte til ejere af disse bygninger.
 Når kommuneplanen har udpeget de "bevaringsværdige bygninger",  

 må kommunalbestyrelsen ikke tillade disse bygninger nedrevet, før der har  

 været gennemført en offentlig annoncering med henblik på indsigelser m.v..
Udpegningen af de "bevaringsværdige bygninger" i kommuneplanen  

 kan f.eks. ske på baggrund af "kommuneatlas" over  

 bevaringsværdierne i kommunen.
Bindende retningslinier for grundejerne kræver  

 fortsat en gennemførelse af en bevarende lokalplanlægning, som også efter  

 lovforslaget kan danne grundlag for økonomisk støtte.
Lovforslaget lægger også op til, at hovedreglen om, at bygninger skal være  

 100 år, før de fredes ændres til 50 år.
Dette ligger i forlængelse af de  

 seneste års praksis, og vil være nødvendig for at sikre nyere bygninger, som  

 i dag er mere truet end tidligere.
Regeringen lægger vægt på, at loven  

 fortsat skal have et antikvarisk sigte, men mener, at det med rimelig  

 sikkerhed kan vurderes, om en 50-årig bygning repræsenterer blivende  

 arkitektoniske og kulturhistoriske værdier.
 Lovforslaget lægger på den anden side også op til, at det gøres lettere at  

 ophæve fredninger af bygninger, hvor fredningsværdierne er gået tabt eller  

 ikke længere indeholder en væsentlig arkitektonisk eller kulturhistorisk  

 værdi.
Lovforslaget indeholder endvidere på baggrund af statsrevisorernes  

 henstilling til Folketinget forslag om sammenlægning af Statens  

 Bygningsfredningsfonds økonomiske støttemuligheder med Miljø- og  

 Energiministeriets støttemuligheder til en samlet støtteordning under  

 ministeriets administration.
Med sammenlægningen bibeholdes alle de  

 eksisterende støtteformål, som yderligere udvides.
 Som det fremgår af den gældende finanslov, vil de løbende  

 tilbagebetalinger af afdrag og renter på de lån, som Statens  

 Bygningsfredningsfond tidligere har bevilget, fortsat blive sikret for den  

 nye sammenlagte ordning.
 Efter regeringens opfattelse skaber sammenlægningen mulighed for en mere  

 målrettet støttepolitik for de fredede og bevaringsværdige bygninger, som  

 også understreget af det tværministerielle embedsmandsudvalg, som afgav  

 rapporten "Fredede og bevaringsværdige bygninger" i oktober 1996.
Lovforslaget forudsætter, at hovedparten af de således samlede statslige  

 støttemidler på ca. 45 mio. kr. årligt fortsat skal tilfalde de fredede  

 bygninger.
Lovforslaget skaber imidlertid mulighed for, at ministeren også  

 kan yde økonomisk støtte til etablering af lokale bevaringsfonde, puljer  

 o.lign., der under ledelse af lokale råd, bestyrelser el.lign. kan tildele  

 støtte til de bevaringsværdige bygninger, som kommunalbestyrelsen har udpeget  

 i kommune- eller lokalplanlægningen.
Disse lokale fonde, puljer o.lign. vil  

 også, som anbefalet af det omtalte tværministerielle embedsmandsudvalg, kunne  

 modtage støtte af byfornyelsesmidlerne efter det forslag om byfornyelse, som  

 regeringen agter at fremsætte i indeværende folketingssamling.
 Miljø- og Energiministeriet og Boligministeriet vil i fællesskab udarbejde  

 det nødvendige vejledningsmateriale til støtte for den lokale etablering af  

 sådanne puljer eller fonde.
Regeringen understreger i kulturmiljøredegørelsen behovet for at styrke de  

 håndværksmæssige forudsætninger for frednings- og bevaringsarbejdet.  

 Raadvad-Centeret, som modtager økonomisk støtte fra Miljø- og  

 Energiministeriet og Boligministeriet, er her centralt.
Regeringen har ikke  

 lagt sig fast på, hvordan en styrkelse kan gennemføres, men har noteret sig  

 det tværministerielle embedsmandsudvalgs anbefaling af en bredere  

 overvejelse.
Regeringen vil hermed lægge op til, at denne problematik  

 inddrages i Folketingets behandling af nærværende lovforslag.
 Idet jeg i øvrigt henviser til lovforslaget og bemærkningerne hertil, skal  

 jeg anbefale forslaget til Folketingets velvillige behandling.
Efter 2. behandling den 28. maj 1997 § 1 I lov om bygningsfredning, jf. lovbekendtgørelse nr. 81 af 10. februar  

 1986, som ændret ved § 14 i lov nr. 284 af 27. april 1994, foretages følgende  

 ændringer:
 1. Lovens titel affattes således:
 »Lov om bygningsfredning og bevaring af bygninger og  

 bymiljøer«.
 2.  § 1, stk. 3, affattes således:
»Stk. 3. Til fremme af lovens formål yder miljø- og  

 energiministeren vejledning med henblik på at sikre, at bygningsfrednings- og  

 bevaringsinteresserne tilgodeses i administrationen af planloven,  

 byfornyelsesloven og tilsvarende lovgivning.« 3. I § 1 indsættes som stk. 4:
»Stk. 4. Offentligheden inddrages i videst muligt omfang i  

 frednings- og bevaringsarbejdet.« 4. I § 3, stk. 1, ændres »100 år« til: »50  

 år«.
 5. § 6, stk. 1, nr. 3, affattes således:
 »3) amtsmuseumsrådet og det regionale faglige kulturmiljøråd,».
 6. I § 6, stk. 1, indsættes efter nr. 3 som nyt nummer:
 »4) en forening, som er bemyndiget efter § 24, stk. 3, og«.
 Nr. 4 bliver herefter nr. 5.
 7. § 6, stk. 3, affattes således:
»Stk. 3. Fra det tidspunkt, den i stk. 1 nævnte underretning  

 er kommet frem, må der ikke uden tilladelse fra miljø- og energiministeren  

 foretages bygningsarbejder og lignende, som går ud over almindelig  

 vedligeholdelse.
Reglerne i § 10 finder tilsvarende anvendelse.« 8. I § 6 indsættes som stk. 4:
»Stk. 4. Samtidig med underretningen efter stk. 1 foretager  

 miljø- og energiministeren offentlig bekendtgørelse af forslaget med  

 oplysning om fristen efter stk. 2.« 9. § 7, stk. 2, affattes således:
»Stk. 2. Miljø- og energiministeren underretter de i § 6,  

 stk. 1, nævnte personer, myndigheder, foreninger m.fl. om afgørelsen og  

 foretager offentlig bekendtgørelse herom.« 10. § 8, stk. 2 og 3, affattes således:
 »Stk. 2. Miljø- og energiministeren kan ophæve en fredning,  

 når fredningsværdierne er gået tabt eller ikke længere kan opretholdes.
Stk. 3. § 6, stk. 1, 2 og 4, og § 7 finder tilsvarende  

 anvendelse.« 11. I § 10, stk. 1, 2. pkt., indsættes efter  

 »lysinstallationer«: », antenner, parabolantenner«.
 12. § 11, stk. 4, affattes således:
»Stk. 4. § 6, stk. 1, 2 og 4, og § 7 finder tilsvarende  

 anvendelse.« 13. Kapitel 4 og 5 affattes således:
»Kapitel 4 Støtte til fredede og bevaringsværdige bygninger § 16. Miljø- og energiministeren kan yde støtte til:
 1) Bygningsarbejder på fredede bygninger.
 2) Sagkyndig bistand og projektudarbejdelse samt udarbejdelse af planer  

 for istandsættelse og fremtidig brug af bygninger, der er indstillet til  

 fredning af Det særlige Bygningssyn, jf. § 23, stk.1.
 3) Sikring af inventar i fredede bygninger, hvor inventaret ikke er  

 omfattet af fredningen i henhold til § 3, samt inventar i bevaringsværdige  

 bygninger, såfremt inventaret er af betydning for den kulturhistoriske helhed  

 eller har en særlig tilknytning til den pågældende bygning.
 4) Landsdækkende og lokale foreninger og lignende med bygningskulturelle  

 formål.
 5) Institutioner og lignende, der har til formål at bevare de  

 traditionelle bygningshåndværk og informere og vejlede om bygningskulturelle  

 spørgsmål m.v.
 6) Bygningsarbejder på bygninger, som ministeren finder bevaringsværdige.
 7) Lokale bevaringsråd eller lignende, der kan yde støtte til  

 bevaringsværdige bygninger, jf. § 17.
Stk. 2. Støtte kan ydes i form af lån, tilskud, sagkyndig bistand,  

 projektudarbejdelse eller materialer.
Støtten kan gøres betinget, herunder af  

 fastsættelse og tinglysning af særlige bevaringsbestemmelser, jf. § 15.
 Stk. 3. Til løsning af særlige frednings- og bevaringsopgaver kan  

 miljø- og energiministeren købe, forvalte, istandsætte og afhænde fast  

 ejendom, erhverve begrænsede rettigheder i sådanne samt modtage og forvalte  

 gaver og arv, herunder i form af kontante beløb.
 Stk. 4. Ministeren kan fastsætte nærmere regler om  

 støtteordningerne, herunder om oprettelse af lokale bevaringsråd eller  

 lignende og deres administration af støttemidler.
 Stk. 5. Op til 20 pct. af støtten kan tilbageholdes og anvendes  

 til modregning med ejerens eventuelle restancer til det offentlige.
Stk. 6. Støtte ydes inden for de rammer, der fastsættes på de  

 årlige bevillingslove.
Betalte renter og afdrag på lån, der er ydet efter  

 denne lov, samt provenu ved drift og afhændelse af fast ejendom efter stk. 3  

 kan endvidere anvendes som nævnt i stk. 1-3. Uforbrugte midler overføres til  

 følgende finansår.
Kapitel 5 Bevaringsværdige bygninger § 17. En bygning er bevaringsværdig, jf. § 16, stk. 1, nr. 7, når  

 den er optaget som bevaringsværdig i en kommuneplan eller omfattet af et  

 forbud mod nedrivning i en lokalplan eller byplanvedtægt, jf. planlovens §  

 15, stk. 2, nr. 14.
 § 18. En bevaringsværdig bygning, jf. § 17, må ikke nedrives, før  

 nedrivningsanmeldelsen har været offentligt bekendtgjort og  

 kommunalbestyrelsen har meddelt ejeren, om den efter planlovens § 14 vil  

 nedlægge forbud mod nedrivningen.
 Stk. 2. Kommunalbestyrelsen foretager inden udløbet af de efter  

 byggelovgivningen gældende frister offentlig bekendtgørelse af  

 nedrivningsanmeldelsen med en frist på mindst 4 og højst 6 uger for  

 fremsættelse af indsigelser m.v.
 Stk. 3. Samtidig med offentliggørelsen skal kommunalbestyrelsen  

 underrette ejeren samt de i § 6, stk. 1, nævnte personer, foreninger m.fl.,  

 herunder om fristen for indsigelser m.v.
 Stk. 4. Senest 2 uger efter fristens udløb meddeler  

 kommunalbestyrelsen ejeren, hvorvidt der nedlægges forbud mod nedrivning  

 efter planlovens § 14. Nedlægger kommunalbestyrelsen ikke forbud, foretager  

 kommunalbestyrelsen offentlig bekendtgørelse af sin beslutning.
 Stk. 5. Bestemmelserne gælder ikke bygninger, der er omfattet af  

 et forbud mod nedrivning i en lokalplan, i en byplanvedtægt eller i et  

 lokalplanforslag offentliggjort efter planlovens § 17.
 § 19. (Ophævet).
§ 19 a. (Ophævet).« 14. I § 20, stk. 2, ændres  

 »bygningsbevaringsinteresserne« til:  

 »fredningsinteresserne«.
 15. I § 20 indsættes som stk. 3 og 4:
 »Stk. 3. Miljø- og energiministeren kan i samarbejde med  

 kommunalbestyrelserne foretage kortlægning og registrering af bygningers og  

 bymiljøers bevaringsværdi til brug for bevaringsplanlægningen i kommunerne.
Stk. 4. Miljø- og energiministeren udarbejder hvert 4. år en  

 fortegnelse over de fredede bygninger.« 16. I § 21, stk. 2, ændres »kommuneplanloven«  

 til: »planloven«.
 17. I § 23, stk. 1, indsættes som 4. pkt.:
»Miljø- og energiministeren skal dog foretage underretning efter § 6,  

 stk. 1, når en efter § 24, stk. 3, bemyndiget forening finder, at sagen ikke  

 kan afvente forelæggelse for Det særlige Bygningssyn.« 18. I § 23, stk. 4, ændres »jf. § 10« til:  

 »jf. § 6, stk. 3, og § 10«.
 19. § 23, stk. 5, affattes således:
»Stk. 5. Miljø- og energiministeren indhenter en udtalelse  

 fra Det særlige Bygningssyn om ansøgning om støtte til sikring af inventar,  

 jf. § 16, stk.1, nr. 3, og kan endvidere indhente en udtalelse fra Det  

 særlige Bygningssyn i principielle spørgsmål om administrationen af §  

 16.« 20. I § 23, stk. 7, ændres  

 »bygningsbevaringsspørgsmål.« til: »bygningsfrednings- og  

 bevaringsspørgsmål.« 21. Kapitel 8 affattes således:
»Kapitel 8 Administration, rådgivning m.v.
 § 24. Miljø- og energiministeren kan bemyndige en styrelse under  

 Miljø- og Energiministeriet til at udøve de beføjelser, der i denne lov er  

 tillagt ministeren.
 Stk. 2. Miljø- og energiministeren kan fastsætte nærmere regler om  

 adgangen til at påklage afgørelser, der er truffet i henhold til bemyndigelse  

 efter stk. 1, herunder at afgørelserne ikke skal kunne indbringes for  

 ministeren.
 Stk. 3. Miljø- og energiministeren kan give en landsdækkende  

 forening på det bygningskulturelle område ret til at få forelagt  

 fredningsforslag for Det særlige Bygningssyn, jf. § 23, stk. 1. Indstiller  

 Det særlige Bygningssyn bygningen til fredning, skal miljø- og  

 energiministeren foretage underretning efter § 6, stk. 1.
 Stk. 4. Miljø- og energiministeren kan fastsætte nærmere regler om  

 indhold og forelæggelse m.v. af fredningsforslag.
 § 25. Miljø- og energiministeren yder faglig rådgivning og anden  

 bistand til andre myndigheder i spørgsmål vedrørende bygningsfredning og  

 -bevaring.
Stk. 2. Miljø- og energiministeren vejleder og informerer andre  

 myndigheder og private om frednings- og bevaringsspørgsmål.« 22. I § 28 indsættes efter »tilladelser«: »,  

 samtykke m.v.« 23. I § 29 indsættes efter »Tilladelser«: »,  

 samtykke m.v.« 24. Efter § 33 indsættes i kapitel 9:
»§ 33 a.
Miljø- og energiministeren kan i særlige tilfælde  

 ekspropriere fredede bygninger, der tilhører private, når ekspropriation er  

 nødvendig for at forhindre, at væsentlige fredningsværdier går tabt.
 Stk. 2. Ved ekspropriation til erhvervelse af ejendomsret  

 bortfalder alle rettigheder over det eksproprierede, medmindre andet  

 bestemmes i det enkelte tilfælde.
 Stk. 3. Ved ekspropriationens gennemførelse finder bestemmelserne  

 i lov om offentlige veje § 45 og §§ 47-49 tilsvarende anvendelse.
§ 33 b.
Kongeriget Danmarks Hypotekbank og Finansforvaltning  

 (Hypotekbanken) kan inddrive misligholdte statslån ydet efter denne lov ved  

 indeholdelse i løn m.v. hos den pågældende efter reglerne om inddrivelse af  

 personlige skatter i kildeskatteloven.
 Stk. 2. Miljø- og energiministeren kan fastsætte nærmere regler om  

 fremgangsmåden i forbindelse med lønindeholdelsen.
 Stk. 3. Hypotekbanken kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af de skyldige beløb efter stk. 1,  

 herunder oplysninger om indkomst- og formueforhold.
Stk. 4. Hypotekbankens afgørelser efter stk. 1-3 kan indbringes  

 for finansministeren.
Miljø- og energiministeren kan fastsætte nærmere regler  

 om klageadgangen, herunder om klagefrist.« 25. § 34 affattes således:
»§ 34. Medmindre højere straf er forskyldt efter den øvrige  

 lovgivning, straffes med bøde den, der 1) overtræder § 6, stk. 3, § 9, § 10, stk.1, § 11, stk. 1, § 14, § 18,  

 stk. 1, § 27, stk.1, og § 33, stk. 1, 2) tilsidesætter bevaringsbestemmelser fastsat i medfør af § 15, jf. § 16,  

 stk. 2, 3) tilsidesætter vilkår eller betingelser, der er fastsat i en tilladelse  

 efter loven, eller 4) undlader at efterkomme et påbud efter § 32 a, stk. 4.
Stk. 2. Straffen kan stige til hæfte eller fængsel i indtil 1 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på de interesser, som loven tilsigter at beskytte, jf. § 1,  

 eller fremkaldt fare herfor eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
 Stk. 3. I regler, der udstedes efter loven, kan der fastsættes  

 straf af bøde for overtrædelse af bestemmelser i reglerne.
 Stk. 4. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 Stk. 5. Sker der ikke konfiskation af udbytte, som er opnået ved  

 overtrædelsen, skal der ved udmåling af bøde, herunder tillægsbøde, tages  

 særligt hensyn til størrelsen af en opnået eller tilsigtet økonomisk fordel,  

 jf. stk. 2, nr. 2.
Stk. 6. Forældelsesfristen for strafansvaret er 5 år for  

 overtrædelser som nævnt i stk. 1 og for overtrædelser af bestemmelser i  

 regler udstedt efter loven.« 26. Efter § 34 indsættes i kapitel 10:
»§ 34 a.
Der er udpantningsret for udgifter, som det  

 offentlige har krav på at få dækket efter § 33, stk. 3-5.« 27. Overalt i loven ændres »Miljøministeren« til:  

 »Miljø- og energiministeren«, »miljøministeren« ændres  

 til: »miljø- og energiministeren«, og »miljøministerens«  

 ændres til: »miljø- og energiministerens«.
§ 2 I lov om planlægning, jf. lovbekendtgørelse nr. 746 af 16. august 1994,  

 som ændret ved lov nr. 311 af 17. maj 1995, foretages følgende ændring:
 1. § 11, stk. 6, affattes således:
»Stk. 6. Kommuneplanen kan indeholde retningslinjer for andre  

 forhold af betydning for arealanvendelsen og bebyggelsen i kommunen, herunder  

 angivelse af bevaringsværdige bygninger.« § 3 Stk. 1. Loven træder i kraft den 1. december 1997.
Stk. 2. Miljø- og energiministeren indtræder i samtlige  

 rettigheder og forpligtigelser m.v. vedrørende Statens Bygningsfredningsfonds  

 virksomhed.
Miljø- og energiministeren overtager fondens egenkapital,  

 herunder kontante beløb, tilgodehavender, faste ejendomme, løsøre og lign.
 Stk. 3. Hvor tilsagn om støtte eller lignende til fredede eller  

 bevaringsværdige bygninger er meddelt af Statens Bygningsfredningsfond efter  

 bygningsfredningslovens regler inden denne lovs ikrafttræden, færdigbehandles  

 sagen af miljø- og energiministeren efter reglerne i denne lov.
 Stk. 4. Ansøgninger om støtte eller lignende, der er indgivet til  

 Statens Bygningsfredningsfond inden lovens ikrafttræden, og som ikke er  

 færdigbehandlet, behandles af ministeren efter reglerne i denne lov.
