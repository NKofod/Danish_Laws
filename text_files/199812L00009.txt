Fremsat den 7. oktober 1998 af  

 indenrigsministeren (Thorkild Simonsen) Forslag til Lov om Det Centrale Personregister Kapitel 1 Lovens formål og administration § 1. Formålet med loven er at sikre, at 1)	enhver, der er omfattet af § 3, stk. 1, har et  

 personnummer, 2)	Det Centrale Personregister (CPR) indeholder grundlæggende  

 personoplysninger om enhver, der har et personnummer, 3)	enhver folkeregistreres på den adresse, hvor vedkommende  

 faktisk bor eller opholder sig, og 4)	oplysningerne i CPR på en hensigtsmæssig måde kan  

 videregives til offentlige myndigheder og private med en berettiget interesse  

 heri.
§ 2. Indenrigsministeriet administrerer CPR sammen med  

 kommunerne i overensstemmelse med denne lov.
Indenrigsministeren  

 fastsætter nærmere regler for kommunernes medvirken ved CPR s  

 vedligeholdelse.
Kommunernes varetagelse af opgaverne efter denne lov sker  

 på grundlag af CPR eller, efter indenrigsministerens nærmere  

 bestemmelse, andre registre, som er dannet alene på grundlag af CPR og  

 indeholder de pågældende oplysninger i ajourført form.
 Stk. 2. Andre myndigheder deltager i vedligeholdelsen af CPR i  

 overensstemmelse med regler fastsat af vedkommende minister efter forhandling  

 med indenrigsministeren.
 Stk. 3. Indenrigsministeriet forestår samordning og  

 bedst mulig anvendelse af CPR s oplysninger i andre private og offentlige  

 systemer.
Kapitel 2 Personnumre og andre oplysninger i CPR § 3. Enhver skal have tildelt et personnummer, hvis  

 vedkommende 1)	er folkeregistreret eller folkeregistreres her i landet på  

 grund af fødsel eller tilflytning fra udlandet, 2)	inddrages under ATP, 3)	ifølge skattemyndighederne skal have et sådant i  

 forbindelse med skattesagsbehandling her i landet.
 Stk. 2. Indenrigsministeriet sørger for, at  

 personnumrene bliver tildelt, når den pågældende myndighed  

 har konstateret, at betingelserne for tildeling er opfyldt.
Stk. 3. Indenrigsministeriet sender meddelelse til vedkommende  

 om personnummertildelingen ved 1)	registrering af en fødsel, 2)	førstegangsregistrering af tilflytning fra udlandet, og 3)	ændring af personnummer, jf. stk. 5.
 Stk. 4. Enhver har ved henvendelse til en kommune ret til at  

 få en attestation for sit personnummer mod betaling af indtil 52 kr.  

 Kommunen kan kræve betalingen erlagt forud for afgivelsen af  

 attestationen.
 Stk. 5. Indenrigsministeriet tildeler nyt personnummer til  

 personer ved fejl i de oplysninger, der indgår i deres  

 personnummer.
 Stk. 6. Indenrigsministeren fastsætter regler om  

 personnummerets opbygning og kan fastsætte regler om registrering af et  

 administrativt personnummer i CPR for personer, der ikke efter stk. 1  

 skal have tildelt et personnummer.
 § 4. Enhver med et personnummer tildelt efter § 3,  

 stk. 1, registreres i CPR med de oplysninger, der er anført i  

 bilag 1 til loven.
 § 5. Enhver, der registreres i CPR, skal opføres med  

 sit fulde navn efter navnelovgivningen, i det omfang dette er teknisk  

 muligt.
 Stk. 2. Hvis en persons navn er længere, end det er  

 teknisk muligt at registrere, sørger den registrerende myndighed for,  

 at der sker en forkortet registrering.
 Stk. 3. Personer, hvis navn er forkortet efter stk. 2,  

 samt personer, hvis navn indeholder tegn, som det ikke er muligt at  

 registrere i CPR, har ret til ved henvendelse til bopælskommunen at  

 få indsat en markering i CPR, som angiver, at der er afvigelser fra det  

 fulde navn efter navnelovgivningen.
Stk. 4. Hvis en persons navn i CPR efter stk. 1- 2 er for  

 langt til brug ved maskinel udskrivning (adressering), sørger  

 Indenrigsministeriet for, at der i CPR dannes et adresseringsnavn for  

 vedkommende.
Dette navn skal, hvis det er teknisk muligt, indeholde hele  

 efternavnet og mindst ét helt fornavn registreret efter  

 stk. 1.
Stk. 5. Forkortelser efter stk. 4 foretages ved, at  

 fornavn eller mellemnavn i nødvendigt omfang forkortes til 1. bogstav.  

 Eventuelle forkortelser foretages i sidste fornavn eller mellemnavn  

 før efternavnet, dernæst i næstsidste og så  

 fremdeles.
Hvis første fornavn og efternavnet overstiger det teknisk  

 mulige for adressering, foretages forkortelserne tillige i efternavnet.
 Stk. 6. Er den maskinelle forkortelse utilfredsstillende,  

 registreres det bedst mulige adresseringsnavn, der så vidt muligt altid  

 skal indeholde personens efternavn og mindst ét fornavn skrevet fuldt  

 ud.
Stk. 7. Enhver har ret til ved henvendelse i sin  

 bopælskommune at få registreret et adresseringsnavn på  

 grundlag af det fulde navn, herunder at få ændret et  

 adresseringsnavn.
Adresseringsnavnet skal altid indeholde vedkommendes  

 efternavn og mindst ét af vedkommendes fornavne skrevet fuldt ud.
Kapitel 3 Kommunens folkeregistrering § 6. Kommunen skal i CPR registrere enhver på dennes  

 bopæl i kommunen, hvis vedkommende efter kapitel 4-6 skal være  

 registreret her i landet.
Ved bopæl forstås det sted (bolig),  

 hvor en person regelmæssigt sover, når denne ikke er midlertidigt  

 fraværende på grund af ferie, forretningsrejse, sygdom eller  

 lignende, og hvor denne har sine ejendele.
Stk. 2. Kommunen skal registrere den, der ingen bopæl  

 har, på vedkommendes faste opholdssted i kommunen uanset dettes  

 karakter.
For at opholdsstedet kan anses for fast, skal det have en vis  

 varighed, hvorunder det ikke bevæges, jf. § 9.
 Stk. 3. Kommunen afgør om en anmeldt flytning opfylder  

 betingelserne for at blive registreret, jf. kapitel 4-6. Kommunen må  

 ikke registrere en person på en adresse, hvis der er tvivl om, hvorvidt  

 vedkommende bor eller opholder sig der, jf. stk. 1-2, men skal  

 først undersøge sagen, herunder ved anvendelse af reglerne i  

 § 10, stk. 2-3.
Stk. 4. Den hidtidige bopælskommune skal fortsat have  

 registreret den, der intet fast opholdssted har, men kommunen skal registrere  

 den pågældende som fraflyttet den tidligere adresse.
Kommunen  

 skal med mellemrum tage sagen op for at vurdere, om der kan fastlægges  

 en egentlig adresse.
Stk. 5. Den hidtidige bopælskommune skal registrere den,  

 der resultatløst er eftersøgt, som forsvundet, indtil  

 vedkommende er fundet eller har givet sig til kende.
Kommunen skal med  

 mellemrum tage sagen op for at vurdere, om der kan fastlægges en  

 egentlig adresse.
§ 7. Kommunen skal registrere personer, der anvender flere  

 boliger her i landet med bopæl i den af boligerne, som de efter en  

 samlet vurdering må siges at have mest tilknytning til.
Ved  

 afgørelsen af tilknytningen til en bolig, skal en lovlig bolig altid  

 gå forud for en ulovlig bolig.
 Stk. 2. Kommunens afgørelse efter stk. 1  

 træffes bl. a. efter følgende kriterier:
 1)	Antallet af overnatninger i boligen.
 2)	Boligens afstand fra det daglige arbejde.
 3)	Om ægtefælle eller samlever og børn bor i denne  

 bolig.
 4)	Boligens størrelse og kvalitet.
 5)	Om personens ejendele opbevares i boligen.
Stk. 3. Hvis en helhedsvurdering efter kommunens vurdering  

 ikke klart peger på én af boligerne som bopælen, kan  

 personens eget ønske følges.
Et sådant valg mellem flere  

 mulige bopæle kan ikke ændres af den pågældende,  

 før der sker en ændring af de forhold, som forelå, da  

 valget blev foretaget.
 § 8. Kommunen skal registrere et barn, hvis forældre  

 ikke har samme bopæl, med bopæl hos den af forældrene, som  

 barnet opholder sig mest hos, uanset hvem af forældrene der har  

 forældremyndigheden.
Stk. 2. Opholder barnet sig lige længe ad gangen hos  

 hver af forældrene, skal kommunen registrere barnet hos den af  

 forældrene, som har forældremyndigheden, medmindre  

 forældrene ved deres underskrift erklærer sig enige om, at barnet  

 skal registreres hos den anden.
Har forældrene fælles  

 forældremyndighed, skal kommunen registrere barnet hos den af  

 forældrene, som disse ved deres underskrift erklærer sig enige  

 om.
 Stk. 3. Opholder barnet sig lige længe ad gangen hos hver af  

 forældrene, som på trods af fælles forældremyndighed  

 ikke er enige om registreringen, skal barnet forblive registreret på  

 den adresse, barnet havde, før uenigheden opstod, såfremt denne  

 adresse er en af de påståede adresser.
§ 9. Kommunen skal registrere en person, hvis eneste bolig er  

 en båd, en campingvogn eller lignende bevægelig bolig, med  

 adresse dér, hvis båden, campingvognen eller lignende fast  

 befinder sig et sted.
Hvis boligen ikke ligger fast, kan kommunen registrere  

 personen i boligen, såfremt kommunen ikke er i tvivl om, at  

 vedkommendes adresse er dér.
§ 10. En kommune, der får formodning om, at en person er  

 registreret på en forkert adresse, skal undersøge sagen for at  

 rette eventuelle fejl.
Undersøgelsen foretages af den kommune, hvor  

 vedkommende er registreret, medmindre der kendes en bestemt adresse i en  

 anden kommune, hvor vedkommende menes at opholde sig.
I sidstnævnte  

 tilfælde foretages undersøgelsen af denne kommune.
 Stk. 2. Kommunen kan til brug for sin stillingtagen efter  

 stk. 1 afkræve vedkommende en nærmere redegørelse for  

 dennes bopælsforhold.
Stk. 3. Kommunen kan endvidere afkræve offentlige  

 myndigheder, fysiske og juridiske personer, herunder en husejer eller lejer,  

 som har kendskab til forholdene, de oplysninger, der findes af betydning for  

 en stillingtagen til sagen.
Til oplysning af sagen kan der optages  

 forhør i retten, jf. retsplejelovens § 1018.
 § 11. Hvis en kommune efter foretagne undersøgelser af  

 en sag mener, at en person er forkert registreret, skal kommunen skriftligt  

 opfordre vedkommende til at melde flytning inden 14 dage, idet kommunen  

 samtidig skal oplyse om grundlaget for denne opfattelse.
 Stk. 2. Har kommunen ikke inden 14 dage efter, at brevet  

 må antages at være kommet frem, modtaget nogen reaktion, som  

 ændrer kommunens opfattelse af den korrekte adresse, eller har det ikke  

 været muligt at kontakte vedkommende, sørger kommunen for at  

 registrere den korrekte adresse, herunder en eventuel udrejse.
 Stk. 3. Kommunen skal skriftligt meddele vedkommende  

 afgørelsen om adresseændringen og om grundlaget herfor.
 Stk. 4. Indenrigsministeren kan fastsætte regler om  

 kommunernes orientering af tilflyttere på særlige adresser.
Kapitel 4 Indenlandske flytninger § 12. Enhver, der flytter, har pligt til senest 5 dage efter  

 flytningen at anmelde denne til tilflytningskommunen.
Anmeldelse kan  

 også omfatte de medlemmer af husstanden, der flytter med, således  

 at disse fritages for selv at anmelde flytningen.
Stk. 2. Anmeldelserne skal indeholde oplysning om den  

 flyttendes 1)	personnummer 2)	fulde navn eller adresseringsnavn, 3)	hidtidige adresse og bopælskommune, 4)	fremtidige adresse og bopælskommune og 5)	flyttedato.
 Stk. 3. Kommunen kan kræve, at flytteanmeldelser skal  

 være skriftlige og afgives på en særlig blanket.
Stk. 4. Kommunen kan nægte at modtage flytteanmeldelser  

 tidligere end 4 uger før den angivne flyttedato.
Hvis kommunen har en  

 formodning om, at den anmeldte flytning ikke er korrekt, kan den til brug for  

 sin stillingtagen anvende reglerne i § 10, stk. 2-3.
 Stk. 5. Den, der har anmeldt en flytning, har ret til at  

 få en kvittering af kommunen for anmeldelsen.
Stk. 6. Hvis en flytning, der er anmeldt til en kommune,  

 opgives, skal anmelderen straks orientere kommunen herom.
Når  

 flytningen er registreret i CPR, kan denne, herunder datoen for flytningen,  

 kun ændres, hvis det overfor kommunen kan dokumenteres, at de  

 registrerede oplysninger er forkerte.
 § 13. Hvis den, der flytter, ikke selv er i stand til at melde  

 flytning, skal flytningen anmeldes af den, der er ansvarlig for den  

 pågældende.
Stk. 2. Ved enhver anmeldelse af flytning for et barn af en  

 anden end den af forældrene, som barnet hidtil har været  

 registreret med bopæl hos, skal der, inden flytningen registreres,  

 gives denne forælder mulighed for at udtale sig om anmeldelsen.  

 Tilsvarende gælder ved anmeldelse af flytning for et barn, der hidtil  

 har været registreret med bopæl hos begge forældre,  

 når kun den forælder, der foretager anmeldelsen, flytter sammen  

 med barnet.
Hvis der samtidig anmodes om navne- og adressebeskyttelse, jf.  

 § 28, på barnets tilflytningsadresse, må denne ikke oplyses  

 i forbindelse med forelæggelsen.
 Stk. 3. Kommunen kan pålægge institutionsbestyrere  

 og lignende at give løbende orientering om, hvilke personer der  

 flytter til og fra den institution, som den pågældende  

 bestyrer.
 § 14. Aftjening af værnepligt medfører ikke i sig  

 selv en ændring af den værnepligtiges bopælsregistrering,  

 men aftjeningen af værnepligt registreres i CPR, indtil den er  

 aftjent.
 Stk. 2. Indenrigsministeren fastsætter nærmere  

 regler for anmeldelse og registrering af værnepligtige i CPR.
 § 15. Det medfører i sig selv ingen ændring af en  

 persons bopælsregistrering, at vedkommende indsættes eller  

 anbringes i en af kriminalforsorgens institutioner fra sin hidtidige bolig  

 her i landet, men anbringelsen registreres i CPR, indtil den  

 ophører.
 Stk. 2. En person uden anden bolig, som bor på en af  

 kriminalforsorgens pensioner og ønsker at blive registreret  

 dér, kan blive dette.
 Stk. 3. Indenrigsministeren fastsætter efter aftale med  

 justitsministeren nærmere regler for anmeldelse og registrering i CPR  

 af personer omfattet af stk. 1.
Kapitel 5 Tilflytning fra udlandet § 16. Registrering i CPR af tilflytning fra udlandet kan kun  

 ske, hvis opholdet her i landet skal vare over 3 måneder.
Stk. 2. Personer, som tilflytter fra et nordisk land eller et  

 EU- eller EØS-land, har kun pligt til at anmelde tilflytning, hvis  

 opholdet skal vare over 6 måneder.
Personer, som tilflytter fra det  

 øvrige udland, har pligt til at anmelde tilflytning, hvis opholdet  

 forventes at vare over 3 måneder.
Den flyttende skal anmelde  

 tilflytningen til tilflytningskommunen senest 5 dage efter, at betingelserne  

 i stk. 5 og § 17 er opfyldt.
Anmeldelsen kan også omfatte de  

 medlemmer af husstanden, som samtidig tilflytter og også opfylder  

 betingelserne for tilmelding, således at disse fritages for selv at  

 anmelde tilflytningen.
 Stk. 3. Korte besøg i udlandet indebærer ikke en  

 afbrydelse af fristerne i stk. 1-2 for ophold her i landet, så  

 længe vedkommende i det anførte tidsrum sover flest gange her i  

 landet.
Stk. 4. Hvis kommunen har en særlig grund til at tvivle  

 på, at opholdet her i landet vil vare over 3 måneder, kan  

 kommunen vente med at registrere tilflytningen, medmindre vedkommende kan  

 forevise en dokumentation, der efter kommunens opfattelse  

 sandsynliggør, at opholdet vil have den nødvendige  

 længde.
Personer, som indrejser første gang med en  

 opholdstilladelse udstedt med henblik på varigt ophold, skal altid  

 anses for at opfylde den tidsmæssige betingelse for registrering.
 Stk. 5. Kommunen kan kun registrere en tilflytning, hvis  

 vedkommende har bopæl eller fast opholdssted her i landet, jf.  

 § 6, stk. 1-2, og desuden opfylder betingelserne i § 17.
 Stk. 6. Uanset bestemmelserne i stk. 1-5 skal en dansk  

 statsborger, der indrejser for at aftjene værnepligt her i landet,  

 registreres som tilflyttet landet ved indrejsen.
 § 17. Registrering i CPR af tilflytning fra udlandet  

 forudsætter for ikke-nordiske statsborgere, at disse enten har  

 opholdstilladelse eller -bevis efter udlændingeloven eller forskrifter  

 udstedt i medfør heraf eller har et brev fra  

 udlændingemyndighederne om, at de efter udlændingelovgivningen er  

 fritaget for opholdstilladelse eller -bevis, jf. dog stk. 4.
Stk. 2. Tidligere anvendt opholdstilladelse eller -bevis skal  

 ved registrering efter genindrejse være bilagt et brev fra  

 udlændingemyndighederne om, at opholdstilladelsen eller -beviset ikke  

 er bortfaldet eller ikke skal anses for bortfaldet.
Hvis den endelige  

 afgørelse bliver, at opholdstilladelsen er bortfaldet, underretter  

 udlændingemyndighederne  kommunen, der registrerer vedkommende som  

 udrejst på den dato, der i udlændingemyndighedernes brev er  

 angivet som udrejsedato, uanset om denne fortsat måtte opholde sig her  

 i landet.
Stk. 3. Visum eller udrejsefrist i pas kan ikke sidestilles  

 med opholdstilladelse.
En tildelt udrejsefrist, der medfører ret til  

 ophold i landet i over 3 måneder, kan ikke danne grundlag for  

 registrering.
 Stk. 4. Bestemmelsen i stk. 1 gælder ikke for  

 personer, som fra udlandet indsættes direkte til afsoning i en af  

 kriminalforsorgens institutioner.
 § 18. Udenlandske statsborgere, som enten er registreret i  

 Udenrigsministeriets protokol eller er militærpersoner under NATO,  

 registreres ikke i CPR som tilflyttet landet.
 Stk. 2. De i stk. 1 nævnte personers udenlandske  

 familiemedlemmer, som er en del af de pågældendes husstand,  

 registreres ligeledes ikke i CPR som tilflyttet landet.
 § 19. Ved anmeldelse af tilflytning fra et andet nordisk land  

 skal afleveres internordiske flyttepapirer.
Stk. 2. Der skal samtidig oplyses 1)	evt. dansk personnummer, og Stk. 3. Der skal endvidere på forespørgsel gives  

 oplysning om egne børn, ægtefælle og forældre, som  

 ikke er optaget på de internordiske flyttepapirer.
§ 20. Ved anmeldelse af tilflytning fra udlandet  

 iøvrigt skal der oplyses 1)	fulde navn, 2)	evt. dansk personnummer, 3)	fødselsdato samt fødselsregistreringssted, 4)	seneste adresse i udlandet, 5)	flyttedato, 6)	fremtidig adresse her i landet, 7)	civilstand 8)	evt. vielsesdato og - registreringsmyndighed, 9)	evt. medlemskab af den danske folkekirke eller af et  

 evangelisk-luthersk trossamfund i udlandet, 10)	egne børn, ægtefælle og forældre, som ikke  

 er omfattet af anmeldelsen, og 11)	statsborgerret.
 § 21. Der skal forevises den nødvendige dokumentation  

 for oplysningerne i §§ 19 og 20 samt for, at vedkommende opfylder  

 § 17.
 Stk. 2. Kommunen kan kræve, at enhver person, der er  

 omfattet af en anmeldelse om tilflytning, inden registrering møder  

 personligt frem.
 Stk. 3. Kommunen har pligt til udtrykkeligt at gøre  

 tilflyttere, som angiver, at de er medlemmer af den danske folkekirke eller  

 af et evangelisk- luthersk trossamfund i udlandet, opmærksomme  

 på, at dette indebærer, at de fremover vil stå registreret  

 som medlemmer af folkekirken.
 Stk. 4. Indenrigsministeren kan bestemme, at der ved  

 tilflytningen skal gives flere oplysninger end angivet i §§ 19 og  

 20.
 § 22. Ved tilflytning fra udlandet skal som tilflytningsdato  

 registreres datoen for indrejse med de i stk. 2 og 3 nævnte  

 undtagelser.
 Stk. 2. Flygtninge, som har fået opholdstilladelse efter  

 deres indrejse, skal registreres som tilflyttet landet på den dato, de  

 overgives til integration i det danske samfund.
 Stk. 3. Andre udlændinge, hvis registrering af  

 tilflytning sker på grundlag af opholdstilladelse eller -bevis efter  

 udlændingelovgivningen, som er udstedt efter deres indrejse, skal  

 registreres som tilflyttet på datoen for udstedelsen af  

 opholdstilladelsen eller -beviset.
 § 23. Indenrigsministeren fastsætter regler for  

 kommunernes medvirken ved anmeldelse af tilflytning fra et andet nordisk  

 land.
 Stk. 2. Færøerne sidestilles i dette kapitel med  

 et andet nordisk land.
Kapitel 6 Fraflytning til udlandet § 24. Enhver, som fraflytter til udlandet, skal registreres i  

 CPR som udrejst, jf. dog § 24, stk. 5 og 6 og § 25, stk. 3.  

 Vedkommende skal anmelde fraflytningen til bopælskommunen inden  

 udrejsen.
Ophold i udlandet over 6 måneder skal altid anmeldes som en  

 fraflytning til udlandet.
Hvis opholdet i udlandet varer 6 måneder  

 eller derunder, og den hidtidige bolig opretholdes til fuld rådighed,  

 har vedkommende efter anmodning ret til at forblive registreret med  

 bopæl dér, jf. dog § 25, stk. 2. Opretholdes den  

 hidtidige bolig ikke til fuld rådighed under et ophold i udlandet  

 på 6 måneder eller derunder, skal kommunen foretage en konkret  

 vurdering af, om der er tale om en fraflytning til udlandet eller ej.
 Stk. 2. Korte besøg her i landet skal ikke betragtes  

 som en afbrydelse af opholdet i udlandet, så længe vedkommende i  

 det anførte tidsrum sover flest gange i udlandet.
 Stk. 3. Under ophold i udlandet omfattet af stk. 1, 4.  

 pkt., stk. 5 og stk. 6, har vedkommende ret, men ikke pligt, til i CPR at  

 få registreret den til enhver tid aktuelle udenlandsadresse som  

 supplerende adresse.
 Stk. 4. En udenlandsk statsborger, som udrejser for at aftjene  

 sin værnepligt, skal uanset længden af opholdet i udlandet  

 registreres som udrejst.
 Stk. 5. Personer, som den danske stat har beordret udsendt til  

 tjeneste uden for riget, skal uanset bestemmelsen i § 24, stk. 1, aldrig  

 registreres som udrejst.
Stk. 6. En person, der samlever på fælles bopæl  

 med en person omfattet af stk. 5 skal ikke registreres udrejst, såfremt  

 de pågældende to samlevende har indgået ægteskab  

 eller registreret partnerskab med hinanden eller opfylder betingelserne for  

 at indgå ægteskab eller registreret partnerskab med hinanden og  

 havde etableret fælles bopæl inden udrejsen.
Tilsvarende  

 gælder deres børn under 21 år, såfremt de har  

 bopæl hos forældrene.
 § 25. Kommunen skal ved modtagelse af anmeldelse af  

 fraflytning til et nordisk land udlevere internordiske flyttepapirer, som den  

 flyttende har pligt til at aflevere til den lokale registreringsmyndighed  

 på tilflytningsstedet.
 Stk. 2. Enhver, som opholder sig i et andet nordisk land, skal  

 registreres som udrejst, hvis den lokale registreringsmyndighed i  

 tilflytningslandet meddeler, at vedkommende skal registreres som tilflyttet  

 dette land.
Stk. 3. Kommunen kan først registrere personer, som har  

 anmeldt fraflytning til et andet nordisk land, som udrejst, når den  

 lokale registreringsmyndighed i tilflytningslandet har meddelt, at  

 vedkommende er registreret som bosat der, eller at der ikke skal ske  

 registrering på grund af tilflytningslandets bestemmelser om  

 eksterritoriale personer.
I alle andre tilfælde forbliver vedkommende  

 registreret i sin hidtidige kommune, eventuelt som fraflyttet den tidligere  

 adresse.
 Stk. 4. Kommunen skal til registreringsmyndighederne i et  

 nordisk land give de oplysninger, som er nødvendige for disse ved  

 vurderingen af bopælsspørgsmålet, jf. stk. 2 og  

 3.
§ 26. Anmeldelserne om fraflytning til udlandet skal indeholde  

 oplysning om den flyttendes 1)	personnummer 2)	fulde navn eller adresseringsnavn, 3)	hidtidige adresse og bopælskommune, 4)	flyttedato, samt 5)	eventuel fremtidig adresse eller bopælsland.
Stk. 2. Som fraflytningsdato for personer, som bliver  

 registreret i et andet nordisk land, anvendes den dato, indflytningslandet  

 registrerer som tilflytningsdato.
I alle andre tilfælde registreres  

 udrejsedatoen som fraflytningsdato.
Dette gælder også for  

 udenlandsophold, som efterfølgende viser sig at få en  

 sådan længde, at den pågældende skal registreres som  

 udrejst, jf. § 24, stk. 1.
 Stk. 3. Under udenlandsopholdet har vedkommende ret, men ikke  

 pligt, til i CPR at få registreret den til enhver tid aktuelle  

 udenlandsadresse samt en eventuel kontaktadresse her i landet, hvortil  

 offentlige myndigheder kan sende vedkommendes post.
 § 27. Indenrigsministeren fastsætter regler for  

 kommunernes medvirken ved anmeldelse af fraflytning til et andet nordisk  

 land.
 Stk. 2. Færøerne sidestilles i dette kapitel med  

 et andet nordisk land.
Kapitel 7 De registreredes beskyttelse mod videregivelse af  

 oplysninger § 28. Enhver har ret til ved henvendelse til sin  

 bopælskommune at få navne- og adressebeskyttelse, således  

 at vedkommendes navn og adresse i CPR ikke må videregives til private,  

 jf. dog § 34, § 38, stk. 4, § 42, stk. 3-5, § 43,  

 stk. 1, og § 45. Beskyttelsen bortfalder efter et år,  

 medmindre vedkommende ønsker et tidligere bortfald, eller kommunen  

 finder, at helt særlige forhold berettiger til en beskyttelse for  

 længere tid end ét år.
 § 29. Enhver har ret til ved henvendelse til sin  

 bopælskommune at få registreret lokalvejviserbeskyttelse i CPR,  

 således at vedkommende ikke optages i lokale vejvisere, jf.  

 § 47.
 Stk. 2. Enhver har ret til ved henvendelse til sin  

 bopælskommune at få indsat en markering i CPR, som sikrer, at  

 vedkommende ikke modtager henvendelser i forbindelse med statistiske og  

 videnskabelige undersøgelser, hvortil Indenrigsministeriet efter  

 §§ 35-36 leverer oplysninger fra CPR eller foretager adressering og  

 udsendelse af materiale.
 Stk. 3. Enhver har ret til ved henvendelse til sin  

 bopælskommune at få indsat en markering i CPR, der fritager  

 vedkommende for reklamehenvendelser på grundlag af oplysninger leveret  

 af Indenrigsministeriet fra CPR til private efter § 38, stk. 1-4,  

 jf. § 40, stk. 2, medmindre vedkommende er kunde hos modtageren af  

 oplysningerne fra CPR.
 § 30. Personer med navne- og adressebeskyttelse efter  

 § 28 er tillige beskyttet efter bestemmelserne i § 29, så  

 længe navne- og adressebeskyttelsen er gældende.
 Stk. 2. Har vedkommende fået registreret særskilt  

 beskyttelse efter en eller flere af bestemmelserne i § 29 bortfalder en  

 sådan beskyttelse først, når vedkommende giver  

 bopælskommunen besked herom.
 Stk. 3. Indenrigsministeren fastsætter nærmere  

 bestemmelser om kommunernes fremgangsmåde i forbindelse med tildeling  

 af navne- og adressebeskyttelse.
Kapitel 8 Kommunernes og Indenrigsministeriets videregivelse af  

 oplysninger til offentlige myndigheder § 31. Oplysninger i CPR og ældre folkeregistermateriale  

 kan videregives til en anden offentlig myndighed efter reglerne i lov om  

 behandling af personoplysninger.
 § 32. Når en offentlig myndighed har brug for  

 oplysninger, som er registreret i CPR, kan myndigheden indhente oplysningerne  

 i CPR, jf. dog § 33, stk. 1.
 Stk. 2. Indenrigsministeriet fastsætter vilkårene,  

 herunder om sikkerhedsforanstaltninger og betalingen, for videregivelse af  

 oplysninger fra CPR efter stk. 1.
 § 33. Offentlige myndigheders enkeltforespørgsler om  

 oplysninger fra CPR skal rettes til en kommune, som til dækning af sine  

 omkostninger kan opkræve indtil 27 kr. pr. forespørgsel, jf. dog  

 stk. 3.
 Stk. 2. Forespørgsler om oplysninger i ældre  

 folkeregistermateriale, som ikke findes i CPR, skal rettes til den  

 daværende bopælskommune, der kan forlange, at de omkostninger,  

 der er forbundet med besvarelsen, betales af forespørgeren, jf. dog  

 stk. 3.
 Stk. 3. Socialministeriets forespørgsler hos en kommune  

 til brug ved administrationen af de pensionsregler, der er fastsat i  

 medfør af EF-forordningen om social sikring for arbejdstagere m.fl.,  

 der flytter indenfor EU- eller EØS´s lande, samt sager om pension, der  

 ydes efter regler i overenskomster med andre lande, er vederlagsfri.
 Stk. 4. Kommunalbestyrelsen kan bestemme, at  

 forespørgsler efter stk. 1-3 skal være skriftlige.
 § 34. En myndighed må kun videregive oplysninger,  

 herunder beskyttede navne- og adresser modtaget efter §§ 31-33, til  

 andre offentlige myndigheder eller private, hvis videregivelsen følger  

 af lov eller bestemmelser fastsat i henhold til lov, eller der er  

 indgået aftale med Indenrigsministeriet herom.
Stk. 2. En myndighed, der efter §§ 31-33 modtager  

 oplysninger om beskyttede navne- og adresser, jf. § 28, skal ved  

 behandlingen heraf sørge for, at disse navne og adresser ikke bliver  

 tilgængelige for private.
Myndigheden skal endvidere i alle  

 tilfælde i forbindelse med navn og adresse registrere oplysning om  

 beskyttelsen.
Denne oplysning skal altid meddeles i forbindelse med en  

 eventuel videregivelse af navn og adresse til andre, jf. stk. 1.
 Stk. 3. Bestemmelserne i stk. 2 gælder dog ikke, hvis andet  

 følger af lov eller bestemmelser fastsat i henhold til lov.
Kapitel 9 Kommunernes og Indenrigsministeriets videregivelse m.v.  

 af oplysninger til brug i statistisk eller videnskabeligt øjemed § 35. Indenrigsministeriet kan til brug i statistisk eller  

 videnskabeligt øjemed fra CPR videregive oplysninger om eller foretage  

 adressering til en nærmere afgrænset kreds af personer.
Det er en  

 betingelse, at modtageren er berettiget til at behandle disse oplysninger  

 efter lov om behandling af personoplysninger.
Indenrigsministeriet  

 fastsætter vilkårene, herunder om sikkerhedsforanstaltninger og  

 betalingen, for videregivelse af oplysninger eller adressering og  

 udsendelse.
§ 36. Indenrigsministeriet kan til brug i statistisk eller  

 videnskabeligt øjemed give adgang til elektronisk søgning og  

 opslag i CPR.
Det er en betingelse, at modtageren er berettiget til at  

 behandle disse oplysninger efter lov om behandling af personoplysninger.  

 Indenrigsministeriet fastsætter vilkårene, herunder om  

 sikkerhedsforanstaltninger og betalingen, for adgangen til elektronisk  

 søgning og opslag.
§ 37. Kommunalbestyrelsen kan beslutte, at kommunen til brug i  

 statistisk eller videnskabeligt øjemed kan udlevere oplysninger, der  

 ikke er registreret i CPR, men som findes i ældre  

 folkeregistermateriale i kommunen.
Det er en betingelse, at modtageren er  

 berettiget til at behandle disse oplysninger efter lov om behandling af  

 personoplysninger.
Kommunalbestyrelsen kan fastsætte, at modtageren  

 dækker de omkostninger, der er forbundet med udleveringen.
Kapitel 10 Indenrigsministeriets videregivelse af oplysninger til  

 private § 38. Aktieselskaber, anpartsselskaber, fonde, virksomheder og  

 andre juridiske personer har ret til efter bestemmelserne i denne paragraf og  

 i § 40 af Indenrigsministeriet at få leveret oplysninger i CPR om  

 en større afgrænset kreds af personer, som de  

 pågældende forud har identificeret enkeltvis, jf. stk. 5.  

 For foreninger er det tillige en betingelse, at de har et  

 anerkendelsesværdigt formål.
Stk. 2. Oplysningerne, der kan videregives efter stk. 1,  

 er 1)	nuværende navn, medmindre dette er beskyttet, jf.  

 § 28, 2)	nuværende adresse, medmindre denne er beskyttet, jf.  

 § 28, og datoen for flytningen hertil, 3)	evt. stilling, 4)	evt. markering om fritagelse fra reklamehenvendelser efter  

 § 29, stk. 3, 5)	evt. død, datoen for denne og daværende adresse,  

 medmindre denne er beskyttet, jf. § 28, 6)	evt. forsvinden og datoen herfor, 7)	evt. udrejse og datoen herfor, evt. ny adresse i udlandet, medmindre  

 denne er beskyttet, jf. § 28, og datoen herfor, 8)	evt. kontaktadresse og datoen herfor, og 9)	evt. værgemål efter værgemålslovens  

 § 6, datoen herfor og værgens navn og adresse, eller 10)	løbende ændringer i de i nr. 1-9 nævnte  

 data.
 Stk. 3. Selskaber og pensionskasser omfattet af lov om  

 forsikringsvirksomhed samt pengeinstitutter ved administration af opsparing i  

 pensionsøjemed, jf. kapitel 9 a i lov om banker og sparekasser, har,  

 udover oplysningerne i stk. 2, ret til at få leveret  

 civilstandsoplysninger.
 Stk. 4. Kreditoplysningsbureauer, som Datatilsynet har meddelt  

 tilladelse til kreditoplysningsvirksomhed, har ret til at få oplyst  

 navn og adresse fra CPR, uanset om disse er beskyttede efter § 28.
Stk. 5. Identifikationen af de enkelte personer efter  

 stk. 1-4 skal ske ved enten 1)	personnummer, 2)	fødselsdato og navn (nuværende eller tidligere)  

 eller 3)	adresse (nuværende eller tidligere) og navn (nuværende  

 eller tidligere).
 Stk. 6. Det er en betingelse for levering af oplysninger efter  

 stk. 1-4, at modtageren efter lov om behandling af personoplysninger er  

 berettiget til at behandle oplysningerne.
§ 39. Aktieselskaber, anpartsselskaber, fonde, virksomheder og  

 andre juridiske personer har ret til af Indenrigsministeriet at få  

 adgang til at stille enkeltforespørgsler omfattet af § 42,  

 stk. 1-2, jf. § 42, stk. 6, som elektroniske  

 enkeltforespørgsler til CPR.
For foreninger er det tillige en  

 betingelse, at de har et anerkendelsesværdigt formål.
 § 40. Indenrigsministeriet fastsætter vilkårene,  

 herunder om sikkerhedsforanstaltninger og betalingen, for videregivelse af  

 oplysninger efter § 38, stk. 1-4, og § 39.
Stk. 2. Oplysninger indhentet efter §§ 38 og 39 må  

 ikke videregives til andre private, medmindre det følger af lov eller  

 bestemmelser fastsat i henhold til lov, eller der er indgået aftale med  

 Indenrigsministeriet herom.
Ved videregivelse af navne- og adresseoplysninger  

 skal oplysning om eventuel navne- og adressebeskyttelse, jf. § 28,  

 tillige videregives.
 Stk. 3. Beskyttede navne og adresser, jf. § 28, som  

 kredtioplysningsbureauer har indhentet efter § 38, stk. 4, må ikke  

 videregives af disse.
Kapitel 11 Indenrigsministeriets forsendelse for udenlandske  

 myndigheder § 41. Indenrigsministeriet kan for offentlige myndigheder i  

 andre lande adressere og udsende valg- eller folkeafstemningsmateriale til  

 det pågældende lands herboende statsborgere, som er registreret i  

 CPR.
Den, der anmoder om adressering og udsendelse, må ikke få  

 udleveret adressaternes navne- og adresser.
Indenrigsministeriet  

 fastsætter vilkårene, herunder om sikkerhedsforanstaltninger og  

 betalingen, for adressering og udsendelse.
Kapitel 12 Kommunernes videregivelse af enkeltoplysninger m.v. til  

 private § 42. Enhver har ret til ved henvendelse til en kommune at  

 få oplysninger i CPR om en bestemt person, som den  

 pågældende forud har identificeret, jf. stk. 6.
Stk. 2. Oplysningerne, der kan videregives efter stk. 1,  

 er 1)	nuværende navn, medmindre dette er beskyttet, jf.  

 § 28, 2)	nuværende adresse, medmindre denne er beskyttet, jf.  

 § 28, og datoen for flytningen hertil, 3)	evt. stilling, 4)	evt. død, datoen for denne og daværende adresse,  

 medmindre denne er beskyttet, jf. § 28, 5)	evt. forsvinden og datoen herfor, 6)	evt. udrejse og datoen herfor, evt. ny adresse i udlandet, medmindre  

 denne er beskyttet, jf. § 28, og datoen herfor, 7)	evt. kontaktadresse og datoen herfor, og 8)	evt. værgemål efter værgemålslovens  

 § 6, datoen herfor og værgens navn og adresse.
 Stk. 3. Selskaber og pensionskasser omfattet af lov om  

 forsikringsvirksomhed samt pengeinstitutter ved administration af opsparing i  

 pensionsøjemed, jf. kapitel 9 a i lov om banker og sparekasser, har,  

 udover oplysningerne angivet i stk. 2, ret til at få oplyst  

 vedkommendes civilstand samt de oplysninger om dennes  

 slægtskabsforhold, herunder om slægtninges navne og adresser,  

 uanset om disse er beskyttede efter § 28, der er nødvendige for  

 at udbetale en forsikringssum til den begunstigede.
 Stk. 4. Kreditoplysningsbureauer, som Datatilsynet har meddelt  

 tilladelse til kreditoplysningsvirksomhed, har ret til at få oplyst  

 navn og adresse fra CPR, uanset om disse er beskyttede efter § 28.
Stk. 5. En persons navne- og adressebeskyttelse, jf.  

 § 28, kan normalt ikke opretholdes overfor kreditorer, der agter at  

 foretage skridt til opkrævning eller inddrivelse af en forfalden  

 fordring.
Ved tvivl om fordringens eksistens skal kommunen indhente en  

 udtalelse fra den angivne debitor, før oplysningerne kan  

 videregives.
Stk. 6. Identifikationen af den pågældende person  

 efter stk. 1-4 skal ske ved 1)	navn (nuværende eller tidligere) og fødselsdato, 2)	navn (nuværende eller tidligere) og adresse (nuværende  

 eller tidligere) eller 3)	navn (nuværende eller tidligere) og personnummer.
 § 43. Kommunen kan videregive beskyttede navne og adresser i  

 CPR, jf. § 28, til private, der har en retlig interesse i oplysningerne.  

 Det er en betingelse, at den beskyttede har fået mulighed for at udtale  

 sig om ønsket og ikke har fremsat sådanne indvendinger mod  

 udleveringen, som kommunen finder, skal tillægges større  

 vægt end den retlige interesse, den pågældende har i at  

 modtage de beskyttede oplysninger.
Stk. 2. Den, som kan godtgøre at have retlig interesse  

 i andre oplysninger om en forud identificeret person, jf. § 42,  

 stk. 6, end dem, der er nævnt i § 42, stk. 2-5, og  

 § 43, stk. 1, kan få disse.
Det gælder også  

 oplysning om navn, adresse og fødselsdato på den identificeredes  

 nuværende og tidligere ægtefæller samt nuværende  

 børn og forældre.
Oplysning om personnumre kan dog aldrig gives,  

 jf. dog § 46.
§ 44. Oplysninger modtaget efter § 42, stk. 3- 5, og  

 § 43 må ikke videregives til andre private, medmindre det  

 følger af lov eller bestemmelser fastsat i henhold til lov.
Ved  

 videregivelse af navne- og adresseoplysninger efter § 42, stk. 5, og § 43,  

 stk. 1, skal oplysning om eventuel navne- og adressebeskyttelse, jf.  

 § 28, tillige videregives.
 Stk. 2. Navne og adresser, som er udleveret efter § 42,  

 stk. 5, og § 43, stk. 1, må kun anvendes til  

 formål, som kommunen har fastsat.
 Stk. 3. Beskyttede navne og adresser, jf. § 28, som  

 kreditoplysningsbureauer har indhentet efter § 42, stk. 4, må ikke  

 videregives af disse.
§ 45. Enhver har ret til hos en kommune at få oplyst  

 navne på personer, der ifølge CPR er tilmeldt i en bolig, som  

 den pågældende dokumenterer at være (med)ejer eller lejer  

 af.
Dette gælder, uanset om de tilmeldte personer har navne- og  

 adressebeskyttelse efter § 28.
§ 46. Enhver har ret til ved henvendelse til en kommune at  

 få en attestation på dansk af aktuelle og tidligere oplysninger,  

 som er registreret i CPR, eller andet folkeregistermateriale i denne kommune  

 om vedkommende selv, herunder egne børns, ægtefælles samt  

 forældres personnumre.
Anmodning om oplysning om adresser forud for den  

 1. januar 1971 skal rettes til den daværende bopælskommune.
 § 47. Til brug for trykning af lokale vejvisere kan  

 kommunalbestyrelsen træffe beslutning om at videregive oplysninger om  

 navne, stillinger og adresser for de personer, som er registreret i CPR med  

 bopæl i kommunen, medmindre vedkommende har navne- og  

 adressebeskyttelse efter § 28 eller lokalvejviserbeskyttelse efter  

 § 29, stk. 1. Kommunalbestyrelsen fastsætter vilkårene  

 for videregivelsen, og kan herunder bestemme, at beboere på  

 institutioner af særlig karakter ikke skal medtages i lokalvejvisere.  

 Der må ikke udleveres løbende ændringer til tidligere  

 videregivne oplysninger.
 Stk. 2. Kommunalbestyrelsen skal stille som et vilkår  

 for videregivelse efter stk. 1, at oplysningerne ikke anvendes eller  

 videregives til brug for offentliggørelse i elektronisk form.
 § 48. Enhver, der er berettiget til oplysninger fra CPR efter  

 § 42, stk. 1, har ret til ved henvendelse til en kommune, som har  

 sådant ældre folkeregistermateriale om den identificerede, at  

 få de samme oplysninger, som nævnt i § 42, stk. 2-5, fra dette  

 materiale.
 Stk. 2. Bestemmelserne i § 44 finder tilsvarende anvendelse  

 på oplysninger udleveret efter stk. 1.
 § 49. Enhver, der som angivet i § 42, stk. 6, forud  

 kan identificere en afdød person, har ret til ved henvendelse til en  

 kommune, som har registreret sådanne oplysninger om afdøde, at  

 få følgende oplysninger:
 1)	Samtlige navne, herunder tidligere navne.
 2)	Fødselsdato og -sted.
 3)	Civilstandsdatoer og vielsessted.
 4)	Dødsdato og dødsregistreringssted.
 5)	Samtlige adresser med angivelse af til- og fraflytningsdatoer.
 6)	Slægtskabsforhold til afdøde med angivelse af  

 slægtningens navn samt fødselsdato og - registreringssted, dog  

 ikke for nulevende slægtninge.
 Stk. 2. Det er en yderligere betingelse for videregivelse  

 efter stk. 1, at oplysningerne ikke findes i CPR og desuden er over 30  

 år gamle.
 § 50. Bobestyrere kan til brug for skifte her i landet efter  

 en afdød, identificeret person ved henvendelse til den kommune, som  

 har registreret sådanne oplysninger, indhente de oplysninger, herunder  

 om slægtskabsforhold, der er nødvendige for skiftet.
 Stk. 2. Enhver kan til brug for skifte i udlandet efter en  

 afdød, identificeret person ved henvendelse til den kommune, som har  

 registreret sådanne oplysninger, indhente de oplysninger, herunder om  

 slægtskabsforhold, der er nødvendige for skiftet.
 Stk. 3. Til brug ved anmodning til begravelsesmyndigheden om  

 begravelse eller ligbrænding, kan anmelderen ved henvendelse til den  

 kommune, som har registreret sådanne oplysninger, indhente de  

 oplysninger, der skal afgives om en afdød, identificeret person og  

 dennes nuværende eller tidligere ægtefælle.
 Stk. 4. Identifikationen efter stk. 1-3 skal ske som  

 angivet i § 42, stk. 6.
 § 51. Kommunalbestyrelsen kan bestemme, at  

 forespørgsler efter §§ 42-43, §§ 45-46 og §§ 48- 50  

 skal være skriftlige.
Stk. 2. For hver enkelt forespørgsel efter §§ 42,  

 43, 45 og 46 kan kommunen opkræve indtil 52 kr. til dækning af  

 sine omkostninger.
Kommunen kan ligeledes kræve samtlige omkostninger,  

 der er forbundet med videregivelse efter §§ 47-50, dækket af  

 modtageren.
Kommunen kan forlange betalingen erlagt forud for besvarelsen af  

 forespørgslen eller videregivelsen.
Kapitel 13 Offentlige myndigheders behandling af personnumre § 52. Hvis en offentlig myndighed i overensstemmelse med lov  

 om behandling af personoplysninger anvender personnummer som identifikation  

 eller journalnummer, skal det være personummeret for den person, sagen  

 vedrører.
Stk. 2. Bestemmelsen i stk. 1 gælder dog ikke, hvis  

 det følger af lov eller bestemmelser fastsat i henhold til lov, at det  

 under et forvaltningsområde er nødvendigt at henføre  

 flere personer til samme sag.
I sådanne tilfælde afgør  

 forvaltningen selv, hvorledes den interne sagsregistrering  

 tilrettelægges mest hensigtsmæssigt.
Ved denne  

 tilrettelæggelse skal der bl.a. tages ligestillingsmæssige  

 hensyn.
§ 53. Anvender en offentlig myndighed personnummer ved  

 henvendelse til en person om dennes forhold, skal myndigheden anvende  

 vedkommendes eget personnummer.
En person kan tilsvarende kun blive  

 afkrævet sit eget personnummer ved henvendelser til offentlige  

 myndigheder i situationer omfattet af § 52.
§ 54. Offentlige myndigheder skal sørge for, at  

 personnummer ikke kommer uvedkommende i hænde.
Personnumre må  

 ikke påføres fuldt læseligt uden på breve, i  

 rudekuverter eller ved andre forsendelser til vedkommende.
Er det  

 nødvendigt i sådanne tilfælde at angive en identifikation,  

 skal personnumret sløres, således at det ikke er umiddelbart  

 genkendeligt.
 Stk. 2. Personnummer kan angives fuldt læseligt på  

 giroindbetalingskort, såfremt dette fremsendes i lukket kuvert til  

 vedkommende.
 Stk. 3. Personnummer må ikke offentliggøres,  

 herunder i Statstidende, bortset fra ved proklamaer i dødsboer,  

 medmindre det følger af lov eller bestemmelser fastsat i henhold til  

 lov.
Kapitel 14 Beredskab, sikkerhedsforanstaltninger m.v.
 § 55. Indenrigsministeriet træffer foranstaltninger, der  

 muliggør bortskaffelse eller tilintetgørelse af CPR i  

 tilfælde af krig eller lignende forhold.
 Stk. 2. I den periode, der går forud for en eventuel  

 krig eller lignende forhold, sørger Indenrigsministeriet for  

 udskrifter fra CPR til brug for kommunernes manuelle administration af  

 personregistreringen.
 Stk. 3. Indenrigsministeriet etablerer et særligt  

 beredskab, der gør det muligt altid at udtrække oplysninger til  

 brug for fremstilling af valglister og -kort i forbindelse med valg.
 Stk. 4. Hvis CPR helt eller delvis går til grunde eller  

 gøres ubrugeligt, kan kommunerne efter indenrigsministerens  

 nærmere bestemmelse pålægge offentlige myndigheder samt de  

 personer, der har bopæl eller ophold i kommunen, at meddele de  

 oplysninger, der er nødvendige til CPR s genoprettelse.
Kapitel 15 Klage og straf § 56. Klage over en kommunes afgørelse efter denne lov  

 kan, inden 4 uger fra det tidspunkt klageren har fået meddelelse om  

 afgørelsen, indbringes for Indenrigsministeriet.
Indbringelsen sker  

 ved, at en skriftlig klage afleveres til den kommune, som har truffet  

 afgørelsen.
 Stk. 2. Kan kommunen ikke give klageren medhold, sendes klagen  

 med begrundelse for afgørelsen og genvurderingen videre til  

 Indenrigsministeriet med kopi til klageren.
 Stk. 3. En klage over en bopælsregistrering kan ikke  

 vedrøre en registrering, der ligger længere tilbage end 2  

 år, før klagens fremsættelse, hvis registreringen ikke er  

 blevet ændret i denne periode.
Stk. 4. Indenrigsministeriets afgørelse kan gå ud  

 på afvisning, stadfæstelse, hjemvisning eller ændring af  

 den afgørelse, der er klaget over.
Ved ændring af  

 afgørelsen kan Indenrigsministeriet umiddelbart foretage  

 fornøden berigtigelse af registreringen i CPR.
§ 57. Medmindre højere straf er forskyldt efter den  

 øvrige lovgivning straffes med bøde den, der forsætligt  

 eller ved grov uagtsomhed 1)	ikke rettidigt anmelder en flytning, jf. § 12, stk. 1, 1.  

 pkt., § 13, stk. 1, § 16, stk. 2, og § 24,  

 stk. 1, 2)	ikke anmelder en opgivet flytning, jf. § 12, stk. 6, 1.  

 pkt., 3)	afgiver forkerte oplysninger om selve flytningen og de forhold, der  

 skal registreres i forbindelse hermed, jf. § 12, stk. 2, § 16,  

 stk. 4, og §§ 19-20, 4)	overtræder § 40, stk. 2, 1. pkt. og stk. 3,  

 § 44 og § 47, samt vilkår fastsat efter § 32,  

 stk. 2, § 35, 3. pkt., § 36, 3. pkt., og § 40,  

 stk. 1, eller 5)	undlader at afgive oplysninger efter § 10, stk. 2 og 3,  

 § 13, stk. 3 og § 55, stk. 4.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 § 58. Kommunen kan tilkendegive vedkommende, at en  

 overtrædelse af de bestemmelser, der er nævnt i § 57,  

 stk. 1, nr. 1-3 og nr. 5, kan afgøres uden retlig  

 forfølgelse, såfremt denne erkender sig skyldig i  

 overtrædelsen og erklærer sig rede til inden for en nærmere  

 angiven frist, der efter begæring kan forlænges, at betale en i  

 tilkendegivelsen angivet bøde til kommunens kasse.
 Stk. 2. Med hensyn til den i stk. 1 nævnte  

 tilkendegivelse finder bestemmelsen om tiltalerejsning i retsplejelovens  

 § 930, jf. § 926, tilsvarende anvendelse.
 Stk. 3. Betales bøden i rette tid, eller bliver den  

 efter vedtagelsen inddrevet eller afsonet, bortfalder videre  

 forfølgning.
Kapitel 16 Ikrafttrædelse m.v.
 § 59. Loven træder i kraft den 1. april 1999.
 Stk. 2. Samtidig ophæves lov om folkeregistrering, jf.  

 lovbekendtgørelse nr. 525 af 30 juni 1998.
 Stk. 3. Indenrigsministeriets cirkulære nr. 28 af 20.  

 februar 1995 om ajourføring og drift af CPR s vej- og boligregister  

 forbliver i kraft, indtil det ophæves eller afløses af  

 forskrifter udstedt i medfør af denne lov.
 Stk. 4. Personer, som har fået registreret et  

 adresseringsmellemnavn i CPR med hjemmel i den hidtidige  

 folkeregistreringslovgivning, senest § 19 i Indenrigsministeriets  

 bekendtgørelse nr. 588 af 10. august 1998 om folkeregistrering,  

 forbliver registreret med dette adresseringsmellemnavn, så længe  

 disse ikke anmoder om sletning heraf.
 Stk. 5. Afgørelser, der er påklaget inden lovens  

 ikrafttræden, færdigbehandles efter de hidtil gældende  

 klageregler.
 § 60. Loven gælder ikke for Færøerne og  

 Grønland, men kan ved kgl. anordning sættes i kraft for  

 Grønland med de afvigelser, som de særlige grønlandske  

 forhold tilsiger.
Bilag 1 Dataindholdet i Det Centrale Personregister (CPR) jf.  

 § 4, er følgende:
 1)	Personnummeroplysninger: Personnummer, jf. § 3, henvisning  

 mellem nyt og tidligere personnummer, der opbevares i CPR (historisk) ved  

 ændring af personnummer, f.eks. ved fejl i køn og  

 fødselsdato, jf. § 3, stk. 5.
 2)	Navneoplysninger: Fornavn, mellemnavn og efternavn, eget efternavn,  

 dvs. personens seneste efternavn erhvervet på andet grundlag end  

 ægteskab, markering af manglende mulighed for korrekt registrering af  

 navn, jf. § 5, stk. 3, samt adresseringsnavn, jf. § 5,  

 stk. 4-7. Tidligere navne opbevares i CPR (historisk).
 3)	Adresseoplysninger:
 a)	Kommune, vej, husnummer, etage, side-dørnummer,  

 bygningsnummer, c/o- navn, lokalitet, bynavn, postnummer og postdistrikt.
 b)	Udenlandsadresse, jf. § 26, stk. 3.
 c)	Tidligere adresser, herunder også indrejse, udrejse,  

 genfinding og forsvinding, samt tidligere udenlandsadresser bevares i CPR  

 (historisk).
 d)	Supplerende adresse, dvs. oplysning om udenlandsadresse ved  

 udenlandsophold på 6 måneder eller derunder, jf. § 24, stk.  

 3, for personer beordret til tjeneste i udlandet af den danske stat og disses  

 husstand, jf. § 24, stk. 5-6, eller oplysning om kasernen ved aftjening af  

 værnepligt, jf. § 14, stk. 2.
 e)	Kontaktadresse, jf. § 26, stk. 3, dvs. en adresse, hvortil  

 offentlige myndigheder og private kan sende vedkommendes post under et  

 registreret udenlandsophold.
4)	Fødselsregistreringsoplysninger:  

 Fødselsregistreringssted, dvs. aktuelle navn for sogn eller  

 fødeland, evt. verdensdel, hvor registrerede oplysninger findes, samt  

 fødselsdato og køn.
Tidligere  

 fødselsregistreringsoplysninger bevares i CPR (historisk).
5)	Statsborgerskabsoplysninger: Statsborgerskab, dvs. angivelse af det  

 aktuelle navn for det land, hvor vedkommende er statsborger, evt. verdensdel.  

 Er personen statsløs angives dette.
Tidligere statsborgerskab bevares  

 i CPR (historisk).
 6)	Folkekirkeoplysninger: Oplysning om medlemskab af folkekirken,  

 valgmenighed og tillige folkekirken, folkekirken, men fritaget for kirkeskat  

 under udenlandsophold, fordi der betales kirkeskat til Dansk Kirke i udlandet  

 eller Dansk Sømandskirke eller ikke er medlem af folkekirken.  

 Tidligere folkekirkeoplysninger bevares i CPR (historisk).
 7)	Slægtskabsoplysninger: Oplysning om mor, far, børn samt  

 forældremyndighedens indehavere.
8)	Civilstandsoplysninger: Oplysning om ugift, gift, fraskilt, enke  

 eller enkemand, registreret partner, opløsning af registreret  

 partnerskab, længstlevende partner eller død samt oplysning om  

 ægtefælle eller registreret partner og om separation.
Tidligere  

 civilstandsoplysninger bevares i CPR (historisk).
 9)	Statusoplysninger: Angivelse af om pågældende er  

 registreret i CPR på grund af aktuel eller tidligere  

 bopælsmæssig tilknytning til Danmark eller Grønland i form  

 af bopæl, uden fast bopæl, forsvinding, udrejse eller død,  

 eller om vedkommende er registreret alene på grund af inddragelse under  

 ATP, jf. § 3, stk. 1, nr. 2, eller skattesagsbehandling, jf.  

 § 3, stk. 1, nr. 3. Endvidere er for visse personnumre registreret  

 reservation, annullation, ændring eller sletning på grund af  

 fejlregistrering.
 10)	Evt. beskyttelsesoplysninger: Evt. navne- og adressebeskyttelse,  

 jf. § 28, lokalvejviserbeskyttelse, jf. § 29, stk. 1,  

 beskyttelse mod forskerhenvendelse, jf. § 29, stk. 2, eller  

 reklamebeskyttelse, jf. § 29, stk. 3. Tidligere  

 beskyttelsesoplysninger bevares i CPR (historisk).
 11)	Evt. stillingsoplysninger: Evt. stillingsangivelse, som vedkommende  

 tidligere har anmodet om, og som pågældende kan få  

 ændret eller slettet ved henvendelse til bopælskommunen.
 12)	Evt. oplysninger om kommunale forhold: Kommunernes eventuelle  

 oplysning om, at vedkommende lever adskilt fra sin ægtefælle, er  

 et plejebarn, pensionsforhold, tidligere opholdskommune, når denne  

 kommune har den generelle betalingsforpligtelse (social service og pension),  

 medlemskab af valgmenighed, når valgmenigheden og kommunen har aftalt,  

 at kommunen opkræver kirkelige bidrag for valgmenigheden, samt  

 angivelse af fælleshusholdning eller familiekode.
 13)	Evt. oplysninger om kommunale notater: Indenrigsministeriets og  

 kommunernes registrering af visse faktiske oplysninger af klar betydning for  

 varetagelse af opgaverne efter folkeregistreringslovgivningen, f.eks.  

 oplysning om, at personens opholdssted ikke kendes, eller om  

 indsættelse eller anbringelse i en af kriminalforsorgens anstalter  

 m.v., jf. § 15, stk. 3.
 14)	Evt. markeringer af abonnement på personoplysninger: De  

 myndigheder og private, som efter henholdsvis § 32 og § 38  

 abonnerer på ajourførte oplysninger fra CPR for en større  

 afgrænset kreds af personer, som er identificeret enkeltvis.
 15)	Evt. valgoplysninger: Optagelse på valgliste til  

 folketingsvalg, folkeafstemninger og valg til Europa-Parlamentet for  

 personer, der er udrejst, samt visse særlige valgoplysninger til brug  

 ved valg til Europa-Parlamentet.
 18)	For de i nr. 1-17 nævnte oplysninger registreres endvidere  

 ajourføringstidspunkt, gyldighedsstart og evt. slutdato m.m. samt den  

 myndighed, som har godkendt og/eller ajourført registreringen, og evt.  

 særlig dokumentation for en given oplysning samt visse tekniske  

 styredata.
Bemærkninger til lovforslaget Almindelige bemærkninger A.
Indledning Lovforslaget fremsættes for at erstatte lov om  

 folkeregistrering fra 1968, jf. lovbekendtgørelse nr. 525 af 30. juni  

 1998, med en tidssvarende lov, hvor borgernes grundlæggende rettigheder  

 og pligter med hensyn til folkeregistreringen samt offentlige myndigheders og  

 privates adgang til udnyttelse af de registrerede oplysninger fremgår  

 af selve lovteksten.
Det er endvidere ønsket at gøre reglerne  

 enklere for borgerne, først og fremmest ved en klarere systematik.  

 Lovforslaget skal skabe et godt grundlag for kommunernes varetagelse af  

 folkeregistreringsopgaven, således at deres mulighed for at yde en god  

 service over for borgerne forbedres.
Samtidig skal lovforslaget forbedre den  

 private sektors mulighed for at udnytte CPR´s oplysninger.
Lovforslaget skal  

 endvidere skabe den rette balance mellem på den ene side hensynet til  

 at sikre borgernes privatliv og personlige integritet og på den anden  

 side hensynet til at effektivisere den offentlige administration og det  

 private erhvervsliv.
 Det foreliggende lovforslag var medtaget på  

 lovprogrammet 1997/1998. Fremsættelsen måtte imidlertid  

 udsættes til folketingsåret 1998/1999 på grund af  

 folketingsvalget den 11. marts 1998. I stedet blev fremsat og vedtaget et  

 mindre ændringsforslag til folkeregistreringsloven, for at sikre at  

 denne var i overensstemmelse med Europa-Parlamentets og Rådets direktiv  

 nr. 95/46/EF af 24. oktober 1995 om beskyttelse af fysiske personer i  

 forbindelse med behandling af personoplysninger og om fri udveksling af  

 sådanne oplysninger, fordi dette direktiv skal være implementeret  

 senest den 24. oktober 1998.
B.
Baggrunden for lovforslaget Registrering af fødsler, navne, ægteskaber og  

 dødsfald m.v. har i Danmark i meget lang tid været knyttet til  

 førelsen af kirkebøgerne, mens egentlige folkeregistre, der  

 samler disse oplysninger i registre, hvor de enkelte bor, først er  

 blevet indført overalt i landet ved Lov nr. 57 om Folkeregistre af 14.  

 marts 1924. Grundlaget herfor var en betænkning fra 1922 afgivet af  

 Folkeregisterkommissionen af 1920. Med hjemmel i 1924-loven blev der  

 udfærdiget bekendtgørelse samt cirkulærer til  

 kommunalbestyrelserne om de nærmere regler for disses førelse af  

 registrene.
 Bortset fra en række mindre væsentlige punkter  

 forblev 1924-loven opretholdt uændret, indtil det blev  

 nødvendigt at tilvejebringe lovhjemmel for oprettelsen af Det Centrale  

 Personregister (CPR) i 1968. Dette skete ved lov nr. 239 af 10. juni 1968 om  

 folkeregistrering, hvor man samtidig moderniserede den gamle 1924-lov  

 på en række punkter (Folketingstidende 1967- 68: 241, 581, 3460,  

 3774; A 441).
Etableringen af CPR i 1968 var især begrundet i det  

 stadigt stigende behov for information om almindelige personoplysninger,  

 især personers bopælsadresse, og behovet for en entydig  

 personidentifikation, der kunne anvendes overalt, primært hos  

 offentlige myndigheder.
Disse forhold indgik også i anbefalingerne i  

 betænkning nr. 329/1963 »Om folkeregistrenes medvirken ved  

 indførelse af elektronisk databehandling i den offentlige  

 forvaltning«.
Hertil kom så, at planerne om at indføre et  

 centralt kildeskattesystem i Danmark ønskedes fremmet mest muligt.  

 Indførelsen af CPR med tilhørende personnummersystem var en  

 absolut forudsætning for introduktion af kildeskatten i 1970.
Folkeregistreringslovens af 1968 tillagde i §§ 1 - 2  

 ministeren bemyndigelser til bl.a. at fastsætte reglerne om  

 folkeregistrenes/CPR s førelse samt om adgangen til oplysningerne  

 heri.
Begrundelsen for de vide bemyndigelsesbestemmelser i 1968-loven var, at  

 den igangsatte rationalisering af folkeregistervæsenet måtte  

 foregå gradvist og til dels afhængigt af den tekniske udvikling  

 og indførelsen af mere moderne teknik på andre  

 administrationsområder.
En fastlæggelse af de nærmere  

 regler i selve loven i 1968, ville derfor have bevirket konstante  

 lovændringer.
Folkeregistreringsloven er således også kun  

 ændret 3 gange siden 1968. Ved lov nr. 303 af 8. juni 1978  

 (Folketingstidende 1977-78: 443, 1860; A 585), blev folkeregistreringslovens  

 daværende § 3, der vedrørte Personregistreringsrådet,  

 erstattet af en ny § 3 med de nærmere regler for udlevering af  

 oplysninger til private fra CPR, og der blev foretaget visse mindre  

 ændringer af loven.
Denne lovændring blev vedtaget samtidig med  

 lov om offentlige myndigheders registre og lov om private registre i 1978.  

 Ved lov nr. 386 af 22. maj 1996 om ændring af forskellige  

 lovbestemmelser om umyndighed blev betegnelsen »umyndiggjort« i  

 folkeregistreringsloven med virkning fra 1. januar 1997 ændret til  

 »under værgemål med fratagelse af den retlige handleevne, jf.  

 værgemålslovens § 6« Ved den seneste ændring af folkeregistreringsloven  

 (lov nr. 400 af 26. juni 1998) blev der for at sikre forenelighed med  

 EU-direktivet i selve loven indsat regler om CPR's formål, registrering  

 af oplysninger i CPR, videregivelse m.v. af oplysninger fra CPR til  

 offentlige myndigheder og private samt om folkeregistrenes udveksling af  

 oplysninger med de nordiske registreringsmyndigheder.
 Det foreliggende lovforslag er udtryk for et ønske  

 om i selve lovteksten at få fastlagt flest mulig af de bestemmelser  

 på folkeregistreringsområdet, som hidtil for  

 størstepartens vedkommende har været fastsat administrativt, jf.  

 Indenrigsministeriets bekendtgørelse nr. 588 af 10. august 1998 om  

 folkeregistrering, cirkulære nr. 140 af 10. august 1998 om  

 folkeregistrering og vejledning nr. 141 af 10. august 1998 om  

 folkeregistrering, idet den oprindelige begrundelse for  

 bemyndigelsesbestemmelserne i folkeregistreringsloven efter knap 30 års  

 erfaring på dette område ikke længere er aktuel.  

 Lovforslaget skal iøvrigt sammenholdes med Justitsministeriets forslag  

 til lov om behandling af personoplysninger, som der er henvisning til i  

 såvel selve lovteksten som i bemærkningerne til de enkelte  

 bestemmelser.
Lovforslaget er ikke udarbejdet på basis af et  

 forudgående udvalgsarbejde, idet der i stor udstrækning er tale  

 om en overførsel af administrativt fastsatte bestemmelser til  

 lovforslaget, samtidig med at der sker en modernisering af bestemmelserne.  

 Indenrigsministeriet har dog under udarbejdelsen af lovforslaget været  

 i kontakt med repræsentanter for bl.a andre myndigheder, den private  

 sektor, diverse organisationer, forskningssektoren m.v.
Et lovudkast blev  

 endvidere sendt til høring i december 1997 hos samtlige ministerier,  

 organisationer m. fl.
Lovforslaget er i sin endelige udformning bl.a. baseret  

 på de udtalelser, der er modtaget i forbindelse hermed, samt den  

 seneste høringsrunde i august 1998, jf. afsnit G.
C.
Lovforslagets indhold Lovforslaget indeholder reglerne for opbygningen af Det  

 Centrale Personregister (CPR) på grundlag af personnumre samt reglerne  

 for tildelingen af disse.
Forslaget fastlægger endvidere, hvilke  

 oplysningstyper, der kan registreres i CPR om den enkelte.
Herudover gives de  

 materielle regler for registrering af borgernes bopæl, som i  

 modsætning til de øvrige oplysninger, der registreres i CPR,  

 ikke er reguleret af anden lovgivning.
Der gives her kommunerne nogle  

 udvidede beføjelser til fra private og offentlige myndigheder at  

 få de oplysninger, som er nødvendige for kommunernes  

 stillingtagen til de bopælssager, der giver anledning til tvivl.
Lovforslaget indebærer en forbedring af beskyttelsen  

 af den enkelte, som ønsker dette, mod videregivelse, dels ved en  

 udvidelse af adressebeskyttelsen til også at omfatte beskyttelse af  

 pågældendes navn, dels ved indførelse af nye og lidt  

 ændrede beskyttelsesformer.
Der foreslås herudover ikke  

 afgørende ændringer i borgernes grundlæggende rettigheder  

 og pligter på disse områder.
Endelig fastlægger lovforslaget en udtømmende  

 regulering af, hvilken udnyttelse offentlige myndigheder samt private kan  

 gøre af de registrerede oplysninger i CPR, når der bortses fra  

 det samarbejde mellem Post Danmark og CPR, der i 1995 blev hjemlet med  

 § 12 i lov om Post Danmark.
Post Danmarks Modtagerdatabase vedligeholdes  

 efter denne bestemmelse maskinelt fra CPR med oplysninger om personnummer,  

 navn og adresse m.v. for alle personer, der er registreret i CPR med  

 bopæl i Danmark, til brug i forbindelse med opfyldelse af Post Danmarks  

 befordringspligt.
Lovforslagets regler om udnyttelsen af CPR s oplysninger  

 bygger bl.a. på en betingelse om, at modtagerne af oplysningerne skal  

 være berettiget til at behandle disse efter forslaget til lov om  

 behandling af personoplysninger, og at videregivelse af oplysninger fra CPR  

 ikke vil kunne omfatte flere personer eller oplysninger om disse, end hvad  

 der er påkrævet til det konkrete formål.
Der foreslås  

 herunder en udvidelse af kredsen af private, der kan få adgang til CPR  

 s oplysninger og en mindre justering af de oplysningstyper, der kan  

 videregives til disse, men der vil fortsat være opstillet snævre  

 rammer for, hvilke oplysningstyper der kan videregives til private.
 Der vil med de foreslåede bestemmelser fremover kun  

 være behov for administrativt at fastsætte uddybende bestemmelser  

 om folkeregistrering på nogle ganske få områder.
Det foreliggende lovforslag omfatter en række  

 områder, som tidligere kun har været reguleret i de  

 administrativt fastsatte bestemmelser og derfor ikke tidligere har  

 været forelagt Folketinget.
Der er tale om en i sin udformning helt ny  

 lov, hvilket vanskeliggør en umiddelbar sammenligning af lovudkastet  

 med regelsættet i gældende folkeregistreringslovgivning.
Det er  

 således ikke muligt at opstille en paralleltekst.
I stedet for er der i  

 bilaget til bemærkningerne givet en oversigt over væsentlige  

 realitetsændringer i forhold til gældende retstilstand.
Denne  

 kortfattede oversigt er tænkt som en læsevejledning og som en  

 henvisning til de udførlige bemærkninger til lovforslagets  

 enkelte bestemmelser, hvor der er redegjort for ændringer af  

 retstilstanden.
D.
Administrative og økonomiske konsekvenser Lovforslaget vil ikke have væsentlige administrative  

 og økonomiske konsekvenser for det offentlige og vil ikke give  

 anledning til kompensationskrav fra de kommunale parter i overensstemmelse  

 med Det Udvidede Totalbalanceprincip (DUT). Eventuelle udgifter vil blive  

 afholdt inden for Indenrigsministeriets økonomiske rammer.
 Det bemærkes, at der ikke foretages ændring i  

 de principper, der med hjemmel i folkeregistreringslovens § 2,  

 stk. 1, hidtil er lagt til grund for fastsættelsen af betalingen  

 for adgangen til CPR s oplysninger, jf. lovforslagets § 32, stk. 2,  

 §§ 35 og 36 samt §§ 40, stk. 1, og 41.
E.
Forholdet til EU-retten Lovforslaget er i overensstemmelse med Europa-Parlamentets  

 og Rådets direktiv nr. 95/46/EF af 24. oktober 1995 om beskyttelse af  

 fysiske personer i forbindelse med behandling af personoplysninger og om fri  

 udveksling af sådanne oplysninger.
Dette gælder selve  

 registreringen i CPR, den systematiske registrering af oplysninger indhentet  

 af andre myndigheder, jf. lovforslaget § 2, stk. 2, indhentning af  

 oplysninger fra private og offentlige myndigheder til bedømmelse af  

 bopælsspørgsmålet, jf. lovforslaget § 10,  

 stk. 2-3, udveksling af oplysninger med de nordiske  

 registreringsmyndigheder i forbindelse med folkeregistreringen, jf.  

 lovforslagets kapitel 5 og 6, samt videregivelse m.v. af oplysninger fra CPR  

 til offentlige myndigheder og private, til brug i statististisk eller  

 videnskabeligt øjemed samt ved adressering efter lovforslagets kapitel  

 8 - 12.
 Der henvises i øvrigt til bemærkningerne til  

 §§ 16, 19 og 20.
F.
Andre konsekvenser Lovforslaget vil ikke få erhvervsmæssige  

 konsekvenser i form af udgifter.
Der forventes derimod en positiv  

 økonomisk og administrativ effekt på længere sigt, i det  

 omfang erhvervslivet i større omfang end i dag benytter sig af  

 adgangen til CPR s oplysninger inden for rammerne af lovforslaget.
Lovforslaget har været forelagt Erhvervsministeriets  

 Testpanel.
Lovforslaget vil være administrativt neutralt for 95 % af  

 virksomhederne, idet de vurderer, at deres administration ikke vil blive  

 berørt af lovforslagets ændringer.
 2,2 % af virksomhederne får behov for ekstern  

 rådgivning på engangsbasis som følge af lovforslaget, og  

 for flere er der tale om ekstern edb-bistand.
 1.3 % af virksomhederne har anslået, at lovforslaget  

 vil medføre løbende administrative lettelser, da flere  

 udtræk fra CPR bliver lettere, hvilket vil spare virksomhederne for  

 1-30 minutter pr. måned. 0,9 % af virksomhederne vil få  

 løbende lettelser på den eksterne rådgivning, hvilket  

 også skyldes, at visse udtræk bliver lettere, bl.a. i forbindelse  

 med adresseændringer.
1,8 % af virksomhederne vurderer, at lovforslaget vil  

 medføre løbende administrative byrder.
Som byrder nævnes  

 opgaver i forbindelse med navnebeskyttelse samt evt. flere  

 reklamehenvendelser.
Tidsforbruget svinger fra 31 minutter pr. måned  

 til 75 minutter pr. måned. 1,3 % af virksomhederne har desuden  

 vurderet, at de vil få behov for løbende ekstern  

 rådgivning.
 På grund af for få svar og for få  

 berørte virksomheder er det ikke muligt at opregne resultaterne af  

 Testpanelets besvarelser til samfundsniveau.
 Lovforslaget har ikke miljømæssige  

 konsekvenser.
G.
Høring Et udkast til lovforslag er i august 1998 blevet forelagt  

 samtlige ministerier, Advokatrådet, Amtsrådsforeningen i Danmark,  

 Arbejderbevægelsens Erhvervsråd,  

 Arbejdsmarkedspensionsrådet, Bech-Bruun & Trolle, Boligselskabernes  

 Landsforening, BRFkredit a/s, Center for Registerforskning, Dansk  

 Arbejdsgiverforening, Dansk Dataforening, Danske Elværkers Forening,  

 Dansk Handel og Service, Dansk Industri, Dansk Institut for Klinisk  

 Epidemiologi, Den Danske Forskningsfond, Det Danske Handelskammer,  

 Finansrådet, Forbrugerrådet, Frederiksberg Kommune,  

 Håndværksrådet, Kommunernes Landsforening, Kræftens  

 Bekæmpelse, Købmandsstandens Oplysningsbureau A/S,  

 Københavns Kommune, Landsorganisationen i Danmark,  

 Ligestillingsrådet, Nykredit A/S, Odense Universitet, Pensam, PKA A/S,  

 Post Danmark, Professor dr.jur.
Mads Bryde Andersen, Professor dr.jur.
Peter  

 Blume, Realkreditrådet, Registertilsynet, RKI Kredit Information A/S,  

 Rådet for Dansk Forsikring og Pension, Statens Seruminstitut og Telia  

 Infomedia A/S.
Bemærkninger til de enkelte  

 bestemmelser Til kapitel 1. Lovens formål og  

 administration Til § 1 Formålsangivelsen svarer til den  

 formålsangivelse, som blev indsat som § 2 a i  

 folkeregistreringsloven ved den sidste ændring af  

 folkeregistreringsloven, bortset fra at der nu under nr. 1 kan henvises til  

 selve loven m. h. t., hvem der skal have et personnummer.
 Forhold vedrørende registreringen i CPR, som ikke  

 er reguleret af nærværende lovforslag, f. eks. den registreredes  

 adgang til oplysninger om sig selv i CPR (registerindsigt), reguleres af  

 forslag til lov om behandling af personoplysninger, jf. dog det, der er  

 anført i de almindelige bemærkninger afsnit C om samarbejdet  

 mellem Post Danmark og CPR.
Til § 2 Bestemmelsen i stk. 1 indebærer, at  

 Indenrigsministeriet, som det har været tilfældet siden  

 registrets oprettelse i 1968, står for CPR s drift, vedligeholdelse og  

 videreudvikling i samarbejde med kommunerne med den ændring, at de  

 oprindelige folkeregistre og CPR er smeltet sammen siden 1968 som led i den  

 teknologiske udvikling og nu alene omfatter det edb-baserede CPR-system.  

 Tilvejebringelsen af oplysningerne i CPR sker stort set som ved CPR s  

 etablering i 1968, bortset fra, at kommunernes folkeregistre siden 1991 har  

 foretaget direkte terminalindberetning til CPR.
Kommunerne medvirkede ved oprettelsen af CPR og har siden  

 ajourført CPR sammen med Indenrigsministeriet, jf. § 2,  

 stk. 2, i folkeregistreringsloven.
Ajourføringen sker på  

 grundlag af borgernes anmeldelser først og fremmest om flytninger samt  

 efter indberetning fra de grundregistrerende myndigheder, bl.a. folkekirkens  

 ministerialbogsførere, personregisterførerne i  

 Sønderjylland, statsamter og domstole, jf. stk. 2.
 De nærmere regler for kommunernes medvirken ved  

 CPR´s vedligeholdelse vil blive fastsat med udgangspunkt i kapitel 1 i det  

 gældende cirkulære om folkeregistrering.
De registre, som indenrigsministeren efter stk. 1 kan  

 bestemme kan tjene som grundlag for kommunernes varetagelse af opgaverne  

 efter CPR-loven, er de regionale fælleskommunale persondatasystemer,  

 der fungerer som regionale kopier af CPR på de 5 kommunale  

 edb-centraler, eller lokale kopier af CPR.
Det følger af den  

 samordningsaftale mellem staten og kommunerne på  

 personregistreringsområdet, som er indgået under det i  

 bemærkningerne til stk. 3 omtalte Samordningsudvalg for  

 Persondata, at den enkelte kommune alene gennem de fælleskommunale  

 persondatasystemer har adgang til oplysning om egne borgere samt personer,  

 der er sagsrelevante i et opgavesystem.
Endvidere kan etablering af  

 enkeltkommunale personregistreringssystemer kun ske ved udtræk og  

 ajourføring fra CPR-registret.
 Lovforslagets regler om videregivelse, jf. kapitel 8 og  

 12, gælder endvidere for kommunernes videregivelse, som sker fra de  

 regionale eller lokale persondatasystemer.
 Indenrigsministeriet er dataansvarlig (registeransvarlig)  

 jf. artikel 2, litra d, i Europa-Parlamentet og Rådets direktiv nr.  

 95/46/EF af 24. oktober 1995 henholdsvis § 3, nr. 4, i forslag til lov  

 om behandling af personoplysninger.
 Bestemmelsen i stk. 2 svarer til  

 folkeregistreringslovens § 4.
De kommunale folkeregistre modtager i dag visse  

 oplysninger direkte fra borgerne.
Det gælder f.eks. flyttemeddelelser  

 med angivelse af ny adresse.
Andre oplysninger tilvejebringes af de  

 forskellige grundregistrerende myndigheder, der kommer i kontakt med den  

 enkelte borger.
Disse myndigheder er følgende med angivelse af de  

 vigtigste hændelser:
 *	Folkekirkens ministerialbogsførere: Fødsler,  

 forældreforhold, navngivelse, navneændring, kirkelige vielser,  

 dødsfald, ind- og udmeldelse af folkekirken.
 *	Personregisterførerne i Sønderjylland: Fødsler,  

 forældreforhold, navngivelse, navneændring, dødsfald.
 *	Anerkendte trossamfunds ministeralbogsførere: Navngivelse,  

 navneændring og kirkelige vielser.
 *	Statsamterne: Adoptioner, skilsmisser, faderskabsanerkendelser,  

 navneændringer, statsborgerret, fratagelse af den retlige handleevne i  

 henhold til værgemålslovens § 6 eller ophævelse  

 heraf.
 *	Domstolene: Skilsmisser og værgemål med fratagelse af den  

 retlige handleevne, jf. værgemålslovens § 6.
 *	Kommunale vielsesmyndigheder: Borgerlige vielser og  

 efterfølgende navneændring.
De grundregistrerende myndigheder fremsender pt.  

 meddelelser i form af papirblanketter til folkeregistrene om de forskellige  

 hændelser.
På grundlag heraf indtaster folkeregistrene  

 oplysningerne i CPR.
Der er således i dag tale om, at samme oplysning  

 skrives/indtastes 2 gange, før den endeligt registreres i CPR.
Ifølge planerne for CPR s videreudvikling vil disse  

 grundregistrerende myndigheder i løbet af nogle få år  

 overgå til at vedligeholde CPR elektronisk fra disses  

 sagsbehandlingssystemer med de forskellige hændelser.
Herved  

 opnår man en hurtigere registrering af de pågældende  

 oplysninger, ligesom risikoen for fejl i forbindelse med udfyldelse af  

 blanketter m.v. mindskes.
Bestemmelsen i stk. 3 er en nyskabelse, der skal ses  

 på baggrund af det tværgående koordineringsansvar, som  

 Indenrigsministeriet er tillagt i de seneste års IT- politiske  

 handlingsplaner, med henblik på optimal anvendelse af  

 CPR-personoplysninger.
Bestemmelsen er i øvrigt en parallel til bolig-  

 og byministerens koordineringsansvar efter § 7 i lov om bygnings- og  

 boligregistret (BBR) .
 Til varetagelse af koordineringsansvaret støttes  

 Indenrigsministeriet af det rådgivende organ Samordningsudvalget for  

 Persondata (SAMPERSON). I dette udvalg sidder repræsentanter for  

 Amtsrådsforeningen i Danmark, Bolig- og byministeriet,  

 Forskningsministeriet, Frederiksberg Kommune, Indenrigsministeriet  

 (formandskab), Justitsministeriet, Kirkeministeriet, Kommunernes  

 Landsforening, Københavns Kommune og Økonomiministeriet  

 (Danmarks Statistik).
Samordningsudvalget følger bl.a. lovgivningen og  

 udviklingen indenfor registrering og udveksling af persondata med henblik  

 på løbende at fremkomme med effektiviseringsforslag.
Målet  

 er, at CPR-systemet fortsat skal være et væsentligt element i  

 Danmarks administrative infrastruktur til sikring af en effektiv  

 informationsudveksling og sammenhængende offentlig sektor, når  

 det drejer sig om behandling af personoplysninger.
Til kapitel 2. Personnumre og andre oplysninger i CPR Til § 3 Personnumre er først kommet ind i selve lovteksten  

 i folkeregistreringsloven med den sidste lovændring i 1998.
 De foreslåede bestemmelser om tildeling af  

 personnummer og om meddelelse af dette til borgerne indebærer ingen  

 afgørende ændring af retstilstanden i forhold til i dag.
 Bestemmelsen i stk. 1 fastlægger den  

 personkreds, som tildeles et personnummer af Indenrigsministeriet, jf.  

 stk. 2.
Ifølge fast praksis sker en sådan tildeling  

 af personnummer og dermed optagelse i Det Centrale Personregister kun i de  

 angivne tilfælde.
Folkeregistering på grund af fødsel  

 forudsætter normalt, at barnets mor er folkeregistreret som boende i  

 landet.
Hvis dette ikke er tilfældet, kan barnet kun registreres,  

 såfremt de almindelige betingelser for registrering af tilflytning fra  

 udlandet er opfyldt.
Årsagen til personnummertildelingen har ingen  

 indflydelse på selve personnummeret, men derimod på hvilke  

 oplysninger, der registreres, og hermed de retsvirkninger, der udløses  

 efter anden lovgivning.
Har man først fået tildelt et  

 personnummer, vil det derfor også være dette, som i alle  

 sammenhænge fremover vil skulle anvendes.
Formålet med meddelelsen efter stk. 3 er alene  

 at oplyse den pågældende om det tildelte personnummer.
Dette var  

 også formålet med de personnummerbeviser, som første gang  

 blev udsendt i 1968 i forbindelse med CPR s etablering.
Det oprindelige  

 udseende i form af et lille kort blev i oktober 1991 ændret til en  

 udskrift i A5-format.
Selve benævnelsen blev i august 1995 ændret  

 til »Meddelelse om personnummer«.
Denne udsendes fra CPR i samme  

 tilfælde som foreslået i bestemmelsen, idet dog nyfødte  

 hidtil først har fået tilsendt meddelelsen, når de var  

 blevet navngivet, jf. § 21, stk. 2, i  

 folkeregistreringsbekendtgørelsen.
Da navngivning af nyfødte kan ske indtil 6  

 måneder efter barnets fødsel, mens moderens bopælskommune  

 normalt vil have registreret en fødsel inden 14 dage efter, at den har  

 fundet sted, indebærer den foreslåede stk. 3, nr. 1, en  

 tidligere orientering om det tildelte personnummer.
Fremrykningen af  

 meddelelsen foreslås, fordi forældrene inden navngivningen i  

 forskellige sammenhænge kan have brug for barnets personnummer, som de  

 herved fremover ikke behøver at spørge kommunen om.
 Personer, som får tildelt personnummer i forbindelse  

 med skattepligt eller bidrag til ATP, får ikke sendt besked om  

 personnummeret, idet der i CPR normalt ikke kendes en adresse, som  

 meddelelsen kan sendes til.
Der henvises for så vidt angår stk. 4 til  

 lovforslagets § 46, hvorefter enhver kan henvende sig i en kommune - mod  

 i dag kun i bopælskommunen - hvis man ønsker en attest fra CPR,  

 hvoraf bl.a. ens personnummer fremgår.
Maksimum for betalingen herfor  

 er uændret 52 kr. jf. også bemærkningerne til § 51,  

 stk. 2, men kommunen kan som noget nyt forlange betalingen erlagt forud  

 for afgivelsen af attestation.
 Bestemmelsen i stk. 5 svarer til  

 folkeregistreringsbekendtgørelsens § 20, stk. 2, hvorefter  

 kun fejl i personnummeret, det vil med den nuværende opbygning af  

 personnummeret sige forkert fødselsdato eller køn, kan begrunde  

 tildeling af et nyt personnummer.
Indenrigsministeriet modtager ikke helt sjældent  

 anmodninger om at få et nyt personnummer med den begrundelse, at  

 fødselsdatoen i dette nummer er forkert.
For ikke-nordiske  

 udlændinge skal vurderingen af fødselsdatoen foretages af  

 udlændingemyndighederne, mens den for nordiske statsborgere tilkommer  

 Indenrigsministeriet.
De danske statsborgere, som anfører, at der i  

 personnummeret indgår en fejlagtig fødselsdato, er overvejende  

 personer, som ikke fra fødslen har været danske statsborgere.  

 Det er ofte forekommet, at disse anmodninger fremsættes, efter at den  

 pågældende har boet adskillige år i Danmark under angivelse  

 af den hidtidige fødselsdato, som vedkommende desuden på tro og  

 love på ny har oplyst, da den pågældende blev dansk  

 statsborger.
Hvis det dokumenteres, at pågældende har en anden  

 fødselsdato, vil Indenrigsministeriet med hjemmel i stk. 5  

 tildele pågældende nyt personnummer.
Bestemmelsen i stk. 5 vil i overensstemmelse med  

 hidtidig fast praksis også betyde, at personer, der har  

 gennemgået en kønsskifteoperation, får tildelt et nyt  

 personnummer, når Indenrigsministeriet fra Civilretsdirektoratet har  

 fået meddelelse om, at kønsskiftet er helt afsluttet.
Derimod  

 kan ændring af personnummeret ikke foretages alene på grundlag af  

 en persons angivelse af at føle sig mere som en person af det modsatte  

 køn i forhold til det registrerede.
Indenrigsministeriet modtager med mellemrum ønsker  

 fra borgere om tildeling af nyt personnummer af andre årsager end fejl  

 i nummerets data, f. eks. på grund af et ønske om at  

 sløre sin hidtidige identitet, eller fordi et bestemt  

 løbenummer opfattes som ulykkesbringende.
Sådanne ønsker  

 vil som hidtil skulle afvises.
Ved tildeling af nyt personnummer til erstatning for det  

 gamle nummer efter stk. 5 vil der som hidtil blive foretaget dels en  

 henvisning mellem de to numre, dels en overførsel af de registrerede  

 oplysninger fra det gamle nummer til det nye.
Henvisningen mellem nyt og  

 gammelt nummer skyldes hensynet til ved evt. forespørgsler eller  

 opslag på det gamle nummer at gøre opmærksom på, at  

 registreringen er forsat på det nye nummer.
 Det er endvidere således, at et personnummer, der  

 én gang er anvendt, ikke tildeles til andre, selv om den oprindelige  

 person f.eks. er død, ikke længere har bopæl i Danmark,  

 eller den pågældende har fået et nyt personnummer efter  

 stk. 5.
Efter stk. 6 fastsættes reglerne for  

 personnumrets opbygning af indenrigsministeren.
Personnummeret har siden CPR  

 s etablering bestået af 10 cifre, hvoraf de 6 første angiver  

 personens fødselsdag, mens de sidste 4 er et løbenummer.
Af  

 løbenummerets 4 cifre viser det sidste personens køn og er  

 samtidig et kontroltal, som efter den såkaldte modulus 11-metode kan  

 vise, om der er tale om et rigtigt personnummer.
Der har under den hidtidige ordning vist sig  

 kapacitetsproblemer.
Der blev derfor i 1993 foretaget en ændring af  

 betydningen af løbenumrets første ciffer, der tillige angiver  

 århundrede.
Herved blev nummersystemets kapacitet forøget med  

 knap 20 pct., samtidig med at der blev opnået entydighed frem til og  

 med år 2036, således at der ikke sker forveksling af personer  

 født i 1800-, 1900- og 2000-tallet.
I tilfælde, hvor der af administrative grunde er  

 behov for at arbejde med et 10-cifret personnummer, men hvor  

 pågældende ikke kan tildeles et egentligt personnummer efter  

 stk. 1, kan problemet løses ved at konstruere et »administrativt«  

 personnummer.
Dette ligner et almindeligt personnummer, men er opbygget  

 således, at det aldrig kan forveksles med dette, jf. bilag 3 til  

 folkeregistreringsvejledningen.
Bestemmelsen i stk. 6 giver som noget  

 nyt mulighed for, at et sådant »administrativt« personnummer fremover i  

 visse tilfælde ligeledes vil kunne registreres i CPR.
Dette kan f.eks.  

 gælde for udlændinge, der indlægges på et sygehus her  

 i landet, eller for udlændinge, der i forbindelse med fødsler  

 eller dødsfald skal registreres i folkekirkens  

 ministerialbøger, når disse bliver elektroniske, jf.  

 bemærkningerne til § 4.
Til § 4 Efter den foreslåede bestemmelse kan der aldrig  

 registreres flere oplysninger i CPR, end dem der er angivet i bilag 1 til  

 loven.
Oplysningerne er de samme, som i dag registreres i CPR, med nogle  

 ganske få tilføjelser, som der redegøres for i det  

 følgende:
I lovforslagets § 28 er foreslået, at en  

 eventuel adressebeskyttelse altid skal være kombineret med en  

 navnebeskyttelse.
Herudover er i § 29, stk. 3, foreslået  

 indført en mulighed for beskyttelse mod reklamehenvendelser på  

 grundlag af oplysninger leveret fra CPR til private.
Disse udvidede  

 beskyttelsesmuligheder er indarbejdet i bilagets nr. 10.
 I medfør af § 11, stk. 8, i  

 udlændingeloven, som blev indsat ved lov nr. 473 af 1. juli 1998 om  

 ændring af udlændingeloven og straffeloven, registrerer  

 Udlændingestyrelsen i Det Centrale Personregister (CPR) opholdsgrundlag  

 for udlændinge, der meddeles opholdstilladelse efter §§ 6-9 i  

 udlændingeloven eller fritages for opholdstilladelse efter  

 udlændingelovens § 5, stk. 2, og artikel 8, stk. 1, litra b,  

 i Rådsdirektiv nr. 68/360.  Denne registrering finder ikke anvendelse  

 på udlændinge, der er meddelt opholdstilladelse inden den 1.  

 januar 1999. Der henvises til bilag 1, nr. 17.
Kirkeministeriet har iværksat en omlægning af  

 kirkebogsføringen, således at der fra omkring år 2001  

 indføres en elektronisk kirkebog, Den Ny Kirkebog (DNK), som  

 efterfølger for de håndskrevne protokoller.
Når Den Ny  

 Kirkebog er en realitet, vil præsten eller kordegnen udføre  

 registreringen fra en PC på kirkekontoret.
Kirkebogsførerens PC  

 vil være forbundet med en fælles database, hvis grundstamme vil  

 være de oplysninger, som allerede gennem mange år er  

 overført fra kirkebøgerne til CPR.
En stor del af Den Ny  

 Kirkebogs data registreres fra overgangen til Den Ny Kirkebog alene i CPR og  

 hentes elektronisk fra CPR, når der i forbindelse med Den Ny Kirkebog  

 er behov herfor, f.eks. ved dannelse af skærmbilledet »Borgerens  

 kirkebogsside«. Øvrige nødvendige oplysninger registreres alene  

 i Den Ny Kirkebog.
Der vil i forbindelse med etableringen af Den Ny Kirkebog  

 være behov for i CPR at registrere følgende oplysninger, som  

 ikke tidligere har været registreret i CPR: Eget efternavn, dvs.  

 personens seneste efternavn erhvervet på andet grundlag end  

 ægteskab, jf. bilag1, nr. 2, tidligere  

 fødselsregistreringsoplysninger, jf. bilag 1, nr. 4, samt tidligere  

 folkekirkeoplysninger, jf. bilag 1, nr. 6.
Herudover foreslås CPR s dataindhold udvidet med  

 oplysning om forældremyndighedens indehavere, jf. bilag 1, nr. 7, samt  

 om separation, jf. bilag 1, nr. 8. En registrering af oplysninger om  

 forældremyndighed og separation i CPR vil kunne bidrage til  

 administrative forenklinger, især i kommunerne.
Herudover  

 foreslås tidligere beskyttelsesoplysninger, jf. bilag 1, nr. 10,  

 bevaret.
Videregivelse af oplysninger fra CPR til offentlige  

 myndigheder forudsætter efter lovens § 31, at disse myndigheder  

 skal være berettigede til at behandle oplysningerne efter lov om  

 behandling af personoplysninger.
Heraf følger også, at der ikke  

 må videregives flere oplysninger end påkrævet til det  

 konkrete formål.
Dette indebærer eksempelvis, at der kun vil  

 blive adgang til oplysning om separation for meget få myndigheder,  

 såsom statsamter, ministerialbogsførere og lignende.
 De foreslåede nye oplysninger om eget efternavn,  

 forældremyndighed og separation vil først blive registreret i  

 CPR, når de nødvendige tekniske ændringer er  

 gennemført, og der er fastsat regler af vedkommende minister, jf. § 2,  

 stk. 2, herunder om indrapporteringen af oplysningerne til CPR.
Til § 5 Med bestemmelsen videreføres den  

 navneregistreringspraksis, der fremgår af  

 folkeregistreringsbekendtgørelsens § 18. Derimod bortfalder den  

 adgang, som fremgår af folkeregistreringsbekendtgørelsens  

 § 19 til at få registreret særlige adresseringsmellemnavne.  

 Ordningen i § 19 omfatter registrering af visse gifte eller tidligere  

 gifte personers brug som mellemnavn af et navn uden hjemmel i  

 navnelovgivningen.
 Når den hidtidige adresseringsmellemnavnepraksis  

 ikke foreslås opretholdt, skyldes dette, dels at borgerne ofte  

 misforstår registreringen og tror, at de »hedder« disse navne og ikke  

 kun har fået registreret en navnebrug, dels at offentlige myndigheder  

 bør registrere borgerne under de navne, disse har efter  

 navnelovgivningen.
 Ved bortfaldet af adgangen til registrering af brugen af  

 et adresseringsmellemnavn ved dette lovforslags ikrafttræden, forbliver  

 tidligere anmeldte adresseringsmellemnavne registreret i CPR, så  

 længe de pågældende ikke anmoder om ændring heraf,  

 jf. § 59, stk. 4.
 Bestemmelsen i stk. 1 og stk. 2 svarer til  

 folkeregistreringsbekendtgørelsens § 18, stk. 1, med den  

 præcisering, at det angives, at det er den registrerende myndighed, som  

 skal sørge for forkortelsen.
 Baggrunden for stk. 2 er, at det for tiden er muligt  

 i CPR at registrere fornavne og efternavne indenfor et maksimum på  

 henholdsvis 50 og 40 positioner.
Tegnsættet har siden CPR s etablering i 1968  

 omfattet de 30 store bogstaver A-Å i det danske alfabet samt Ü.
I  

 1996/97 blev tegnsættet udvidet, således at næsten alle  

 specielle nationale store og små bogstaver i europæiske sprog,  

 som anvender det latinske alfabet, kan gengives korrekt.
Disse i alt 114  

 bogstaver giver mulighed for i langt de fleste tilfælde at registrere  

 borgernes navne med korrekt bogstavering og videregive disse til modtagere af  

 CPR s oplysninger i den offentlige og private sektor efter bestemmelserne i  

 lovforslaget.
 Markeringen, som omtales i stk. 3, svarer til, hvad  

 der gælder efter bekendtgørelsens § 18, stk. 2, og vil  

 fremgå af CPR s skærmbilleder og kan i øvrigt leveres til  

 de brugere af CPR s oplysninger, som ønsker dette.
Bestemmelserne i stk. 4-7, der indholdsmæssigt  

 svarer til folkeregistreringsbekendtgørelsens § 18,  

 stk. 3-5, fastsætter, hvorledes der dannes et »adresseringsnavn« i  

 CPR på for tiden op til 34 positioner, som kan benyttes af offentlige  

 myndigheder og private bl.a. til maskinel adressering til de enkelte borgere.  

 Der anvendes normalt rudekuverter, som med sædvanlig  

 skriftstørrelse for tiden sætter en grænse på  

 maksimalt 34 positioner i navne- og adresselinjerne.
Længden af  

 vejnavne, postdistrikter m.v. i CPR tager i øjeblikket højde  

 for dette forhold.
Til kapitel 3. Kommunens folkeregistrering Kapitlet fastsætter de grundlæggende regler  

 for kommunernes registrering af personers adresser i CPR.
Disse er fastsat  

 med udgangspunkt i de nugældende administrativt fastsatte bestemmelser  

 i folkeregistreringslovgivningen.
Kapitlet omhandler endvidere kommunernes  

 muligheder for at kontrollere borgernes flytteanmeldelser og berigtige  

 borgernes adresser.
På dette område foreslås nogle udvidede  

 beføjelser til kommunerne.
 De almindelige principper for adresseregistreringen  

 fremgår idag af folkeregistreringsbekendtgørelsens § 1.
Ved folkeregistreringens indførelse i 1924 fandt  

 man, at der kunne opstå tvivlsspørgsmål om, hvor en person  

 boede, men at der ikke kunne fastsættes nærmere regler herom.  

 Imidlertid dannede der sig i folkeregistrenes og Indenrigsministeriets  

 praksis nogle retningslinier, som første gang blev offentliggjort ved  

 en vejledning i 1976 fra Indenrigsministeriet.
Disse retningslinier er siden  

 blevet udbygget, og har fra 1990 været anført i  

 folkeregistreringsbekendtgørelsen.
De foreslåede principper er  

 uændrede i forhold til de gældende bestemmelser.
Principperne i bopælsregistreringen er klare og  

 repræsenterer en trinfølge: Udgangspunktet er, at enhver skal  

 registreres på sin bopæl.
Den, der ingen bopæl har, skal  

 registreres på sit faste opholdssted, og har man heller ikke et fast  

 opholdssted, skal man forblive registreret i sin hidtidige kommune, men som  

 fraflyttet sin hidtidige adresse.
I visse tilfælde, hvor den  

 pågældende ikke kan findes, kan registreringen være  

 »forsvundet«.
Endvidere præciseres det i kapitlet, at det er  

 kommunen, som har kompetencen til at afgøre, om en flytning kan  

 accepteres.
Denne ret har hidtil alene fremgået udtrykkeligt af  

 folkeregistreringsbekendtgørelsens § 15, stk. 1.
Kapitlet indeholder endvidere bestemmelser om kommunernes  

 pligt til at rette fejl i folkeregistreringen.
Denne pligt har hidtil kun  

 været angivet i folkeregistreringscirkulærets § 18 og  

 uddybet i folkeregistreringsvejledningens kapitel 3, men er fundet så  

 væsentlig, at den bør optages i selve loven.
Til § 6 Bestemmelsen i stk. 1 svarer til  

 folkeregistreringsbekendtgørelsens § 1, stk. 2 og 3. Ved  

 afgørelsen af, om et fravær fra bopælen er midlertidigt,  

 eller om man er flyttet, må der ske en vurdering af, om der er hensigt  

 til tilbagevenden til bopælen.
Herudover er længden af  

 fraværet af betydning.
Et fravær fra bopælen, mens man er i  

 sommerhus, betragtes efter fast praksis som et midlertidigt fravær, og  

 der skal aldrig ske tilmelding til sommerhuset i sommerperioden.  

 Iøvrigt kan der ikke gives nogen fast tidsgrænse for, hvor langt  

 fraværet fra bopælen kan være, når den  

 pågældende opholder sig her i landet.
For udlandsophold  

 gælder særlige regler, jf. kapitel 5 og 6.
 Bestemmelsen i stk. 2 svarer til  

 folkeregistreringsbekendtgørelsens § 1, stk. 5, 1. pkt., der  

 er uddybet i folkeregistreringsvejledningens kapitel 2, afsnit 1. Som det  

 fremgår heraf, kan der ikke siges noget om, hvor langt et ophold skal  

 være, for at det kan siges at være fast.
 For personer, som er fraflyttet deres bopæl, og  

 opholder sig på en institution skal der foreligge helt særlige  

 omstændigheder for, at et ophold ikke skulle kunne karakteriseres som  

 fast.
Registrering på institutioner møder en del  

 uvilje.
Mange kommuner finder nemlig de økonomiske og andre  

 konsekvenser, der kan være forbundet med en sådan registrering  

 for uønskede, ligesom institutionsbestyrere ofte er modstandere af  

 registreringen.
Indenrigsministeriet har derfor overfor kommunerne  

 måttet præcisere, at konsekvenserne i anden lovgivning af en  

 registrering er registreringen uvedkommende, og at de økonomiske  

 byrder, en særlig institution måtte påføre kommunen,  

 må klares over udligningsordninger, ligesom modvilje hos andre mod  

 folkeregistreringen er uden betydning for denne.
Bestemmelsen i stk. 3, 1. pkt., svarer til  

 folkeregistreringsbekendtgørelsens § 15, stk. 1.  

 Bestemmelsen i stk. 3, 2. pkt., er en tydeliggørelse af  

 folkeregistreringsbekendtgørelsens § 1, stk. 6, hvorefter  

 folkeregistret afgør evt. tvivlsspørgsmål  

 vedrørende registreringen af bopæl eller opholdssted, og stemmer  

 overens med det anførte i folkeregistreringsvejledningens kapitel 2,  

 afsnit 1, og kapitel 3, afsnit 1. Finder kommunen det tvivlsomt, om en  

 flytning finder sted, må den ikke umiddelbart registrere denne, men  

 skal undersøge sagen nærmere.
På den anden side skal  

 kommunen heller ikke undlade at registrere en flytning, fordi f.eks. en  

 institutionsbestyrer eller andre, som ingen kompetence har på  

 folkeregistreringsområdet, modsætter sig en registrering.
Bestemmelsen i stk. 4 svarer til  

 folkeregistreringsbekendtgørelsens § 1, stk. 5, 2. pkt.
En  

 registrering »uden fast bopæl«, bør anvendes med stor  

 tilbageholdenhed og ikke i situationer, hvor der kan udpeges et fast  

 opholdssted.
Bestemmelsen i stk. 5 svarer til  

 folkeregistreringsbekendtgørelsens § 1, stk. 5, 3. pkt.
Man  

 kan give sig til kende på forskellige måder, f.eks. ved at  

 møde op på et offentligt kontor eller ved at skrive til det  

 offentlige.
Til § 7 Den foreslåede bestemmelse i stk. 1 er i  

 overensstemmelse med § 1, stk. 4, i  

 folkeregistreringsbekendtgørelsen og kapitel 2, afsnit 2.1, i  

 folkeregistreringsvejledningen.
De anførte tilknytningsmomenter i stk. 2 er  

 blandt de, der er angivet i kapitel 2, afsnit 2.1, i  

 folkeregistreringsvejledningen om flere boliger her i landet, hvor også  

 bestemmelsen om valgmuligheden, jf. det foreslåede stk. 3,  

 står.
Af de hidtil angivne kriterier er ikke medtaget, om boligen  

 ligger nærmest børnenes institution.
Til § 8 Bestemmelsen i stk. 1 svarer til gældende  

 praksis, som denne også er gengivet i folkeregistreringsvejledningens  

 kapitel 2, afsnit 2. 2. om børn.
Der henvises til lovforslagets  

 § 1, nr. 3. Det er således uden betydning for registreringen, at  

 barnets ophold det pågældende sted eventuelt strider mod, hvad  

 forældremyndighedens indehaver ønsker.
Bestemmelsen i stk. 2 skal sammenholdes med den  

 gældende vejlednings bemærkning om, at børn, som (på  

 skift) opholder sig lige længe hos forældrene skal registreres  

 hos den af forældrene, hvor de på grund af objektive forhold  

 må siges nærmest at være hjemmehørende.
Ved den  

 foreslåede bestemmelse fastslås det, at forældremyndigheden  

 er det afgørende objektive kriterium i disse situationer.
Bestemmelsen i stk. 3 vedrører de ikke  

 sjældent forekommende situationer, hvor barnet opholder sig lige  

 længe hos hver af ikke-samboende forældre, som trods fælles  

 forældremyndighed, der forudsætter enighed om væsentlige  

 spørgsmål vedrørende barnet, ikke er enige om dettes  

 registrering.
I en sådan situation og i andre situationer, hvor det  

 ikke har været muligt at fastslå, hvor barnet bor,  

 fastsættes i overensstemmelse med anbefalingen i den gældende  

 folkeregistreringsvejledning, at barnet skal forblive registreret på  

 den adresse barnet havde, før striden startede, hvis denne gamle  

 adresse er en af de påståede bopæle.
Hvor dette er, vil  

 fremover kunne konstateres på grund af bestemmelsen i § 13,  

 stk. 2, om indhentning af udtalelser fra den ene af barnets  

 forældre, når der af den anden forælder anmeldes flytning  

 for et barn.
Til § 9 Efter de gældende regler har det været et  

 krav, at registreringsstedet ligger fast, jf. folkeregistreringsvejledningens  

 kapitel 1, afsnit 1. Dette har givet anledning til problemer for personer,  

 som f.eks. bor på en båd, som af og til anvendes til sejlads.  

 Dette er baggrunden for andet punktum i den foreslåede bestemmelse, som  

 således indebærer en vis lempelse for nogle borgere.
Til § 10 Bestemmelsen i stk. 1 giver kommunen en handlepligt,  

 hvis den får mistanke om en fejlregistrering.
Hvorledes mistanken  

 opstår er uden betydning.
Også en anonym anmeldelse om  

 fejlregistrering vil efter omstændighederne kunne give anledning til at  

 begynde en undersøgelse.
Pligten til at sørge for, at borgerne  

 er registreret på den faktiske bopæl (opholdssted), følger  

 i dag af folkeregistreringscirkulærets § 18.
Der er mange steder i lovgivningen tillagt borgernes  

 adresse i CPR (folkeregisteradresse) retsvirkninger.
Således  

 afhænger f. eks. mange sociale ydelser af om personen er registreret  

 som enlig eller som udrejst.
SU afhænger af, om den studerende er  

 hjemmeboende, kommuneskatten afhænger af, hvilken kommune man bor i den  

 5. september.
Hertil kommer spørgsmålet, om en person opfylder  

 en eventuel bopælspligt, som måtte påhvile en ejendom efter  

 særlovgivningen eller f.eks. som ansættelsesvilkår.  

 Bopælen har også betydning ved skatteopgørelsen i relation  

 til spørgsmål om fradrag for dobbelt husførelse,  

 transport m.m. samt kommunal valgret/valgbarhed.
Bopælen har endvidere  

 betydning for retten til ydelser efter sygesikringsloven og sygehusloven, og  

 bopælen er afgørende for, hvilken (amts)kommune der har  

 betalingsforpligtelsen.
Det er derfor af den største betydning, at  

 registreringen er korrekt, idet der ellers i mange tilfælde vil ske  

 fejlagtige udbetalinger af forskellige ydelser m. m.
Den økonomiske  

 betydning af registreringen er medvirkende til, at borgerne ikke altid selv  

 anmelder korrekt adresse.
Der kan herom også henvises til den rapport  

 om Kommuneshopping, der i april 1998 blev udgivet af Hvidovre Kommune om et  

 samarbejdsprojekt mellem 8 sjællandske kommuner.
I del 1+2, side 95, er  

 opregnet de forhold, der typisk påvirkes ved flytninger.
Det  

 anføres i tilslutning hertil, at folkeregistreringen er noget, som  

 nogle borgere har et afslappet forhold til, og at overtrædelse heraf  

 anses ikke som nogen større forbrydelse eller brud på  

 moralbegreber.
Endvidere betones det samme sted, at den offentlige  

 administration af enhver form for offentlige ydelser, som udgangspunkt er  

 indrettet i tillid til, at den registrering, som sker i folkeregistret, er  

 korrekt, således at det medfører tab for kommune- og statskasse,  

 hvis registreringen ikke er i overensstemmelse med de faktiske forhold.
 Bestemmelserne i stk. 2-3 giver kommunen nogle  

 udvidede beføjelser, der vil kunne sikre, at kommunerne fra private og  

 offentlige myndigheder kan få de oplysninger, som er nødvendige  

 for deres stillingtagen til sager, der giver anledning til tvivl.
Bestemmelsen i stk. 3 indebærer, at offentlige  

 myndigheder uafhængigt af forvaltningslovens videregivelsesregler skal  

 bidrage med oplysninger til brug for fastlæggelse af borgernes korrekte  

 bopæl.
Det gælder således også f.eks.
Post Danmark,  

 der ikke er omfattet af forvaltningsloven.
Private har kun pligt til at bidrage med oplysninger, i  

 det omfang dette er fastlagt ved lov eller bestemmelser fastsat med hjemmel i  

 lovgivningen.
Dette har hidtil kun omfattet den flyttende selv, samt hus- og  

 logiværter, jf. §§ 5 og 6 i folkeregistreringsloven.
Da andre  

 private i mange tilfælde vil kunne bidrage med værdifulde  

 oplysninger, har fraværet af en pligt betydet, at sådanne sager i  

 mange tilfælde ikke har kunnet belyses i tilstrækkeligt  

 omfang.
Adgangen til at få afholdt retsligt forhør  

 efter retsplejelovens § 1018 til undersøgelse af personlige  

 forhold af retlig betydning, som foreslås i bestemmelsen i stk. 3,  

 kendes bl. a. fra udlændingelovens § 40, lov om retsikkerhed og  

 administration på det sociale område § 12 og  

 arbejdsskadeforsikringslovens § 21. Den praktiske betydning af et  

 sådant forhør ligger i, at strafferetsplejens regler om  

 vidnepligt og vidneansvar finder anvendelse.
Henvendelse om forhøret  

 skal rettes til byretten i den retskreds, hvor den, der skal afhøres,  

 bor eller opholder sig.
Når en sådan mulighed foreslås  

 indført i forbindelse med registreringen af en persons adresse,  

 skyldes det de ofte store økonomiske følgevirkninger, denne  

 registrering kan have.
De oplysninger, der kan belyse en bopælssag, kan bl.  

 a. være oplysning om, hvilken adresse den pågældende har  

 oplyst til andre at bo på.
Forbruget af el, vand, varme og gas samt  

 oprettelse af telefon og brug af denne kan også belyse sagen.
Kommunens  

 socialforvaltning og skattevæsen vil ligeledes tit have  

 værdifulde oplysninger om den pågældendes opholdssted.
Hvis der er mistanke om, at der er sket en  

 overtrædelse af folkeregistreringslovgivningen, kan kommunen anmelde  

 dette til politiet med henblik på efterforskning af det anmeldte  

 forhold.
Derimod kan det ikke forlanges, at politiet deltager i selve  

 fastlæggelsen af en persons bopæl.
Til § 11 De foreslåede bestemmelser i stk. 1 - 3 er  

 udformet ud fra folkeregistreringsbekendtgørelsens § 15,  

 stk. 5, og folkeregistreringscirkulærets § 18, stk. 1 -  

 3, men indeholder som noget nyt en 14-dages frist, og et krav om  

 skriftlighed, der er en skærpelse af de almindelige regler efter  

 forvaltningsloven.
I forbindelse med behandlingen af sådanne  

 såkaldte tvangsflytningssager skal kommunen følge  

 forvaltningslovens sagsbehandlingsregler, herunder høre sagens parter,  

 som ikke altid alene er den person, hvis adresseregistrering ændres,  

 men også andre som har en væsentlig, individuel interesse i  

 afgørelsen, f. eks. fordi vedkommendes sociale ydelser umiddelbart vil  

 blive forringet ved ændringen.
Det følger af forvaltningsloven,  

 at kommunens afgørelse skal begrundes med henvisning til de anvendte  

 retsregler og de kendsgerninger, der er lagt til grund.
Endvidere skal der  

 gives klagevejledning.
Indenrigsminsteriet bistår i tvangsflytningssager  

 kommunerne med generel rådgivning, men afgør aldrig telefonisk  

 konkrete bopælssager, bl. a. fordi borgeren derved ville berøves  

 en egentlig 2-instansbehandling af sin sag.
Kommunerne vil derfor heller  

 aldrig i begrundelsen for en afgørelse kunne henvise til denne  

 telefoniske vejledning.
 Bemyndigelsen i stk. 4 er indsat for fortsat  

 administrativt at have mulighed for at fastsætte bestemmelser om  

 kommunens orienteringspligt over for den flyttende/ejeren ved registrering af  

 tilflytning til en sommerhusadresse svarende til bestemmelsen i  

 folkeregistreringscirkulærets § 5 eller ved registrering af  

 tilflytning til andre særlige adresser.
Til kapitel 4. Indenlandske flytninger Kapitlet indeholder de regler om borgernes pligter i  

 forbindelse med flytninger her i landet, som i dag fremgår af  

 folkeregistreringslovens § 5 og  

 folkeregistreringsbekendtgørelsen.
Til § 12 Bestemmelsen fastsætter de almindelige regler for  

 anmeldelse af flytninger og skal sammenholdes med folkeregistreringslovens  

 § 5. I forhold til denne er rettet den logiske brist, at det var  

 pålagt i en flytteanmeldelse at medtage de personer i husstanden, som  

 flytter med, uden at fritage de pågældende, hvis flytning blev  

 anmeldt af en anden, for selv at anmelde denne.
 Stk. 2 svarer til  

 folkeregistreringsbekendtgørelsens § 6, stk. 1 og 2.
 Bestemmelsen om skriftlighed i stk. 3 svarer til  

 folkeregistreringsbekendtgørelsens § 15, stk. 6.
 Stk. 4, 1. pkt. svarer til  

 folkeregistreringsbekendtgørelsens § 15, stk. 7.
 Stk. 5 svarer til  

 folkeregistreringsbekendtgørelsens § 15, stk. 8.
 Stk. 6 svarer til  

 folkeregistreringsbekendtgørelsens § 7 og § 15,  

 stk. 9.
Til § 13 Bestemmelsen fastsætter regler for de  

 tilfælde, hvor flytteanmeldelse m.v. skal foretages af andre end den  

 flyttende.
 Den, som i medfør af stk. 1 skal foretage  

 flytteanmeldelsen, vil typisk være forældremyndighedens  

 indehaver, værgen eller en institution.
 Om kommunen kan registrere en flytning, som er anmeldt af  

 et barn, dvs. en ugift person under 18 år, afhænger af, om  

 kommunen bl.a. på grundlag af en vurdering af barnets modenhed  

 skønner, at anmeldelsen svarer til de faktiske forhold, jf. herved  

 § 12, stk. 4, 2. pkt., ligesom proceduren i § 13, stk. 2,  

 fremover også vil skulle iagttages.
Procedurekravet i stk. 2 er en nyskabelse, hvis  

 formål er at dæmme op for flytteanmeldelser for børn, som  

 ikke svarer til de faktiske forhold.
Meningen med bestemmelsen er ikke, at et  

 barns adresse i CPR kun kan flyttes, hvis begge forældre er enige, men  

 derimod, at kommunen skal have mulighed for at opdage ukorrekte  

 anmeldelser.
 Bestemmelsen harmonerer også med forvaltningslovens  

 bestemmelser om partshøring.
Hidtil har der i kommunerne været ført en  

 forskellig praksis, hvor nogle kommuner har krævet begge  

 forældres underskrift for at flytte et barns registrering, når  

 forældrene ikke er samboende, mens andre ikke har krævet disse  

 underskrifter.
Dette har ført til klart urimelige situationer.
Stk. 3 skal sammenholdes med bestemmelsen i § 6  

 i folkeregistreringsloven, som dog indskrænker pligten til ikke at  

 gælde, hvis den flyttende har vist en kvittering fra folkeregistret om,  

 at vedkommende har meldt flytning.
Denne indskrænkning er ikke  

 opretholdt, fordi den ikke forekommer hensigtsmæssig.
Til § 14 Bestemmelsen i stk. 1 svarer til, hvad der har  

 været gældende fra folkeregistreringens start, og ses  

 anført første gang i cirkulære nr. 161 af 26. oktober  

 1925 til samtlige kommunalbestyrelser om førelse af folkeregistre.
For værnepligtige, som opretholder deres bopæl  

 under værnepligten, sker der ikke nogen fravigelse fra de almindelige  

 regler, idet de kan siges blot at være midlertidigt fraværende  

 fra deres bopæl.
Andre værnepligtige ville derimod, hvis der ikke  

 var denne særregel, skulle registreres på kasernen.
 De administrativt fastsatte regler, som efter stk. 2  

 skal gælde for anmeldelse og registrering af værnepligtige, vil  

 tage udgangspunkt i folkeregistreringsbekendtgørelsens kapitel 3 og  

 folkeregistreringscirkulærets kapitel 4.
Til § 15 Særreglerne i stk. 1 for indsatte har ligesom  

 særreglerne for værnepligtige en historisk baggrund tilbage til  

 cirkulære nr. 161 af 26. oktober 1925 til samtlige kommunalbestyrelser  

 om førelse af folkeregistre.
Udover den historiske tradition kan  

 desuden anføres, at man ved at undlade en egentlig adresseregistrering  

 i disse tilfælde undgår at sådanne belastende  

 adresseoplysninger vil blive opbevaret som historiske oplysninger i CPR.
Den  

 registrering, som efter de regler, som skal fastsættes i medfør  

 af stk. 3, vil blive foretaget om fængselsophold m.m., vil nemlig  

 blive slettet, når dette ophold er afsluttet, og ikke gemt historisk i  

 CPR.
 Bestemmelsen i stk. 2 om muligheden for at foretage  

 en registrering på kriminalforsorgens pensioner er indsat efter  

 ønske fra kriminalforsorgen.
 De administrativt fastsatte regler, som efter stk. 3  

 skal gælde for anmeldelse og registrering for personer under ophold i  

 fængsel og lign. institution m.m., vil tage udgangspunkt i  

 folkeregistreringscirkulærets kapitel 3.
Til kapitel 5. Tilflytning fra udlandet Kapitlet indeholder reglerne for registrering  

 af personer, som kommer til landet fra udlandet, herunder fra  

 Færøerne.
Med hensyn til Færøerne henvises til  

 § 23, stk. 2, og § 60 med bemærkninger.
Kapitlets bestemmelser indebærer ingen  

 væsentlige ændringer af den gældende retstilstand, som  

 fremgår af §§ 8-14 i folkeregistreringsbekendtgørelsen og  

 §§ 6 - 11 i folkeregistreringcirkulæret, jf. også  

 folkeregistreringsvejledningens kapitel 3, afsnit 4. Dog vil ingen  

 ikke-nordiske børn fremover umiddelbart kunne registreres som  

 tilflyttet landet, jf. § 17 og bemærkningerne hertil.
Herudover  

 vil det fremover blive krævet af EU-statsborgere, som efter artikel 8,  

 stk. 1, litra b, i Rådsdirektiv nr. 68/360 er at betragte som  

 grænsegængere, at disse ikke kan blive folkeregistreret her i  

 landet uden et brev fra udlændingemyndighederne om, at de er fritaget  

 for et opholdsbevis.
Til § 16 Bestemmelserne i stk. 1 - 2 er i overensstemmelse med  

 folkeregistreringsbekendtgørelsens § 8, stk. 1 og 2, idet  

 der dog er foretaget en udvidelse af den personkreds, som først har  

 pligt til at anmelde flytning til landet, hvis opholdet skal vare over 6  

 måneder, fra personer, der tilflytter fra et andet nordisk land, til  

 også at gælde personer, som tilflytter fra et EU- eller  

 EØS-land.
Hermed sikres mod en forskelsbehandling mellem nordiske EU-  

 eller EØS-statsborgere og andre EU- eller EØS-statsborgere.
 Det er umiddelbart klart, at ikke ethvert ophold i Danmark  

 skal registreres som en tilflytning. 3 måneders grænsen, som har  

 været anvendt gennem en årrække, giver en rimelig  

 afgrænsning mellem ophold, som alene kan betragtes som turist- eller  

 ferieophold, og ophold, hvor vedkommende kan siges at have bosat sig i  

 landet.
 3 måneder er således den periode som mange  

 udlændinge ifølge udlændingelovgivningen må opholde  

 sig i Danmark uden særlig tilladelse, men kravet til opholdets  

 længde for at kunne blive registreret som tilflyttet landet  

 gælder også for nordiske statsborgere, herunder danskere.
Den hidtil gældende særregel for personer, som  

 flytter her til landet efter at have boet i et andet nordisk land eller  

 Færøerne, skyldes en harmonisering af reglerne med de  

 øvrige nordiske landes, hvor flytning ikke anses for at finde sted,  

 når opholdet det nye sted varer under 6 måneder.
Særreglen  

 vil efter den foreslåede bestemmelse gælde alle, som har boet i  

 et nordisk land eller EU-/EØS-land, og vil således ikke  

 længere være begrænset til statsborgere fra de nordiske  

 lande og Færøerne.
Tilflytter sådanne statsborgere fra et  

 land uden for Færøerne, Norden, og EU-/EØS-området,  

 falder de ikke ind under særreglen.
Flytteanmeldelsespligten ved tilflytning til landet  

 indtræder nu på det tidspunkt, den pågældende  

 opfylder betingelserne for at blive registreret som tilflyttet.
Pligten er  

 hidtil indtrådt ved flytningen.
For ikke-nordiske statsborgere, som  

 indrejser uden en opholdstilladelse, indtræder flytteanmeldelsespligten  

 fra meddelelse af opholdstilladelse eller -bevis, og således hverken  

 fra den faktiske tilflytning eller det tidspunkt, hvor opholdet har varet 3  

 måneder.
Flytteanmeldelsespligten indtræder dog kun fra dette  

 tidspunkt, hvis det på tidspunktet for meddelelse af opholdstilladelsen  

 ligger klart, at opholdet skal vare i over 3 måneder, jf. § 16, stk. 1,  

 sammenholdt med stk. 4, sidste pkt.
Den hidtidige pligt til at anmelde flytning for husstanden  

 ændres til en ret.
Envidere fritages en flyttende nu også formelt  

 for selv at anmelde en flytning, som er anmeldt af en anden.
Bestemmelsen i stk. 3 svarer til  

 folkeregistreringsbekendtgørelsens § 8, stk. 4. Specielt i  

 grænseegne er det ikke ualmindeligt, at personer jævnligt krydser  

 grænsen.
Det er derfor nødvendigt at fastslå,  

 hvornår den pågældende må siges at have ophold i  

 Danmark.
Ved spørgsmålet om tilflytning her til landet  

 er det uden betydning, hvorledes en evt. tilbageværende bolig i  

 udlandet er, og om den tilflyttende har sin familie med eller efterlader  

 denne i udlandet.
Der ses således alene på opholdets varighed.  

 Herved adskiller forholdene sig fra personer med flere indenlandske boliger,  

 jf. herom foran til § 7.
En angivelse fra den tilflyttende om, hvorledes hans bolig  

 og familieforhold i udlandet er, vil i de fleste tilfælde ikke kunne  

 efterprøves modsat et udsagn om længden af en persons ophold her  

 i landet.
Det anvendte kriterium - opholdets længde - har tidligere  

 givet anledning til en del klager, bl. a. fra svenskere, som har  

 ønsket fortsat at være registreret i Sverige, selv om de  

 på grund af arbejde i Københavnsområdet har haft deres  

 hovedophold i Danmark.
Efter at de skattemæssige  

 grænsegængerregler, der i disse tilfælde var en af grundene  

 til modstanden mod at blive folkeregistreret i Danmark, er ændret,  

 forventes et fald i disse klager.
 Den foreslåede bestemmelse i stk. 4 om  

 muligheden for at kræve dokumentation for opholdets varighed i dag skal  

 sammenholdes med folkeregistreringsbekendtgørelsens § 8,  

 stk. 3. Kravet om, at der skal være særlig grund til at  

 betvivle varigheden, fremgår idag af kapitel 3, afsnit 4, i  

 folkeregistreringsvejledningen.
 Dokumentation for opholdets varighed kan bestå i  

 fremvisning af dokumenter, hvorefter den pågældende har truffet  

 dispositioner, som intet fornuftigt menneske ville foretage, hvis opholdet  

 var kortere, f.eks. bindende indbetaling af leje for et længere  

 tidsrum, køb af hus, som kun egner sig som helårsbolig,  

 optagelse på en længerevarende uddannelse eller lignende.
 At personer, som indrejser første gang med en  

 opholdstilladelse udstedt med henblik på varigt ophold, altid skal  

 anses for at have opfyldt den tidsmæssige betingelse for registrering,  

 svarer til den formodning herom, som er kommet til udtryk i den  

 gældende folkeregistreringsbekendtgørelses § 11,  

 stk. 2.
Bestemmelsen i stk. 5 svarer til  

 folkeregistreringsbekendtgørelsens § 8, stk. 3, sidste  

 punktum.
Hvis ikke denne betingelse er opfyldt, ville det i øvrigt  

 også være uklart, i hvilken kommune den pågældende  

 skulle registreres.
 Bestemmelsen i stk. 6 svarer til  

 folkeregistreringsbekendtgørelsens § 8, stk. 5.  

 Formålet er, at alle som aftjener værnepligt i Danmark også  

 er folkeregistrerede her.
Til § 17 Bestemmelsen i stk. 1 skal sammenholdes med § 11  

 i folkeregistreringsbekendtgørelsen.
I forhold til denne  

 foreslås den ændring, at børn under 18 år, som tager  

 ophold hos forældremyndighedens indehaver, først kan  

 folkeregistreres, når udlændingemyndighederne har taget stilling  

 til deres sag og i et brev tilkendegivet, at de pågældende ikke  

 skal have en opholdstilladelse.
 Endvidere foreslås den ændring, at  

 EU-statsborgere, der er omfattet af artikel 8, stk. 1, litra b, i  

 Rådsdirektiv nr. 68/360 (grænsegængere), først kan  

 blive folkeregistreret, når udlændingemyndighederne har afgivet  

 en meddelelse om, at vedkommende er fritaget for opholdsbevis.
Ved ændringen er der skabt fuld overensstemmelse  

 på dette område mellem folkeregistreringen og  

 udlændingelovgivningen.
Samtidig opnås, at  

 udlændingemyndighederne for alle ikke-nordiske udlændinge vil  

 have taget stilling til lovligheden af deres ophold her i landet, inden der  

 sker en folkeregistrering af de pågældende i kommunerne.
Skal de  

 pågældende udvises, vil det være uheldigt, at de forinden  

 er blevet optaget i CPR med de deraf følgende retsvirkninger.
Udlændinge, der her i landet har indgivet  

 ansøgning om opholdstilladelse eller -bevis, og hvor  

 ansøgningen er tillagt opsættende virkning, skal ikke  

 registreres som tilflyttet landet, før den pågældende  

 eventuelt får meddelt opholdstilladelse.
Udlændinge, der har  

 søgt opholdstilladelse, men fået afslag herpå, og som har  

 påklaget afgørelsen til Udlændingestyrelsen,  

 Indenrigsministeriet eller Flygtningenævnet, skal ikke registreres som  

 tilflyttet landet, før den pågældende eventuelt får  

 opholdstilladelse af klageinstansen, selvom klagen efter  

 udlændingeloven måtte være tillagt opsættende  

 virkning.
Bestemmelserne i stk. 2 - 3 regulerer nogle specielle  

 forhold om henholdsvis genindrejse og visum /udrejsefrist i pas delvis i  

 overensstemmelse med gældende regler i  

 folkeregistreringsbekendtgørelse og -cirkulære.
Efter aftale med  

 Udlændingestyrelsen følges en praksis, hvorefter  

 udlændingemyndighederne ved genindrejse, dvs. hvor den  

 pågældende har været registreret som udrejst i CPR,  

 udtrykkeligt skal have taget stilling til, om der kan ske registrering  

 på grundlag af en tidligere meddelt opholdstilladelse/- bevis.
 Indenrigsministeriet bliver med mellemrum stillet det  

 spørgsmål, om der kræves opholdstilladelse for personer,  

 som fra udlandet indsættes direkte til afsoning, hvorfor det er fundet  

 hensigtsmæssigt at medtage en bestemmelse i stk. 4 herom.
Til § 18 Bestemmelsen svarer til  

 folkeregistreringsbekendtgørelsens § 2. Baggrunden for  

 bestemmelsen er den immunitet og de rettigheder, som fremmede staters  

 diplomatiske og konsulære repræsentanter nyder efter  

 Wienerkonventionerne, jf. lov nr. 252 af 18/6 1968 om diplomatiske  

 forbindelser og lov nr. 67 af 8. marts 1972 om konsulære forbindelser,  

 samt de særlige rettigheder og immuniteter, som ved mellemfolkelig  

 overenskomst kan indrømmes i relation til de internationale  

 organisationer og institutioner, som Danmark er medlem af, jf. lov nr. 567 af  

 30. november 1983 om rettigheder og immuniteter for internationale  

 organisationer m. v.
Til § 19 Bestemmelserne i stk. 1-3  om de oplysninger, der skal  

 gives ved indrejse fra et nordisk land, svarer til  

 folkeregistreringsbekendtgørelsens § 9, stk. 1.
Til § 20 Bestemmelsen om de oplysninger, der skal gives ved  

 indrejse fra udlandet i øvrigt, svarer til  

 folkeregistreringsbekendtgørelsens § 10, stk. 1. Der er tale  

 om de samme oplysninger, som skal afgives efter § 19 ved tilflytning fra  

 et andet nordisk land, og der sker dermed ikke forskelsbehandling af  

 personer, der tilflytter fra et nordisk land eller et EU-/EØS-land.  

 For så vidt angår bestemmelsens nr. 10 om oplysning om egne  

 børn, ægtefælle og forældre, som ikke er omfattet af  

 anmeldelsen, skal disse oplysninger benyttes til at sikre, at der i CPR  

 etableres de fornødne civilstands- og  

 slægtskabshenvisninger.
Til § 21 Bestemmelsen i stk. 1 svarer til  

 folkeregistreringsbekendtgørelsens § 9, stk. 2, og  

 § 10, stk. 2, mens stk. 2 svarer til § 9, stk. 3, og  

 § 10, stk. 4.
 Bestemmelsen i stk. 3 svarer til  

 folkeregistreringscirkulærets § 6, stk. 6, og § 10.
 Bestemmelsen i stk. 4 er medtaget for at sikre, at  

 eventuelle fremtidige behov for at registrere enkelte nye oplysninger ikke  

 skal stille krav om en egentlig lovændring.
Til § 22 Bestemmelserne i stk. 1 - 3 svarer til  

 folkeregistreringsbekendtgørelsens § 14. Bestemmelsen i stk. 1  

 sammenholdt med § 17, stk. 1, indebærer, at børn under 18  

 år, der flytter her til landet for at tage ophold hos deres herboende  

 forældre, herunder adoptivforældre, vil blive registreret med  

 virkning fra den faktiske indrejsedato, uafhængigt af datoen i det  

 brev, som er nævnt i § 17, stk. 1. Det følger af lovforslagets  

 § 16, stk. 5, at en person aldrig kan registreres tilflyttet  

 før den dato, hvor vedkommende har erhvervet en bopæl eller fast  

 opholdssted.
Bestemmelsen i stk. 1 modsvarer bestemmelsen i § 26, stk. 2, 2.  

 pkt.
Indholdet af bestemmelsen i stk. 3, der svarer til  

 § 14, stk. 3, i folkeregistreringsbekendtgørelsen, har givet  

 anledning til misforståelser og kritik.
Således har nogle ikke  

 forstået, at udstedelsesdatoen er den dato, der er påført  

 nederst på de stickers eller kort, hvorpå opholdstilladelsen er  

 givet, men har troet, at det var den dato, som udlændingemyndighederne  

 har beregnet opholdstilladelsen fra, hvilket typisk er en tidligere dato.  

 Endvidere har mange ment, at det var urimeligt, at deres registrering var  

 afhængig af udlændingemyndighedernes ekspeditionstid.
Det er  

 skønnet, at registreringen fortsat først bør ske med  

 virkning fra den dag, hvor det konstateres, at vedkommende lovligt opholder  

 sig i landet.
Til § 23 De administrativt fastsatte regler, som efter  

 stk. 1 skal gælde for kommunernes medvirken ved anmeldelse af  

 tilflytning fra et andet nordisk land, vil tage udgangspunkt i  

 folkeregistreringscirkulærets § 6.
 Om Færøerne i stk. 2 henvises til  

 forslagets § 60 med bemærkninger.
Til kapitel 6. Fraflytning til udlandet Kapitlet indeholder regler for registrering  

 af personer, som flytter til udlandet, herunder Færøerne.
Med  

 hensyn til Færøerne henvises til § 27, stk. 2 og  

 § 60 med bemærkninger.
De gældende regler findes i  

 bekendtgørelsens § 4 samt i vejledningens kapitel 3, afsnit  

 3.
Til § 24 Bestemmelsen i stk. 1 svarer i sit indhold til de  

 gældende regler i folkeregistreringsbekendtgørelsens § 4,  

 stk. 1-2, og folkeregistreringsvejledningen, kapitel 3, afsnit 3.
I folkeregistreringsbekendtgørelsens § 5  

 findes en bestemmelse, hvorefter fiskere og søfolk, som  

 påmønstrer et dansk registreret skib og opgiver bopæl her  

 i landet uden at tage bopæl i udlandet, skal oplyse dette til  

 folkeregistret i fraflytningskommunen.
Denne vil derefter være  

 registreret uden fast bopæl i sin hidtidige kommune.
Denne bestemmelse  

 har formentlig en skattemæssig forhistorie og videreføres  

 ikke.
 Bestemmelsen i stk. 2 svarer til, hvad der  

 gælder efter folkeregistreringsbekendtgørelsens § 4,  

 stk. 3, og er fastsat for tilflytning fra udlandet i forslagets  

 § 16, stk. 3. Fastsatte man ikke en sådan bestemmelse, ville  

 kortere ferieophold i Danmark kunne anføres som begrundelse for et  

 krav om fortsat registrering her i landet.
 Bestemmelsen i stk. 3 svarer i sit indhold til  

 § 4, stk. 4, i folkeregistreringsbekendtgørelsen.
 Bestemmelsen i stk. 4 svarer til § 4,  

 stk. 6, i gældende folkeregistreringsbekendtgørelse og  

 modsvarer i øvrigt § 16, stk. 7, om registrering af  

 tilflytning for en dansk statsborger, som aftjener værnepligt i  

 Danmark.
Bestemmelsen i stk. 5, som er en nyskabelse, omfatter dels  

 personer, som forsvaret eller Beredskabsstyrelsen har sendt til udlandet med  

 henblik på deltagelse i konfliktforebyggende, fredsbevarende,  

 fredsskabende humanitære og andre lignende opgaver, dels  

 udenrigstjenestens personale, når disse gør tjeneste i udlandet.  

 Bestemmelsen indebærer, at en sådan person aldrig registreres som  

 udrejst, uanset at den hidtidige bolig ikke er til fuld rådighed og  

 opholdet er over 6 måneder.
Vedkommende forbliver registreret på  

 sin hidtidige bopæl eller, såfremt denne opgives, i sin hidtidige  

 bopælskommune.
Under udsendelsen kan vedkommendes aktuelle  

 udenlandsadresse registreres i CPR som supplerende adresse, jf. stk. 3.
Begrundelsen for bestemmelsen i stk. 5, som er indsat  

 efter ønske fra Forsvarsministeriet og Udenrigsministeriet, er bl.a.  

 at de pågældende er afskåret fra at erhverve egentlig  

 bopæl (i modsætning til faktisk ophold) i opholdslandet  

 eksempelvis på grund af de særlige internationale regler for  

 deres status dér.
Bestemmelsen modsvarer i øvrigt lovforslagets  

 § 18 om, at udenlandske diplomater og militærpersoner og disses  

 husstand under opholdet her i riget ikke registreres i CPR.
Bestemmelsen vil omfatte godt 600 medarbejdere i  

 udenrigstjenesten.
Med familier, herunder børn under 21 år, jf.  

 stk. 6, drejer det sig om skønsmæssigt godt 1.400 personer,  

 hvortil kommer enkelte personer, der er udsendt i statens tjeneste uden at  

 gøre tjeneste på diplomatisk eller konsulære  

 repræsentationer.
Udenrigsministeriet har peget på, at  

 betænkning nr. 1209 afgivet i 1991 af Udenrigskommisionen af 1. april  

 1989 (Udenrigstjenesten mod år 2000) bl.a. på baggrund af en  

 gennemgang af folkeregisterloven anbefalede, at »en række love, hvor  

 bopælskravet virker mod hensigten for medarbejdere udsendt i den danske  

 stats tjeneste, bør ændres, så dette undgås«.
Det  

 bemærkes i øvrigt, at både norske, svenske og finske  

 diplomater bevarer optagelsen i respektive folkeregistre i hjemlandet under  

 deres udsendelse.
Bestemmelsen vil endvidere for forsvarets vedkommende  

 omfatte de ca. 1.500 personer, som Forsvarsministeriet ifølge det  

 seneste forsvarsforlig har fået bevillingsmæssig mulighed for at  

 udsende til FN-opgaver i udlandet.
Omfattet af bestemmelsen er tillige  

 personel fra forsvaret, som af civile, humanitære organisationer  

 udsendes til kriseområder i varierende perioder.
Forsvarsministeriet  

 har anført, at der med bestemmelsen er tale om en naturlig tilpasning  

 af CPR-loven, der afspejler regeringens politik vedrørende Danmarks  

 internationale indsats, herunder forsvarets deltagelse i  

 konfliktforebyggende, fredsbevarende, fredsskabende, humanitære og  

 andre opgaver.
 Bestemmelsen i stk. 6, som ligeledes er ny,  

 fastsætter, at familiemedlemmer tilhørende de i stk. 5  

 nævnte personer, heller ikke registreres som udrejst under ophold i  

 udlandet sammen med en sådan person under dennes udsendelse til  

 tjeneste uden for riget.
Til § 25 Danmark, Finland, Island, Norge og Sverige fornyede den 8.  

 maj 1989 en aftale om folkeregistrering, hvis formål er at lette  

 folkeregistreringen af personer i de kontraherende lande og sikre, at en  

 person, der bor i Norden, er registreret ét og kun ét sted.  

 Afgørelsen af, om en person skal registreres som tilflyttet  

 indflytningslandet ligger efter den nordiske folkeregistreringsaftale hos  

 indflytningslandet.
Denne afgørelse må fraflytningslandet  

 acceptere.
De foreslåede bestemmelser i stk. 1 - 4 er en  

 konsekvens af denne aftale.
 Stk. 4 svarer iøvrigt til § 12,  

 stk. 2, i folkeregistreringsloven efter lovændringen i juni  

 1998.
Til § 26 Bestemmelsens regler om indhold af flytteanmeldelse,  

 fraflytningsdato og muligheden for registrering af udlandsadresse og/eller  

 kontaktadresse under udenlandsophold svarer til tilsvarende bestemmelser i  

 folkeregistreringsbekendtgørelsens §§ 4 og 6. En kontaktadresse  

 er en adresse her i landet, hvortil offentlige myndigheder og private kan  

 sende vedkommendes post.
Til § 27 De administrativt fastsatte regler, som efter stk. 1  

 skal gælde for kommunernes medvirken ved anmeldelse af flytning til et  

 andet nordisk land, vil tage udgangspunkt i  

 folkeregistreringscirkulærets § 12.
 Om Færøerne i stk. 2 henvises til  

 forslagets § 60 med bemærkninger.
Til kapitel 7. De registreredes beskyttelse mod  

 videregivelse af oplysninger Kapitlet indebærer en forbedring af beskyttelsen af  

 den enkelte, som ønsker dette, mod videregivelse, dels ved en  

 udvidelse af adressebeskyttelsen til også at omfatte navnebeskyttelse,  

 dels ved indførelse af nye og lidt ændrede beskyttelsesformer i  

 øvrigt.
Til § 28 Adressebeskyttelse er navnlig aktuel, hvor en person vil  

 sikre sig mod henvendelser fra en anden eller andre bestemt(e) personer,  

 f.eks. tidligere ægtefælle eller samlever.
Tidligere, hvor  

 adoption af danskfødte børn var mere udbredt end i dag, har  

 adressebeskyttelse også været benyttet som beskyttelse af et  

 adoptivbarn og dettes adoptivforældre mod henvendelser fra den  

 biologiske mor.
Pt. har knap 30.000 personer adressebeskyttelse.
 Med bestemmelsen sker en udvidelse af beskyttelsen til  

 samtidig også at omfatte pågældendes navn.
Det forhold, at beskyttelsen hidtil har været  

 begrænset til adressen alene, har betydet, at der ved identifikation og  

 forespørgsel på en adressebeskyttet person i svaret er  

 anført den efterspurgte persons aktuelle navn.
I tilfælde, hvor  

 en person i forbindelse med en flytning til en ny adresse søger at  

 skjule sig for bestemte andre personer, vil pågældende i nogle  

 tilfælde skifte navn eller dele af navnet (fornavn eller efternavn).  

 Ved at returnere det aktuelle navn uden den beskyttede adresse i svaret til  

 en spørger, vil denne således få nye oplysninger, som  

 måske kan være til hjælp for denne til ad andre kanaler at  

 finde frem til den pågældende person.
Det er baggrunden for at  

 udvide adressebeskyttelse til også at omfatte vedkommendes navn.
Den hidtidige bestemmelse i  

 folkeregistreringsbekendtgørelsens § 17, stk. 2, om, at en  

 persons adresse på et hospital eller lignende altid er beskyttet mod  

 udlevering til private, videreføres ikke med lovforslaget.
Der  

 må ved pågældendes registrering sådant sted af  

 vedkommende selv eller dennes pårørende konkret tages stilling  

 til eventuel navne- og adressebeskyttelse.
Konsekvensen af beskyttelsen er,  

 at alle private, f.eks. også bekendte, afskæres fra at få  

 vedkommendes nye adresse ved henvendelse i folkeregistret, hvilket denne  

 næppe altid ønsker.
Efter den foreslåede bestemmelse har enhver ret til  

 ved henvendelse til bopælskommunen at få registreret, at  

 vedkommendes navn og adresse i CPR ikke må opgives til private.
Hidtil  

 har det alene været muligt at beskytte dennes adresse hér i  

 landet.
Dette vil blive ændret, således at en udenlandsadresse  

 fremover også kan beskyttes.
Som hidtil bortfalder beskyttelsen efter  

 et år, og det slås fast, at kommunen i modsætning til nu  

 kun kan give beskyttelsen for en længere periode, hvis der er tale om  

 helt særlige forhold.
Hvis vedkommende ved udløbet af  

 beskyttelsesperioden selv ønsker beskyttelsen fornyet, er der ikke  

 noget til hinder herfor.
 Navne- og adressebeskyttelsen kan normalt ikke opretholdes  

 overfor kreditorer, der agter at foretage skridt til opkrævning eller  

 inddrivelse af en forfalden fordring, jf. § 42, stk. 5, og  

 beskyttede navne og adresser kan videregives til private, der har en retlig  

 interesse i oplysningen, jf. § 43, stk. 1. Beskyttede navne og  

 adresser kan endvidere videregives efter bestemmelserne i § 34, § 38,  

 stk. 4, § 42, stk. 3-4, og § 45.
Til § 29 Bestemmelsen i stk. 1 svarer til § 24,  

 stk. 6, i folkeregistreringsbekendtgørelsen.  

 Lokalvejviserbeskyttelsen bortfalder ikke fremover automatisk ved flytning  

 til udlandet eller ved forsvinden.
Pt. har ca. 175.000 personer  

 lokalvejviserbeskyttelse.
Efter bestemmelsen i stk. 2 kan personer - som det  

 siden 1995 har været muligt, jf.  

 folkeregistreringsbekendtgørelsens § 27, stk. 2 - få  

 indsat en markering i CPR om, at vedkommende ikke ønsker at modtage  

 henvendelser i forbindelse med undersøgelser, hvor  

 Indenrigsministeriet leverer oplysninger eller foretager forsendelser  

 på grundlag af CPR.
Pt. har 22 personer fået indsat en  

 sådan markering.
Disse personer vil dog fortsat indgå i  

 undersøgelser i statistisk eller videnskabeligt øjemed, hvortil  

 der leveres oplysninger fra CPR.
De pågældende må blot ikke  

 kontaktes af forskeren.
En sådan markering udelukker dog ikke, at den  

 pågældende kontaktes, hvis det konstateres, at vedkommende er  

 eller kan være smittet med en sygdom, eller hvis man i forbindelse med  

 undersøgelsen vedrørende lægemiddelinteraktion bliver  

 opmærksom på særligt farlige interaktionsmønstre,  

 som bør medføre henvendelse til den pågældende.  

 Dette vil også blive fastsat i vilkårene for dataleverancen, jf.  

 §§ 35 og 36. Som noget nyt forelås, at henvendelse om denne  

 beskyttelse rettes til bopælskommunen - mod nu til  

 Indenrigsministeriet.
Den foreslåede bestemmelse i stk. 3 om  

 beskyttelse mod reklamehenvendelse er ny.
I dataleverancerne fra CPR til  

 private vil en sådan markering blive medtaget, og det vil blive fastsat  

 i de vilkår, der regulerer leveringen, at de pågældende  

 således kun må modtage reklamehenvendelser, hvis vedkommende i  

 forvejen er kunde.
Til § 30 Hidtil har en adressebeskyttelse tillige betydet, at  

 pågældende også havde lokalvejviserbeskyttelse, selvom der  

 ikke særskilt var anmodet herom.
Som noget nyt foreslås med  

 bestemmelsen i stk. 1, at personer med navne- og adressebeskyttelse -  

 udover lokalvejviserbeskyttelse - samtidig er omfattet af beskyttelse mod  

 henvendelse fra forskere, jf. § 29, stk. 2, og reklamehenvendelser,  

 jf. § 29, stk. 3, lige så længe som navne og  

 adressebeskyttelsen gælder.
 Særskilt meddelt lokalvejviserbeskyttelse,  

 beskyttelse mod forskerhenvendelser og reklamebeskyttelse ophører  

 efter stk. 2 dog i alle tilfælde først, når  

 vedkommende selv anmoder bopælskommunen herom.
 Hjemlen i stk. 3 tænkes anvendt til at  

 pålægge kommunerne at orientere borgerne om det nærmere  

 indhold af navne- og adressebeskyttelsen, svarende til, hvad der idag er  

 pålagt kommunerne efter § 20 i  

 folkeregisteringscirkulæret.
Til kapitel 8. Kommunernes og Indenrigsministeriets  

 videregivelse af oplysninger til offentlige myndigheder Til danske offentlige myndigheder hører domstolene,  

 Folketinget samt den offentlige forvaltning.
Til domstolene skal henregnes domstole, der er omfattet af  

 retsplejeloven, dvs.
Højesteret, landsretterne, byretterne og  

 Sø- og Handelsretten i København, Den Særlige Klageret,  

 særdomstole og undersøgelsesretter.
Herudover skal medtages  

 specialdomstole nedsat med hjemmel i særlovgivningen som f.eks.
Den  

 kommunale tjenestemandsret.
 Til Folketinget skal henregnes folketingsudvalg,  

 Folketingets Ombudsmand, Rigsrevisionen samt Statsrevisorerne og deres  

 sekretariat.
 Begrebet den offentlige forvaltning skal i øvrigt  

 afgrænses på samme måde som i relation til lovforslaget om  

 behandling af personoplysninger.
 Udenlandske offentlige myndigheder, herunder også  

 nordiske myndigheder, skal altid efter nærværende lov behandles  

 som private, og videregivelse til disse er således ikke omfattet af  

 kapitel 8. Der henvises dog for så vidt angår nordiske  

 folkeregistreringsmyndigheder til bemærkninger til lovforslagets  

 § 25, stk. 1 og 4.
Registreringen af oplysningerne i CPR sker som det  

 fremgår af lovforslagets § 1 bl.a. med det formål at stille  

 disse til rådighed for andre myndigheder.
Dette kan som i dag ske ved  

 udlevering af enkeltoplysninger fra kommunerne eller efter aftale med  

 Indenrigsministeriet via terminaladgang, engangsudtræk eller  

 løbende udtræk.
Dette forhold ændres ikke ved  

 bestemmelserne i nærværende kapitel.
Til § 31 Det er bestemmelserne om behandling af oplysninger i  

 justitsministerens forslag til lov om behandling af personoplysninger, der  

 vil være afgørende for, dels om den enkelte myndighed kan  

 få adgang til oplysninger i CPR, dels hvilke af de oplysninger i bilag  

 1 til nærværende lovforslags § 4 myndigheden vil kunne  

 få adgang til.
Bestemmelsen skal sammenholdes med  

 folkeregistreringslovens § 2 c, stk. 1, hvor afgrænsningen af  

 de oplysninger, offentlige myndigheder kan få adgang til i CPR, er sket  

 ved en henvisning til EU-direktivet om beskyttelse af fysiske personer i  

 forbindelse med behandling af personoplysninger og om fri udveksling af  

 sådanne oplysninger.
Ved den ændrede formulering er ikke  

 tilsigtet nogen realitetsændring.
Til § 32 Bestemmelsen i stk. 1 giver offentlige myndigheder  

 adgang til CPR-oplysninger, når der ikke er tale om  

 enkeltforespørgsler, der skal rettes til kommunerne, jf.  

 § 33.
Indenrigsministeriets levering af oplysninger fra CPR sker  

 efter stk. 2 på særlige vilkår.
Leveringen sker rent  

 praktisk via terminaladgang til CPR eller i form af udtræk om en  

 større kreds af personer (éngangsudtræk eller abonnement)  

 af i forvejen fastlagte oplysninger på gængse edb-medier, f.eks.  

 papir, magnetbånd, kassettebånd, streamer, disketter, CD-ROM og  

 filoverførsel.
 Indenrigsministeriets fastsættelse af  

 vilkårene for den enkelte dataleverance sker i overensstemmelse med  

 forslag til lov om behandling af personoplysninger, således at  

 videregivelsen fra CPR ikke vil omfatte flere personer eller flere  

 oplysninger om disse end nødvendigt for den konkrete opgave.
Om betalingen for Indenrigsministeriets videregivelse  

 henvises til de almindelige bemærkninger afsnit D.
Administrative og  

 økonomiske konsekvenser.
Til § 33 Alle kommuner har adgang til CPR s oplysninger, og enhver  

 kommune vil derfor, uanset bopælskommune for den person  

 forespørgslen vedrører, kunne give de aktuelle oplysninger i  

 CPR om en person samt for tiden oplysninger om tidligere navne, adresser,  

 civilstande samt tidligere statsborgerskab.
Ifølge  

 folkeregistreringscirkulærets § 22, stk. 3, har offentlige  

 myndigheders enkeltforespørgsler hidtil været vederlagsfri, hvis  

 de umiddelbart har kunnet besvares ud fra CPR.
Efter cirkulærets  

 § 22, stk. 4, har man kunnet tage 27 kr. pr. forespørgsel,  

 hvis en offentlig myndighed indenfor en kortere periode stiller et  

 større antal forespørgsler.
Det foreslås i bestemmelsen i  

 stk. 1, at der skal betales indtil 27 kr. for alle forespørgsler  

 til kommunerne.
Alle myndigheder har mulighed for at få  

 terminalforbindelse til CPR i stedet for at rette forespørgsler til  

 kommunerne.
 Baggrunden for bestemmelsen i stk. 2 er, at  

 Indenrigsministeriet ikke råder over andre folkeregisteroplysninger,  

 end dem, der findes i CPR.
 Socialministeriet er allerede idag fritaget for at betale  

 gebyr for de forespørgsler, som er nævnt i stk. 3, jf.  

 kapitel 7 i folkeregisteringsvejledningen.
 Kommunalbestyrelsens adgang til efter bestemmelsen i  

 stk. 4 at bestemme, at forepørgsler fra offentlige myndigheder  

 skal være skriftlige, svarer til, hvad der efter  

 folkeregistreringscirkulærets § 22, stk. 2 gælder i  

 dag.
Til § 34 Reguleringen i bestemmelsen i stk. 1 har til  

 formål at sikre, at de almindelige personoplysninger, som registreres i  

 CPR, normalt hentes direkte i CPR af de myndigheder og private, der har behov  

 herfor.
Herved sikres, at disse er helt aktuelle og korrekte, og at f.eks. en  

 beskyttelse af en persons navn og adresse ikke tilsidesættes.
 Udveksling af CPR s oplysninger mellem de enkelte dele af  

 en kommunes forvaltning omfattes ikke af videregivelsesforbudet i  

 stk. 1.
 Hvis videregivelsen udtrykkelig følger af lov eller  

 bestemmelser fastsat i henhold til lov eller er aftalt med  

 Indenrigsministeriet, har Indenrigsministeriet haft forudgående  

 lejlighed til at udtale sig, herunder vurdere samordnings- og  

 koordineringshensyn, jf. § 2, stk. 3.
 Myndighedens overladelse af data, som er modtaget fra CPR,  

 til behandling på et servicebureau eller lign. betragtes ikke som  

 »videregivelse til private«, såfremt databehandlerens behandling er i  

 overensstemmelse med lov om behandling af personoplysninger.
 Bestemmelsen i stk. 2 har til formål at sikre,  

 at navne- og adressebeskyttelse opretholdes, hvis sådanne oplysninger  

 videregives efter bestemmelsen i stk. 1 fra en myndighed, som har  

 modtaget disse fra CPR, men gælder dog ikke, jf. stk. 3, hvis andet  

 følger af lov eller bestemmelser fastsat i henhold til lov.
Til kapitel 9. Kommunernes og Indenrigsministeriets  

 videregivelse m.v. af oplysninger til brug i statistisk eller videnskabeligt  

 øjemed Der er ikke i den gældende  

 folkeregistreringslov hjemmel til udlevering af oplysninger i form af  

 udtræk fra CPR til private forskere eller forskningsinstitutioner.  

 Disse kan i dag alene rette adresseforespørgsler til folkeregistrene  

 om enkeltpersoner, de forud har identificeret.
 Derimod er der efter § 2, stk. 3, i lov om  

 private registre intet til hinder for, at der i privat regi registreres  

 også følsomme personoplysninger, såfremt dette alene  

 finder sted til videnskabelige eller statistiske formål, og der -  

 når der er tale om registrering af oplysninger om rent private forhold  

 - er sket en forudgående anmeldelse til Registertilsynet, som  

 fastsætter nærmere vilkår for registret.
Videregivelse af oplysninger fra CPR til konkrete  

 forskningsprojekter har derfor hidtil alene kunnet ske, når en  

 offentlig myndighed, f.eks. sygehus eller universitet, har kunnet stå  

 som ansvarlig for de udleverede oplysninger samt for overholdelsen af  

 nærmere fastsatte bestemmelser.
Dette har betydet, at en del private  

 forskere har været afskåret fra at få adgang til CPR s  

 oplysninger, selv om de ved at opfylde bestemmelserne i  

 førnævnte § 2, stk. 3, i lov om private registre, kan  

 behandle langt mere følsomme oplysninger, end der findes i CPR.
Med hjemmel i § 27, stk. 1, i  

 folkeregistreringsbekendtgørelsen kan der for private videnskabelige  

 og statistiske projekter, som er forudgående anmeldt til  

 Registertilsynet efter § 2, stk. 3, i lov om private registre, og  

 for hvilke der er fastsat nærmere vilkår, fra CPR foretages  

 adressering og udsendelse af breve til en nærmere afgrænset  

 personkreds i CPR.
Der sker herved ikke udlevering af navne- og  

 adresseoplysninger på de personer, der får tilsendt materiale,  

 til rekvirenten af adresserings-/udsendelsesopgaven.
I forslaget til lov om behandling af personoplysninger er  

 der fastsat særlige regler for behandling af oplysninger og anmeldelse  

 af behandlinger, der alene sker i statistisk eller videnskabeligt  

 øjemed.
Med bestemmelserne i dette kapitel sker en tilpasning til  

 disse bestemmelser, herunder en ligestilling af adgangen til benyttelse af  

 CPR s oplysninger i statistisk og videnskabeligt øjemed, uanset om  

 forskningen sker i offentligt eller privat regi.
 Det er i alle tilfælde en forudsætning, at  

 behandlingen hos modtagere af oplysninger m.v. efter bestemmelserne i dette  

 kapitel er i overensstemmelse med lov om behandling af personoplysninger.
Til § 35 Personkredsen, som Indenrigsministeriet kan give  

 oplysninger om, kan afgrænses ved, at de enkelte personer i forvejen er  

 identificerede f.eks. ved personnummer, fødselsdato og navn o.lign,  

 eller som en gruppe af personer identificerede ud fra generelle kriterier som  

 f.eks. alder, geografi og køn.
Vilkårene for den enkelte dataleverance  

 fastsættes i overensstemmelse med lov om behandling af  

 personoplysninger, således at videregivelsen fra CPR ikke vil omfatte  

 flere personer eller flere oplysninger om disse end nødvendigt for at  

 gennemføre den konkrete statistiske eller videnskabelige opgave.
I det  

 konkrete tilfælde tages der i vilkårene bl.a. også stilling  

 til behandlingen af personer med navne- og adressebeskyttelse, jf.  

 lovforslagets § 28, eller med beskyttelse mod forskerhenvendelser efter  

 § 29, stk. 2. Oplysningerne leveres på gængse  

 edb-medier, f.eks. papir, magnetbånd, kassettebånd, streamer,  

 disketter, CD-ROM og filoverførsel.
Bestemmelsen indebærer endvidere, at  

 Indenrigsministeriet efter aftale kan medvirke til adressering og udsendelse  

 af materiale til en sådan personkreds til brug i statistisk og  

 videnskabeligt øjemed.
Hermed videreføres ordningen, som i dag  

 er fastsat i folkeregistreringsbekendtgørelsens § 27,  

 stk. 1. Som følge af den nye adgang til CPR s oplysninger for  

 forskning er det ikke fundet nødvendigt at opretholde kravet i  

 folkeregistreringsbekendtgørelsen § 27, stk. 4, om, at  

 oplysning om navne og adresser på modtagerne af materialet ikke  

 må videregives til den, der har fået foretaget kuvertering eller  

 udsendelse.
Personer med navne- og adressebeskyttelse vil fortsat blive  

 undtaget for adressering og udsendelse, jf.  

 folkeregistreringsbekendtgørelsens § 27, stk. 1, mens dette  

 ikke længere vil gælde personer med lokalvejviserbeskyttelse.  

 Dette skal ses i lyset af den særlige beskyttelsesadgang mod  

 forskerhenvendelser, jf. § 29, stk. 2, som er blevet indført  

 i 1995. Vilkårene for den enkelte opgave vil udover fastlæggelse  

 af afgrænsningen af personkredsen bl.a. også omfatte krav om, at  

 der i det udsendte materiale orienteres om, på hvilken baggrund  

 kuvertering og adressering foretages samt om, at det er frivilligt for den  

 enkelte at reagere på henvendelsen.
Om betalingen til Indenrigsministeriet henvises til de  

 almindelige bestemmelser afsnit D.
Administrative og økonomiske  

 konsekvenser.
Til § 36 Vilkårenes bestemmelser om  

 sikkerhedsforanstaltninger vil navnlig omfatte datakommunikationsform,  

 organisatoriske forhold og fysisk sikring, herunder sikkerhedsorganisation,  

 administration af adgangskontrolordninger og autorisationsordninger samt  

 retningslinjer for tilsynet med overholdelsen af de fastsatte  

 retningslinjer.
I vilkårene fastlægges endvidere, hvilke data  

 der kan fås adgang til i CPR, således at videregivelsen fra CPR  

 ikke vil omfatte flere oplysninger end nødvendigt for at  

 gennemføre den konkrete opgave.
I tilladelsen tages også  

 stilling til behandlingen af personer med navne- og adressebeskyttelse, jf.  

 lovforslagets § 28 og markering mod forskerhenvendelser, jf.  

 lovforslagets § 29, stk. 2.
Om betalingen til Indenrigsministeriet henvises til de  

 almindelige bestemmelser afsnit D.
Administrative og økonomiske  

 konsekvenser.
Til § 37 Indenrigsministeriet råder ikke over andre  

 folkeregisteroplysninger end dem, der findes i CPR, jf. også  

 bemærkningerne til lovforslagets § 33, stk. 2.
Kommunalbestyrelsens beslutning om at give en sådan  

 adgang til ældre folkeregistermateriale vil bl.a. kunne ske ud fra en  

 vurdering af mulighederne for ressourcemæssigt at varetage denne  

 opgave.
Samtidig vil det naturligvis også være afgørende,  

 om materialet er afleveret til landsarkiverne eller ej.
Bestemmelsen  

 indebærer således, at kommunerne kan give samme adgang til  

 oplysningerne, uanset om de findes i CPR eller stammer fra før  

 CPR-systemets etablering.
 Om den almindelige adgang for enhver til oplysninger fra  

 gammelt folkeregistermateriale henvises til lovforslagets § 48 og  

 bemærkningerne hertil.
Til kapitel 10. Indenrigsministeriets videregivelse af  

 oplysninger til private Kapitlet regulerer udtømmende Indenrigsministeriets  

 videregivelse af oplysninger på basis af CPR til private bortset fra  

 videregivelse til private til brug i statistisk eller videnskabeligt  

 øjemed efter kapitel 9. Om sondringen mellem offentlige myndigheder og  

 private henvises til de indledende bemærkninger til kapitel 8.
 Der er ikke i dette kapitel indsat en bestemmelse om den  

 registrerede persons adgang til oplysninger om sig selv i CPR (egenacces),  

 idet denne ret følger af bestemmelserne om den registreredes generelle  

 indsigtsret i lov om behandling af personoplysninger.
Til § 38 Bestemmelsen regulerer Indenrigsministeriets leverancer  

 til private af i forvejen fastlagte oplysninger fra CPR på gængse  

 edb-medier, f.eks. papir, magnetbånd, kassettebånd, streamer,  

 disketter, CD-ROM og filoverførsel.
 Disse leverancer er i dag reguleret af  

 folkeregistreringslovens § 3, stk. 3. § 3 blev indsat i  

 folkeregistreringsloven ved lov nr. 303 af 8. juni 1978 om ændring af  

 lov om folkeregistrering.
Der leveres i dag med hjemmel i denne bestemmelse  

 ajourførte navne- og adresseoplysninger til erhvervsvirksomheder, dvs.  

 pengeinstitutter, forsikringsselskaber, kreditforeninger, pensionskasser,  

 finansieringsselskaber m.v.
I lovbemærkningerne til  

 folkeregistreringsloven var anført, at Indenrigsministeriet i perioden  

 frem til lovforslagets fremsættelse i samråd med  

 Personregistreringsrådet, som blev nedlagt ved ændringsloven i  

 1978, havde taget stilling til, at visse administrationer bl.a.  

 statsanerkendte arbejdsløshedskasser, i relation til udnyttelsen af  

 CPR kan sidestilles med offentlige myndigheder, og at lovforslaget ikke  

 sigtede mod at ændre denne praksis.
Som konsekvens heraf modtager  

 statsanerkendte arbejdsløshedskasser på samme måde som  

 private erhvervsvirksomheder i dag ajourførte navne- og  

 adresseoplysninger fra CPR.
Bestemmelsen i folkeregistreringslovens § 3,  

 stk. 3, begrænser efter sin ordlyd masseudleveringen til den del  

 af den private sektor, der er erhvervsvirksomheder i dette ords snævre  

 betydning.
Dette udelukker andre virksomheder, foreninger m.v., som efter lov  

 om private registre m.v. kan registrere oplysninger om enkeltpersoners navn  

 og adresse - og måske også personnummer - fra på en enkel  

 og hensigtsmæssig måde at sikre, at disse oplysninger i  

 fornødent omfang ajourføres og ikke er urigtige eller  

 vildledende.
Der kan endvidere peges på, at fagforeninger, som efter  

 skattekontrolloven har indberetningspligt om medlemsindbetalinger  

 identificeret med personnummer af den enkelte indbetaler, ikke kan modtage  

 ajourførte navne- og adresseoplysninger fra CPR, mens sådanne  

 oplysninger, jf. forrige afsnit, kan leveres fra CPR til de statsanerkendte  

 arbejdsløshedskasser, der på samme måde som fagforeninger  

 er indberetningspligtige efter skattekontrolloven.
Bestemmelsen i § 3, stk. 3, begrænser  

 endvidere samarbejdet med erhvervsvirksomheder til kun at måtte omfatte  

 personer, til hvem virksomheden har et konkret retsforhold.
Dvs. kun hvis der  

 er et låneforhold, kontoforhold, pensionsforhold, forsikringsforhold  

 o.lign. må personen omfattes af samarbejdet med CPR om levering af  

 ajourførte navne- og adresseoplysninger.
I mange tilfælde, hvor  

 der ikke er tale om et konkret retsforhold, er der i dag intet til hinder i  

 lov om private registre for, at der er registreret enkeltpersoners navne- og  

 adresseoplysninger i erhvervsvirksomheder, virksomheder, foreninger m.v., men  

 disse oplysninger kan ikke ajourføres fra CPR.
 Det er heller ikke muligt for private f.eks. at få  

 konstateret i CPR, om personer i egen database er døde, så de  

 kan slettes i eget system, hvorved man undgår at genere de efterladte  

 ved henvendelser til den afdøde.
Med bestemmelsen i stk. 1 udvides kredsen, som kan  

 få oplysninger fra CPR, til alle former for juridiske personer.
Det  

 gælder således bl.a. alle former for erhvervsudøvelse,  

 herunder enkeltmandsvirksomheder, samt statsanerkendte  

 arbejdsløshedskasser, faglige organisationer og andre foreninger.
For  

 foreninger er det tillige en betingelse, at de har et  

 anerkendelsesværdigt formål.
Det er ikke muligt på  

 udtømmende måde at angive de foreninger, der vil være  

 omfattet af bestemmelsen, fordi de har et anerkendelsesværdigt  

 formål.
Udfyldningen vil i praksis ske ved de afgørelser, som  

 Indenrigsministeriet træffer herom.
Der vil i den forbindelse blive  

 dannet en »branchenorm« dækkende de forskellige foreningskategorier,  

 der vurderes at have et anerkendelsesværdigt formål.
Udover de  

 foran nævnte faglige organisationer vil som udgangspunkt bl.a.  

 idrætsforeninger, interesseorganisationer, hjælpeorganisationer,  

 politiske foreninger og religiøse samfund kunne henføres til  

 kategorien »foreninger med anerkendelsesværdigt formål«,  

 således at de kan få leveret ajourførte navne- og  

 adresseoplysninger for deres medlemmer i overensstemmelse med bestemmelsen i  

 stk. 2, såfremt de efter stk. 6 er berettiget til at behandle  

 sådanne oplysninger efter lov om behandling af personoplysninger.
 Den foreslåede afgrænsning udelukker  

 videregivelse til en fysisk person med henblik på udøvelse af  

 aktiviteter af rent privat karakter.
Det hidtidige krav om, at der skal være tale om et  

 konkret retsforhold, ophæves.
Dette skyldes bl.a., at lovforslagets  

 § 29, stk. 3, som noget nyt giver den enkelte en ret til at  

 få indsat en markering i CPR om, at vedkommende fritages for  

 reklamehenvendelser på grundlag af oplysningerne fra CPR, medmindre der  

 er tale om et kundeforhold.
I stk. 2 foretages endvidere en udtømmende  

 angivelse af de oplysningstyper, som kan videregives.
De nævnte  

 oplysninger svarer til, hvad der i dag kan udleveres til erhvervsvirksomheder  

 efter § 3, stk. 3, i folkeregistreringsloven, jf.  

 folkeregistreringslovens § 3, stk. 1, med tilføjelse af  

 oplysning om evt. ønske om fritagelse for reklamehenvendelser.
Begrundelsen for bestemmelsen i stk. 3 er, at der som  

 led i administration af pensionsordninger er behov for at modtage oplysninger  

 om civilstand, herunder ændring af denne fra gift til enke/enkemand.  

 Dette gælder i tilfælde af død, hvor der skal sikres bl.a.  

 korrekte udbetalinger til de pensionsberettigede, herunder også i de  

 tilfælde, hvor en person med en gruppelivsordning kan få udbetalt  

 en forsikringssum, såfremt vedkommendes ægtefælle  

 afgår ved døden.
Oplysninger om civilstand kan endvidere  

 tænkes anvendt i forbindelse med pensionsrettigheders stilling ved  

 separation, skilsmisse og bosondring.
Formålet med bestemmelsen i stk. 4 er at  

 forbedre borgernes retsstilling på dette område, idet en  

 konsekvent anvendelse af CPR s korrekte og præcise navne- og  

 adresseoplysninger i kreditoplysningsbureauerne vil mindske risikoen for, at  

 helt sagesløse personer forveksles med skyldnere.
Det skal  

 understreges, at der ikke er adgang til videregivelse af beskyttede navne- og  

 adresseoplysninger fra kreditoplysningsbureauerne jf. § 40, stk. 3.  

 Bestemmelsen skal også ses på baggrund af muligheden for  

 offentlige myndigheders indberetning af skyldnere til private  

 kreditoplysningsbureauer, som der er skabt hjemmel for ved lov nr. 1093 af  

 21. december 1994, som ændret ved lov nr. 1204 af 27. december 1996,  

 jf. også kapitel 5 i forslag til lov om behandling af  

 personoplysninger.
 Kravet til identifikation i stk. 5 svarer til, hvad  

 der er gældende i dag.
 Bestemmelsen i stk. 6 overflødiggør det  

 hidtidige krav i § folkeregistreringslovens § 3, stk. 3, om  

 indhentning af en forudgående udtalelse fra Registertilsynet.
Til § 39 Med hjemmel i forskrifter for CPR-registret er der i dag  

 adgang for erhvervsvirksomheder til via elektronisk selvbetjening at rette  

 enkeltforespørgsler til CPR efter folkeregistreringslovens § 3,  

 stk. 1. Med den foreslåede bestemmelse udvides kredsen, der vil  

 kunne få en sådan adgang, til den samme kreds af private, som er  

 omfattet af § 38.
 Anvendelsen af det elektroniske system giver fuld  

 sikkerhed for, at identifikationskravet i lovforslagets § 42,  

 stk. 6, i alle tilfælde opfyldes, og at der ligeledes kun  

 udleveres oplysninger i overensstemmelse med § 42, stk. 2. Dette  

 betyder, at eventuelle menneskelige fejl ved behandlingen er  

 fuldstændigt elimineret.
 Anvendelsen af dette system vil med denne bestemmelse ikke  

 omfatte oplysning om navn og adresse, som er beskyttet efter lovforslaget  

 § 28. En privat spørger vil i sådanne tilfælde alene  

 få besked om beskyttelsen og må således ved henvendelse til  

 en kommune godtgøre en retlig interesse for i givet fald at få  

 oplyst disse, jf. lovforslagets § 42, stk. 5, og § 43,  

 stk. 1.
Til § 40 Efter stk. 1 sker privates adgang til CPR s  

 oplysninger via Indenrigsministeriet på nærmere fastsatte  

 vilkår.
Om betalingen til Indenrigsministeriet henvises til de  

 almindelige bemærkninger afsnit D.
Administrative og økonomiske  

 konsekvenser.
 Formålet med videregivelsesforbeholdet i stk. 2  

 er at sikre, at de almindelige personoplysninger, som registreres i CPR,  

 hentes direkte i CPR af de private, således at de meddelte oplysninger  

 er helt aktuelle og korrekte.
 Hvor en videregivelse udtrykkelig følger af lov  

 eller bestemmelser fastsat i henhold til lov eller er aftalt med  

 Indenrigsministeriet har Indenrigsministeriet haft forudgående  

 lejlighed til at udtale sig, herunder at vurdere samordnings- og  

 koordineringshensyn, jf. lovforslagets § 2, stk. 3.
 Overladelse af data til behandling på et  

 servicebureau eller lign. betragtes ikke som videregivelse, såfremt  

 databehandlerens behandling er i overensstemmelse med lovforslaget om  

 behandling af personoplysninger.
 Bestemmelsen i stk. 3 indebærer, at der ikke er  

 adgang til videregivelse af beskyttede navne- og adresseoplysninger fra  

 kreditoplysningsbureauer, som disse har modtaget fra CPR.
Til kapitel 11. Indenrigsministeriets forsendelse for  

 udenlandske myndigheder Til § 41 Bestemmelsen svarer til  

 folkeregistreringsbekendtgørelsens § 27, stk. 3, idet den  

 dog ikke længere er begrænset til EU/EØS-lande.  

 Vilkårene vil bl.a. indeholde bestemmelser til sikring af anonymiteten  

 for personerne i personkredsen.
Om betalingen til Indenrigsministeriet henvises til de  

 almindelige bemærkninger afsnit D.
Administrative og økonomiske  

 konsekvenser.
Til kapitel 12. Kommunernes videregivelse af  

 enkeltoplysninger m.v. til private Dette kapitel regulerer videregivelse af enkeltoplysninger  

 m.v. til private, bortset fra videregivelsen til brug i statistisk eller  

 videnskabeligt øjemed efter kapitel 9 og Indenrigsministeriets  

 videregivelse m.v. til private efter kapitel 10. Kapitlet regulerer  

 således udtømmende kommunernes videregivelse m.v. i forbindelse  

 med privates personlige, telefoniske og skriftlige henvendelse om  

 enkeltoplysninger, herunder i tilfælde, hvor der skal fremlægges  

 dokumentation af f.eks. kreditorkrav, retlig interesse, adkomst til ejendom  

 m.v.
Herudover er der i § 47 fastsat regler for kommunernes medvirken  

 ved trykning af lokalvejvisere.
Om sondringen mellem offentlige myndigheder  

 og private henvises til de indledende bemærkninger til kapitel 8.
Der er i lovforslaget ingen hjemmel for kommunerne til at  

 foretage kuvertering for private.
Kommunerne vil, således som det  

 også er tilfældet idag, kun kunne foretage kuvertering for  

 private, hvis der andetsteds i lovgivningen er hjemmel herfor.
En sådan  

 hjemmel findes i § 41 a i friskoleloven, lb. nr. 62 af 23. januar 1997,  

 for udsendelse af materiale for en friskole til en afgrænset  

 personkreds i skolekommunen.
Til § 42 Bestemmelsen i stk. 1 regulerer privates  

 enkeltforespørgsler til kommunerne om konkrete personer.
Bestemmelsen  

 opretholder stort set uændret den gældende retstilstand på  

 området, som følger af § 3, stk. 1 og 4, i  

 folkeregistreringsloven og § 24, stk. 1-4, i  

 folkeregistreringsbekendtgørelsen.
 I bestemmelsen i stk. 2 afgrænses de  

 oplysninger i CPR, der kan videregives af kommunerne ved  

 enkeltforespørgsler, på samme måde som i § 38,  

 stk. 1, om Indenrigsministeriets videregivelse af oplysninger om en  

 større kreds af personer til private, når der bortses fra  

 oplysning om markering af fritagelse for reklamehenvendelser.
Bestemmelsen i stk. 3 er en parallel til bestemmelsen  

 i § 38, stk. 3, der giver Indenrigsministeriet en tilsvarende  

 adgang til i elektronisk form at levere oplysning om civilstand til selskaber  

 og pensionskasser omfattet af lov om forsikringsvirksomhed samt  

 pengeinstitutter ved administration af opsparing i pensionsøjemed, jf.  

 kapitel 9 a i lov om banker og sparekasser.
Der henvises i øvrigt til  

 bemærkningerne til § 38, stk. 3. Nærværende  

 bestemmelse giver endvidere adgang til oplysning om pågældendes  

 slægtskabsforhold.
Bestemmelsen i stk. 4 er en parallel til bestemmelsen  

 i § 38, stk. 4, der giver Indenrigsministeriet en adgang til i  

 elektronisk form at levere beskyttede navne og adresser til  

 kreditoplysningsbureauer.
Der henvises i øvrigt til  

 bemærkningerne til § 38, stk. 4.
 Bestemmelsen i stk. 5 svarer til  

 folkeregistreringsbekendtgørelsens § 17, stk. 3, hvorefter  

 en adressebeskyttelse ikke kan opretholdes overfor kreditorer, der agter at  

 foretage skridt til opkrævning eller inddrivelse af en forfalden  

 fordring.
En kreditor skal således kunne fremvise en  

 forfalden, ubetalt fordring.
Meningen med denne undtagelse fra navne- og  

 adressebeskyttelsen er, at man ikke skal kunne gemme sig for sine kreditorer  

 gennem en navne- og adressebeskyttelse for at undgå at betale sin  

 gæld.
At en fordring er forfalden betyder, at den sidste rettidige  

 betalingsdag er overskredet.
Navne- og adressebeskyttelse skal dog ikke altid vige for  

 kreditorer, selv om disse kan opfylde betingelserne, der er angivet ovenfor.  

 Dette skyldes, at der kan tænkes tilfælde, hvor formålet  

 med at præsentere en forfalden fordring ikke er at få de penge  

 m.m., man har tilgode, men derimod er en måde at omgå  

 beskyttelsen på.
Der må i almindelighed kunne ses bort fra  

 muligheden for omgåelse, hvis den spørgende er en  

 forretningsvirksomhed, herunder en advokatvirksomhed.
Kommunerne afviser i  

 dag visse adresseforespørgsler, fordi der rejses tvivl om fordringens  

 eksistens.
I sådanne tilfælde er det fundet hensigtsmæssigt  

 at afklare tvivlen ved som noget nyt at pålægge kommunerne at  

 forelægge anmodningen for den angivelige skyldner.
 Kravet til identifikation i stk. 6 svarer til, hvad  

 der er gældende i dag, jf. folkeregistreringsbekendtgørelsens  

 § 24, stk. 1.
Til § 43 Efter bestemmelsen i stk. 1, som svarer til  

 folkeregistreringsbekendtgørelsens § 17, stk. 4, kan  

 kommunen herudover udlevere beskyttede navne og adresser til private, der  

 skønnes at have en retlig interesse.
Efter bestemmelsen er det en  

 betingelse at den beskyttede ikke har fremsat en indvending mod udleveringen,  

 som kommunen finder skal tillægges større vægt end den  

 spørgendes retlige interesse.
 Ifølge Indenrigsministeriets praksis foreligger der  

 som regel kun en retlig interesse, hvis den ønskede oplysning i sig  

 selv ændrer retstilstanden, er nødvendig for at få denne  

 ændret eller skal bruges til at gøre en ret gældende, jf.  

 i øvrigt bemærkningerne til stk. 2.
I bestemmelsen i stk. 2 foreslås som noget nyt,  

 at der i tilfælde af retlig interesse også kan udleveres  

 oplysninger om navn, adresse og fødselsdato på nuværende  

 eller tidligere ægtefælle, børn og forældre til den  

 forud identificerede.
For så vidt angår oplysning om  

 ægtefælle vil dette være aktuelt for f.eks.  

 forsyningsvirksomheder (el, gas, vand m.v.), hvor den person, der kan  

 identificeres af selskabet, er kunden, men krav også skal gøres  

 gældende overfor ægtefælle, jf. lovbkg. nr. 37 af 5. januar  

 1995 om ægteskabets retsvirkninger, § 11. Den retlige interesse betyder  

 ikke, at der kan ses bort fra kravet i bestemmelsens 1. punktum om  

 identifikation.
Der kan aldrig udleveres oplysninger til private, som ikke  

 har identificeret den person, der ønskes oplysninger om, på den  

 måde, der er angivet i § 42, stk. 6.
Om udtrykket retlig interesse henvises til  

 bemærkningerne til stk. 1. Som eksempel kan nævnes, at en  

 oplysning om slægtskab kan være af betydning for  

 fremsættelse af et arvekrav.
På samme måde som bobestyrere  

 og andre efter § 50, stk. 1 og 2, har adgang til nødvendige  

 oplysninger i ældre folkeregistermateriale i forbindelse med skifte  

 m.v. ved en persons død, giver bestemmelsen i stk. 2 en  

 tilsvarende adgang for disse til CPR s oplysninger.
Et andet eksempel  

 på retlig interesse er, at oplysningen har betydning for udfaldet af en  

 verserende eller forestående retsag.
Retlig interesse i en oplysning  

 har man også, hvis oplysningen har betydning for udfaldet af et  

 erstatningskrav, man selv har rejst, eller som er rejst mod en.
Såfremt  

 ens krav på en ydelse er afhængig af, om man har boet et bestemt  

 sted sammen med en anden person i en bestemt periode, har man en retlig  

 interesse i at få oplyst disse forhold.
Derimod er f.eks. ønsket  

 om at drive slægtsforskning ikke en interesse, som kan kaldes retlig,  

 jf. de særlige regler herom i lovforslagets § 49.
 Bestemmelsen i stk. 2 om, at oplysning om personnumre  

 aldrig kan gives   bortset fra på visse attester, der udskrives om den  

 pågældende fra CPR, jf. § 46   svarer til bestemmelsen i dag  

 i § 24, stk. 3, i folkeregistreringsbekendtgørelsen.
Til § 44 Der henvises  for så vidt angår stk. 1 og 3  

 til bemærkninger til de næsten enslydende bestemmelser i  

 § 40, stk. 2-3, for så vidt angår oplysninger, der er  

 modtaget fra Indenrigsministeriet efter § 38, stk. 1-4, og 39.  

 Bestemmelsen i stk. 2 er i overensstemmelse med, hvad der hidtil er  

 fremgået af folkeregistreringsbekendtgørelsens § 17, stk. 5.
Til § 45 Der er tale om en nyskabelse, som giver enhver ret til at  

 få oplyst navne på personer - uanset evt. navne- og  

 adressebeskyttelse - der er tilmeldt i en bolig, som vedkommende er (med)ejer  

 eller lejer af.
Det forudsættes, at fornøden dokumentation,  

 herunder for adkomst til ejendom eller lejekontrakt, forevises, forinden  

 navne på de tilmeldte udleveres.
I dag har kommunerne ikke pligt til at give en sådan  

 oplysning.
Kommunerne har dog ret til at give oplysning om navne på  

 samtlige personer registreret på en boligejers eller lejers egen  

 adresse i de tilfælde, hvor beboerantallet bestrides af denne.  

 Videregivelsen af navnene vil i så fald ske som led i sagens oplysning  

 med henblik på at få boligejerens/lejerens kommentarer hertil,  

 herunder f.eks. om denne har kendskab til de(n) person(er), som angives ikke  

 at bo på adressen, eller ej.
Boligejerens/lejerens oplysning om, at en  

 eller flere personer ikke bor på adressen, vil i givet fald ske i form  

 af en logiværterklæring forsynet med vedkommendes underskrift med  

 henblik på dokumentation i sagen.
For en ejer kan der være rimelige grunde til at  

 få oplysning om, hvem der er registreret på en adresse i dennes  

 ejendom eller lejlighed, f.eks. til kontrol af om lejekontraktens betingelser  

 er opfyldt.
For en lejer kan også anføres rimelige grunde til at  

 få oplyst, hvem der er registreret med adresse i vedkommendes  

 lejlighed, f.eks. også for at kontrollere opfyldelsen af  

 lejekontraktens bestemmelser.
Kommunerne har en forpligtelse til at sikre at anmeldte  

 flytninger er korrekte, jf. §§ 6 og 10. Men det kan ikke udelukkes ud  

 fra den hidtidige erfaring, at nogle personer - i hvert fald i en kortere  

 periode - kan opnå at blive registreret på en adresse, hvor de  

 efter dette lovforslag ikke skal registreres.
Dette vil efter nogen tid  

 normalt gå op for de korrekt registrerede på adressen, f.eks. ved  

 at der kommer post adresseret til en person, som disse ikke har kendskab til.  

 I første omgang vil de nok returnere posten med angivelse af, at  

 adressaten er ubekendt, og først på et senere tidspunkt begynde  

 at undersøge forholdene nærmere, herunder henvende sig til  

 kommunen.
I værste fald har det vist sig, at de pågældende  

 først bliver opmærksom på forholdet, når de har haft  

 besøg af fogeden, som vil inddrive en fordring/gøre udlæg  

 vedrørende en person, som de rigtige beboere ikke kender, men som  

 fogeden kan se står registreret i CPR på adressen.
Er det  

 lykkedes personer med et mere tvivlsomt rygte, kriminelle o.lign., som ikke  

 har bedt om navne- og adressebeskyttelse, at blive registreret på en  

 anden persons adresse, vil enhver kunne få oplyst den fejlagtige  

 adresse i CPR, således at sagesløse personer på denne  

 adresse måske får henvendelser af chikanøs karakter eller  

 på anden måde forulempes.
Til § 46 Den eksisterende begrænsning i  

 folkeregistreringsbekendtgørelsens § 23 af de oplysninger, man  

 uden videre kan få attesteret om sig selv, er ophævet, idet  

 betalingen for attestationerne, jf. § 51, stk. 2, formodes at  

 bevirke, at der kun anmodes om attestationer, som har en fornuftig  

 begrundelse.
Det forventes, at attestation af oplysninger i CPR, som  

 fremover kan fås i enhver kommune mod i dag kun i bopælskommunen,  

 vil få aftagende betydning med tiden, idet andre offentlige myndigheder  

 i Danmark gennem direkte træk på oplysninger i CPR, jf.  

 lovforslagets kapitel 8, selv vil kunne tilvejebringe de nødvendige  

 CPR-oplysninger.
Bestemmelsen giver også adgang til attestation af  

 oplysninger i gammelt folkeregistermateriale.
Til § 47 Bestemmelsen i stk. 1, svarer til § 24,  

 stk. 5, i folkeregistreringsbekendtgørelsen.
Udgivelsen af lokalvejvisere, hvor navne, stillinger og  

 adresser for en kommunes borgere offentliggøres i trykt form, er en  

 afgørende fravigelse af det grundlæggende princip for privates  

 adgang til disse oplysninger i CPR, sådan som dette princip kommer til  

 udtryk i den gældende folkeregistreringslov § 3, jf.  

 folkeregistreringsbekendtgørelsens § 24, stk. 1. Det er her  

 et krav, at den person, der ønskes navne- og adresseoplysninger for,  

 kan identificeres af den private spørger.
Dette identifikationskrav  

 ved videregivelse af oplysninger fra CPR til private er opretholdt i  

 nærværende lovforslag, jf. § 38, stk. 5, og § 42,  

 stk. 6.
 Lokalvejvisere bygger på en lang tradition i  

 kommunerne, hvor størsteparten af kommunerne har givet adgang til  

 udgivelse af lokalvejvisere, som trykkes af private forlag o.lign.
 Indenrigsministeriet har derfor ikke foreslået en  

 afskaffelse af kommunernes hidtidige mulighed for at beslutte, at der kan  

 videregives oplysninger til brug for trykning af lokalvejvisere, men alene en  

 opretholdelse af den gældende ordning, herunder som fastsat i stk. 2,  

 at oplysningerne ikke må anvendes eller videregives til brug for  

 offentliggørelse i elektronisk form, f.eks. på Internet.
Til § 48 Bestemmelsen i stk. 1 giver adgang til de samme  

 oplysninger, uanset om disse er registreret i CPR eller findes i ældre  

 folkeregistermateriale.
 Der gælder efter stk. 2 de samme begrænsninger  

 for anvendelsen af oplysninger udleveret efter stk. 1 som i § 44.
Til § 49 Med bestemmelsen, der stort set svarer til  

 folkeregistreringsbekendtgørelsens § 25, stk. 1, hjemles en  

 fortsættelse af den i 1993 indførte adgang til gammelt  

 folkeregistermateriale for bl.a. slægtsforskere.
Bestemmelsen  

 vedrører således materiale, der stammer tilbage fra  

 folkeregistreringens indførelse i Danmark i 1923/24 og frem, og som  

 ikke er blevet overført af kommunerne til CPR - og dermed foreligger  

 elektronisk - ved dettes systems oprettelse i 1968 eller senere.
Bestemmelsen i folkeregistreringsbekendtgørelsens  

 § 25 blev udformet efter drøftelse med Rigsarkivaren.  

 Liberaliseringen i 1993 af tilgængelighedsbestemmelserne for  

 ældre folkeregistermateriale skete, idet der efter alt at dømme  

 er tale om et materiale, som i stigende omfang vil blive efterspurgt af  

 slægtsforskere.
Der er samtidigt i samarbejde med Rigsarkivaren sikret,  

 at adgangen til gammelt folkeregistermateriale dels kan tilgodese behovet i  

 forbindelse med slægtshistoriske undersøgelser, dels ikke  

 afhænger af den omstændighed, om materialet er afleveret til  

 landsarkiverne eller ej.
 I forhold til den gældende ordning udvides adgangen  

 til også at omfatte oplysning om slægtskabsforhold bortset fra  

 oplysning om nulevende slægtninge.
 Det bemærkes, at med lovforslaget om behandling af  

 personoplysninger videreføres den gældende retstilstand,  

 hvorefter oplysninger om afdøde personer kun omfattes af  

 databeskyttelseslovgivningen, hvis oplysningerne direkte eller indirekte kan  

 knyttes til identificerbare levende personer.
Til § 50 Ved en persons død er der behov for udredning af  

 slægtskabsforhold m.v. af hensyn til skiftet, udbetaling af eventuel  

 forsikringssum o.lign.
Det vil i mange år endnu være  

 nødvendigt med manuelle - og dermed ofte besværlige -  

 undersøgelser af slægtskabsforhold m.v. i sådanne  

 situationer.
Dette skyldes, at CPR først blev etableret i 1968, og at  

 der kun for børn (personer) født efter 1. januar 1968 er  

 gennemført en systematisk henvisning mellem forældre og  

 børn i CPR.
Ved en persons dødsfald er det således kun  

 vedkommendes børn født og folkeregisteret i Danmark efter 1.  

 januar 1968, der med sikkerhed fremgår af CPR.
 Udover oplysningerne registreret siden 1968 i CPR  

 råder kommunerne over ældre folkeregistermateriale - i visse  

 tilfælde helt tilbage til 1923/24 - hvis det ikke er afleveret til  

 landsarkiverne.
Der vil i almindelighed ikke blive foretaget bobehandling  

 her i landet, hvis der foregår bobehandling i udlandet.
Der  

 foregår heller ingen bobehandling, hvis boets midler er beskedne.
Nærværende bestemmelser i stk. 1-3 har  

 til formål at skabe hjemmel for en fremtidig smidig - og hurtig -  

 adgang til de nødvendige oplysninger, herunder om  

 slægtsskabsforhold, også i ældre folkeregistermateriale i  

 forbindelse med skifte m.v. ved en persons død.
Dette gælder  

 også, uanset om oplysningerne er beskyttede eller vedrører  

 nulevende eller afdøde personer.
Tilsvarende adgang til oplysninger i  

 CPR er omfattet af bestemmelserne i § 43, stk. 2 (retlig  

 interesse).
Bestemmelsen i stk. 1 skal også ses på  

 baggrund af den ny dødsboskiftelov, jf. lov nr. 383 af 22. maj 1996 om  

 skifte af dødsboer, som trådte i kraft 1. januar 1997.  

 Bobestyrere er efter bestemmelsen i § 11 i denne lov enten nogle,  

 Justitsministeriet har autoriseret, eller testamentsindsatte, som skal  

 opfylde nærmere angivne betingelser for at virke som sådan.
Efter  

 dødsboskiftelovens § 36 udleverer skifteretten et bo til  

 behandling ved en bobestyrer, bl.a. hvis det er usikkert, hvem der er  

 arvinger.
Det påhviler bobestyreren efter dødsboskiftelovens  

 § 46 at finde ud af, hvem der er arving, ligesom bobestyreren skal  

 afklare tvivlsspørgsmål om, hvorvidt en arving eller legatar er  

 i live.
 Der fastsættes samme krav til identifikation af den  

 afdøde ved forespørgsler efter bestemmelserne i stk. 1 -  

 3, som i § 42, stk. 6.
Til § 51 Bestemmelsen i stk. 1 er fastsat af hensyn til  

 kommunernes mulighed for selv på en hensigtsmæssig måde at  

 kunne tilrettelægge administrationen af videregivelse fra CPR efter de  

 nævnte bestemmelser i lovforslaget.
Den nævnte maksimale betaling i stk. 2 er  

 uændret 52 kr.
Ved videregivelse efter §§ 47-50 kan kommunen  

 kræve samtlige omkostninger dækket af modtageren.
Betalingen kan  

 som noget nyt forlanges erlagt forud.
Til kapitel 13. Offentlige myndigheders behandling af  

 personnumre Af § 11, stk. 1, i justitsministerens forslag  

 til lov om behandling af personoplysninger fremgår, at offentlige  

 myndigheder kan behandle oplysninger om personnumre med henblik på  

 entydig identifikation eller som journalnummer.
Denne bestemmelse er en  

 parallel til folkeregistreringsbekendtgørelsens § 22,  

 stk. 1, hvorefter offentlige myndigheder kan anvende personnummeret som  

 identifikation eller journalnummer i forbindelse med varetagelsen af  

 vedkommende myndigheds opgaver.
 Private dataansvarliges behandling af personnumre  

 reguleres efter bestemmelserne i det nævnte forslag til lov om  

 behandling af personoplysninger.
 Om sondringen mellem offentlige myndigheder og private  

 henvises til de indledende bemærkninger til kapitel 8.
Til § 52 Bestemmelsen svarer indholdsmæssigt til § 22,  

 stk. 2, i den gældende folkeregistreringsbekendtgørelse.  

 På en del forvaltningsområder følger det af lovgivningen,  

 at flere personer skal henføres til samme sag.
I sådanne  

 tilfælde kan forvaltningen efter denne bestemmelse som hidtil selv  

 afgøre, hvorledes den interne sagsregistrering tilrettelægges  

 mest hensigtsmæssigt, men ved kommunikationen mellem borger og  

 myndigheden skal vedkommendes eget personnummer anvendes, jf. § 53.
Ved tilrettelæggelsen af sagsregistreringen skal der  

 endvidere tages ligestillingsmæssige hensyn, således at  

 registrering af en person under ægtefællens personnummer kun  

 foretages, hvor det er påkrævet af hensyn til sagsbehandlingen,  

 herunder ud fra en vurdering af, hvem af ægtefællerne, der f.  

 eks. er hovedperson i forhold til den sagsbehandling, der skal finde sted,  

 f.eks. den en ydelse vedrører.
Iagttagelsen af  

 ligestillingsmæssige hensyn indebærer bl.a. også, at  

 forvaltningen, når en person, der på grund af egne forhold er  

 registreret i forvaltningen, indgår ægteskab, fortsat anvender  

 dennes eget personnummer som journalnummer.
Hvis begge ægtefæller  

 havde en sag i forvaltningen forud for ægteskabets indgåelse, og  

 ægtefællerne nu ønskes henført til samme sag, skal  

 der anvendes personnummeret for den af ægtefællerne, som har den  

 mest omfattende sag.
Til § 53 Bestemmelsen svarer i sit indhold til § 22,  

 stk. 3, 1. pkt., i folkeregistreringsbekendtgørelsen.
Om en person har pligt til at give oplysning om sit eget  

 personnummer til en offentlig myndighed, beror på hjemmelen i det  

 enkelte tilfælde, men vil i praksis normalt være nødvendig  

 som led i vedkommendes identifikation.
Hjemmelen kan være fastsat  

 direkte i en lov eller være fastsat i regler i henhold til lov, eller  

 afgivelsen af personnummer kan i øvrigt være en nødvendig  

 identifikation til varetagelse af opgaver pålagt efter  

 lovgivningen.
Til § 54 Bestemmelsen i stk. 1 svarer til  

 folkeregistreringsbekendtgørelsens § 22, stk. 3, 1. - 3.  

 pkt.
Bestemmelsen betyder bl.a., at personnummer ikke må  

 påføres fuldt læseligt i rudekuverters rude, uden på  

 breve eller andre forsendelser til den pågældende.
Derimod er der  

 ikke herved noget til hinder for, at påføre personnumret  

 på breve, som sendes til den pågældende i lukket  

 kuvert.
Med bestemmelsen i stk. 2 ændres den hidtidige  

 regel i folkeregistreringsbekendtgørelsen § 22, stk. 3,  

 sidste pkt., således at personnummer fremover kan angives fuldt  

 læseligt på giroindbetalingskort, såfremt dette fremsendes  

 i lukket kuvert til den pågældende.
Baggrunden herfor er, at den  

 pågældende i givet fald vil kunne vælge at betale på  

 anden vis end ved anvendelse af giroindbetalingskortet samt at betaling  

 på postkontoret via girokortet i givet fald alene vil passere ansatte  

 hos Post Danmark, hvis ansatte har tavshedspligt.
 Bestemmelsen i stk. 3 svarer til  

 folkeregistreringsbekendtgørelsens § 22, stk. 5.  

 Bestemmelsen skal tillige ses i lyset af offentliggørelsesforbudet,  

 medmindre der er givet samtykke, i den foreslåede § 11,  

 stk. 3, i forslag til lov om behandling af personoplysninger.
 Til kapitel 14. Beredskab, sikkerhedsforanstaltninger  

 m.v.
Til § 55 Bestemmelsen fastlægger reglerne for beredskab i  

 forbindelse med CPR.
Det må på den ene side sikres, at systemet til  

 hver en tid er funktionsdygtigt, bl.a. fordi CPR er grundlag for udskrivning  

 af valglister og valgkort.
Næsten alle offentlige myndigheder får  

 endvidere leveret oplysninger fra CPR.
Det er således på en  

 række væsentlige samfundsområder bydende nødvendigt,  

 at CPR hele tiden fungerer.
Det gælder især for f.eks. politiet,  

 som henter aktuelle adresser m.v. i CPR, når der er behov herfor.
Er  

 det alligevel ikke muligt at opretholde CPR s edb-funktioner og forbindelsen  

 til systemet, må det være muligt at køre videre med en  

 manuel nødadministration.
 På den anden side står varetagelsen af de  

 hensyn, som skal sikre, at CPR s oplysninger - og et fuldt funktionsdygtigt  

 edb-system - ikke falder i hænderne på en besættelsesmagt  

 eller en magt, der har erobret en del af landet, med de skader, som dette vil  

 forvolde både for de enkelte borgere og for landet.
Bestemmelsen i stk. 1 skal sammenholdes med  

 § 12, stk. 3, i lov om offentlige myndigheders registre, hvorefter  

 der for visse registre, hvortil CPR hører, skal træffes  

 særlige foranstaltninger, som muliggør bortskaffelse i  

 tilfælde af krig eller lignende forhold.
At CPR er omfattet af denne  

 bestemmelse fremgår dels af bemærkninger i sin tid til dette  

 lovforslag, hvor det blev udtrykkeligt nævnt, at centrale  

 personregistre var omfattet, dels følger det af, at CPR er et  

 landsdækkende register med terminaladgang, der indeholder oplysninger  

 om bl.a. adresser og slægtskab.
Det fastslås udtrykkeligt med den  

 foreslåede bestemmelse, at dette fortsat er tilfældet.
Det  

 tilføjes, at der er truffet de fornødne foranstaltninger, der  

 muliggør bortskaffelse eller tilintetgørelse af CPR i  

 tilfælde af krig eller lignende forhold, jf. også § 41,  

 stk. 2, i forslag til lov om behandling af personoplysninger.
Det  

 følger af sagens natur, at der ikke kan redegøres nærmere  

 for disse foranstaltninger (bortskaffelse, tilintetgørelse), som  

 så vidt muligt vil bero på en ministerresolution  

 (regeringsbeslutning). En beslutning om eventuel iværksættelse af  

 sådanne foranstaltninger vil først blive aktuel i en relativ sen  

 fase i beredskabsopbygningen i forbindelse med den nationale overordnede  

 beredskabsplan (Beredskabsstyrelsens tillæg til Totalforsvarets  

 beredskabsplan).
Bestemmelsens stk. 2 regulerer de foranstaltninger,  

 der også i henhold til beredskabsloven er truffet, således at  

 kommunernes registreringsfunktioner i forbindelse med CPR kan fungere,  

 såfremt den kommunale edb-anvendelse, herunder specielt  

 terminaladgangen til CPR, helt eller delvis må indstilles.
Arbejdet er  

 fuldt ud baseret på terminaladgangen til CPR, idet der ikke i  

 forbindelse med det daglige arbejde er krav om papirkartoteker m.v. i  

 kommunerne.
Det må forudses, at en fortsat drift af CPR i mange  

 situationer under krig eller krigslignende forhold vil blive umuliggjort, om  

 end risikoen i nogen grad vil kunne begrænses af de foranstaltninger,  

 der er truffet på CPR s driftscenter.
Det er målsætningen  

 under sådanne forhold at opretholde driften af CPR og dermed alle  

 sædvanlige edb-baserede funktioner, sålænge som muligt.
Det indgår som en enkeltforanstaltning i den  

 nationale overordnede beredskabsplan (Beredskabsstyrelsens tillæg til  

 Totalforsvarets beredskabsplan), at der skal foretages udskrift af  

 beredskabsmateriale fra CPR til kommunerne på et tidligt tidspunkt i  

 beredskabsopbygningen.
Nærværende bestemmelse giver  

 indenrigsministeren den fornødne hjemmel til at iværksætte  

 denne udskrivning, som altid er klar til at blive foretaget med  

 særdeles kort varsel.
 Den gældende instruks for manuel  

 nødadministration i kommunerne fremgår af »Vejledning til  

 folkeregistrene om beredskabsplanlægning, Januar 1991«.
 Det særlige beredskab, som omtales i stk. 3  

 etableres bl.a. gennem back-up, back-up driftcenter m.v.
Bestemmelsen i stk. 4 skal sammenholdes med § 8  

 i folkeregistreringsloven, som pålægger en kommunes indbyggere at  

 give de nødvendige oplysninger til genoprettelse af folkeregistret,  

 hvis kommunalbestyrelsen pålægger dem det.
Der tænkes  

 især på situationer, som er omfattet af stk. 1, hvor CPR er  

 tilintetgjort i tilfælde af krig og lignende forhold.
Pålæg  

 kan nu også gives til offentlige myndigheder.
Til kapitel 15. Klage og straf Til § 56 I den gældende folkeregistreringslov findes ingen  

 udtrykkelig bestemmelse om klager over folkeregistrenes afgørelser.  

 Med hjemmel i lovens § 1, stk. 2, har der imidlertid i  

 folkeregistreringsbekendtgørelserne siden lovens ikrafttræden  

 været optaget klagebestemmelser, jf. § 28, i den gældende  

 folkeregistreringsbekendtgørelse.
 Fastlæggelse af klageinstansen samt nærmere  

 vilkår for klagerne findes imidlertid at være af en sådan  

 betydning, at bestemmelser herom bør fastsættes i selve loven og  

 ikke blot administrativt.
Klageinstansen for kommunernes afgørelser, som  

 omtales i stk. 1, var indtil kommunalreformens ikrafttræden de  

 almindelige tilsynsmyndigheder.
Fra 1970 har klageinstansen været  

 Indenrigsministeriet.
Det, der efter bestemmelsen kan påklages, er  

 kommunens afgørelser.
På folkeregistreringsområdet  

 træffer kommunen afgørelser først og fremmest om  

 borgernes bopælsregistrering, men bl. a. også om udlevering af  

 oplysninger fra CPR og de gamle folkeregistre.
Hvor kommunerne indsætter oplysninger i CPR på  

 grundlag af indberetninger til kommunen fra andre myndigheder, f.eks.  

 statsamter, ministerialbogsførere, og domstole, træffes der ikke  

 nogen afgørelse i medfør af folkeregistreringslovgivningen, og  

 der kan derfor ikke klages i medfør af denne klagebestemmelse.
Evt.  

 klage over indholdet af sådanne registreringer må derfor rettes  

 til den myndighed, der er ansvarlig for indholdet af denne registrering eller  

 denne myndigheds klageinstans.
Der har ikke tidligere været fastsat frister for  

 indgivelse af klager over folkeregistrenes afgørelser.
En sådan  

 frist foreslås nu indsat, fordi det virker urimeligt, hvis en borger,  

 først lang tid efter at denne har fået en afgørelse,  

 klager over denne.
Herved risikeres, at relevante dokumenter m. m. er  

 destrueret, og at sagen i det hele taget har ringe vilkår for at blive  

 ordentligt belyst.
Hertil kommer, at offentlige myndigheder og private kan  

 have indrettet sig i tiltro til, at forholdene er, som det fremgår af  

 CPR, således at en ændring giver anledning til stort  

 besvær.
 Den foreslåede klagefrist på 4 uger svarer til  

 den frist, der mange andre steder i lovgivningen er fastsat og findes i  

 øvrigt at give borgerne og myndigheder, som måtte være  

 utilfredse med afgørelsen, et passende langt tidsrum at reagere i.
Fristen foreslås at løbe fra det tidspunkt,  

 klageren har fået meddelelse om afgørelsen.
Denne formulering er  

 almindeligt anvendt i forbindelse med klagefrister.
En afgørelse er  

 meddelt, når denne er kommet frem til adressaten.
Af retstekniske  

 grunde kan det ikke kræves, at afgørelsen skal være kommet  

 til adressatens kundskab.
Hvis subjektivt kundskab til afgørelsen  

 krævedes, ville adressaten kunne forhindre meddelelsen af en formodet  

 bebyrdende afgørelse ved at holde sig i forsætlig uvidenhed om  

 denne.
Der er i klagereglerne ikke indsat nogen bestemmelse om  

 opsættende virkning.
Dette skyldes, at det i mange af de sager, som der  

 er tale om, ikke giver fornuftig mening, idet selve afgørelsen ikke  

 indeholder retsvirkninger i form af et påbud eller et forbud.
 Som en ændring i den hidtidige fremgangsmåde  

 foreslås, at klagen skal indgives til den kommune, som har truffet  

 afgørelsen, således at denne kommune først vurderer sagen  

 med de eventuelle nye oplysninger, som er anført i klagen.
 Hvis kommunen, som modtager klagen, giver klageren  

 medhold, er sagen afsluttet, således at Indenrigsministeriet ikke skal  

 se sagen.
 Ved den foreslåede ekspeditionsform opnås, at  

 mange klagesager kan afgøres hurtigere, idet Indenrigsministeriet  

 efter stk. 2 kun skal ind i de sager, hvor kommunen fastholder sin  

 afgørelse, og i sådanne tilfælde ofte vil kunne  

 påbegynde en realitetsbehandling uden yderligere høringer af  

 kommunerne og eventuel deraf følgende forelæggelse for  

 klageren.
De reelle grunde bag stk. 3, som også er ny, er  

 de samme som bag 4 ugers-fristen.
Hertil kommer, at det er usandsynligt, at  

 den klagende skulle have været uvidende i over to år om den  

 omhandlede registrering, hvis den gamle registrering har nogen betydning for  

 den pågældende.
Set i relation til folkeregistreringens  

 hovedformål, som er konstateringen af en persons aktuelle bopæl,  

 hvor det offentlige kan komme i kontakt med den pågældende, er en  

 rettelse af en gammel registrering heller ikke særlig interessant.
 Bestemmelsen afskærer ikke kommunen fra at  

 ændre registreringen af en persons bopæl længere tilbage  

 end to år, men kommunen vil i sådanne situationer skulle meddele  

 borgeren ændringen i form af en afgørelse, hvorved borgeren, som  

 bestemmelsen er udformet, får lejlighed til at klage over kommunens  

 afgørelse, også selv om denne vedrører en ændring  

 af en registrering, der er mere end 2 år gammel.
Afvisning af en klage efter stk. 4 vil være  

 aktuel, hvis klagen er indgivet for sent eller vedrører forhold, som  

 man ikke længere vil kunne klage over.
Konstateringen af overskridelse  

 af fristerne vil ofte blive afhængigt af den modtagende kommunes  

 registreringer af klagens modtagelse.
Den formelle afvisning tænkes  

 imidlertid foretaget af Indenrigsministeriet.
 En stadfæstelse vil finde sted, når  

 Indenrigsministeriet er enig i den afgørelse, som kommunen har  

 truffet.
Ændring af afgørelsen vil modsat finde sted,  

 når Indenrigsministeriet har en anden vurdering af forholdene.
I  

 sådanne tilfælde kan Indenrigsministeriet umiddelbart samtidig  

 med afgørelsen berigtige registreringen i CPR.
 Hjemvisning tænkes forbeholdt de tilfælde,  

 hvor ministeriet finder, at den konkrete sag ikke er blevet  

 tilstrækkeligt belyst, herunder iagttagelse af reglerne i  

 forvaltningsloven, forud for den påklagede afgørelse.
Til § 57 I den gældende folkeregistreringslov findes  

 straffebestemmelser i §§ 10, 11, jf. § 12. § 10 indeholder  

 både hjemmel for straf af overtrædelser af selve loven og  

 muligheden af at fastsætte straf i de administrative bestemmelser for  

 overtrædelse af disse.
 I stk. 1 fastsættes straffebestemmelser for  

 overtrædelse af nærmere angivne bestemmelser i lovforslaget.
 Også juridiske personer kan pålægges  

 strafansvar efter stk. 2.
Til § 58 Adgangen til at afslutte en sag om overtrædelse af  

 folkeregistreringslovgivningen ved, at den pågældende betaler en  

 bøde til kommunens kasse, er i de gældende regler hjemlet i  

 folkeregistreringslovens § 11, som er uddybet i  

 folkeregistreringscirkulærets § 25, stk. 2 og 3.
I modsætning til de gældende bestemmelser er  

 der i stk. 1 ikke foreslået noget maksimum for bødens  

 størrelse, som i den pågældende lov er på 600 kr.  

 men det er derimod angivet, at kommunen kan fastsætte  

 bødestørrelsen.
Fastsættelsen af denne sker under  

 hensyntagen til den pågældendes økonomiske forhold og  

 forseelsens grovhed, jf. straffelovens § 51, stk. 3. Bødeforlæg  

 gives af den kommune, som efter lovforslagets § 10, stk. 1,  

 foretager undersøgelsen af pågældendes  

 bopælsforhold.
Såfremt den pågældende ikke godkender  

 kommunens bødeforlæg overgives sagen til politimesteren til  

 videre ekspedition.
 Henvisningerne til retsplejeloven i stk. 2  

 vedrører kravet om skriftlighed samt indholdet af et sådant  

 bødeforlæg.
 Når bøden er betalt til kommunen, kan der  

 efter stk. 3 ikke foretages yderligere strafferetlige skridt overfor den  

 pågældende i anledning af den pågældende  

 forseelse.
 Til kapitel 16. Ikrafttrædelse m.v.
Til § 59 I stk. 1 fastsættes, at loven træder i kraft  

 den 1. april 1999. Herved kan bl.a. de nødvendige omlægninger af  

 CPR-registret være gennemført, således at alle  

 ændringer i den gældende retstilstand, som følge af  

 lovforslagets vedtagelse, kan træde i kraft samtidigt.
 Bestemmelsen i stk. 2 indebærer, at den  

 gældende folkeregistreringslovgivning ophæves fra og med den 1.  

 april 1999.
Opretholdelsen i stk. 3 af cirkulæret om vej-  

 og boligregistret skyldes planer i By- og Boligministeriet om at samle  

 vejregisteransvaret i BBR-lovgivningen.
Dele af CPR s vej- og  

 boligregistercirkulære skal fortsat opretholdes efter en eventuel  

 gennemførelse af sådanne planer, men en afklaring heraf kan ikke  

 foreligge inden nærværende lovforslags forventede  

 ikrafttræden.
 Stk. 4 er indsat, for at ingen, som idag har  

 fået registreret et adresseringsmellemnavn, skal opgive dette i  

 forbindelse med lovens ikrafttræden.
 Stk. 5. fjerner tvivl, om igangværende klagesagers  

 behandling skal ske efter de gamle regler eller efter CPR-loven.
Til § 60 Lovens geografiske udstrækning svarer til den  

 gældende folkeregistreringslov, som ved kgl. anordning er sat i kraft i  

 Grønland.
På tilsvarende vis agtes lov om Det Centrale  

 Personregister efter indhentet udtalelse fra Grønlands Hjemmestyre sat  

 i kraft for Grønland.
De færøske folkeregistre  

 tilhører de færøske særanliggender.
Under hensyn til Grønlands særlige  

 retsstilling i relation til det Europæiske Fællesskab antages, at  

 Grønland må anses for et tredjeland i forhold til forslag til  

 lov om behandling af personoplysninger.
Udveksling af oplysninger mellem CPR  

 og myndigheder i Grønland, når bortses fra de danske  

 rigsmyndigheder, vil således være reguleret af reglerne i kapitel  

 7 i lovforslag om behandling af personoplysninger.
Det følger heraf,  

 at der kan overføres oplysninger til et tredjeland, såfrem  

 overførslen er nødvendig eller følger af lov eller  

 bestemmelser fastsat i henhold til lov for at beskytte en vigtig  

 samfundsinteresse eller for at et retskrav kan fastlægges, gøres  

 gældende eller forsvares.
Det antages, at det alene er  

 nødvendigt ved kgl. anordning at sætte lov om Det Centrale  

 Personregister i kraft i Grønland.
Bilag Oversigt over væsentlige  

 realitetsændringer i forhold til gældende retstilstand Oversigten skal tjene som en læsevejledning og som  

 en henvisning til de udførlige bemærkninger til lovforslagets  

 enkelte bestemmelser, hvor der er redegjort for ændringer af  

 retstilstanden.
 § 2, stk. 3. Indenrigsministeriets  

 samordningsforpligtelse for CPR-oplysninger er ny.
 § 3, stk. 3, nr. 1. Meddelelse om personnummer skal  

 sendes umiddelbart efter fødslen og ikke som idag, først  

 når barnet har fået et navn.
 § 3, stk. 4. Attestation af personnummer kan foretages af  

 enhver kommune og ikke som idag kun af bopælskommunen, og kommunen kan  

 forlange forudbetaling.
 § 3, stk. 6. Der har hidtil ikke kunnet registreres et  

 administrativt personnummer i CPR.
§ 4. Der foreslås som noget nyt registreret oplysning om  

 eget efternavn, forældremyndighed og separation samt bevaring af visse  

 tidligere oplysninger.
Endvidere må de foreslåede nye  

 beskyttelsesoplysninger registreres.
 § 5. Den hidtidige adgang til at få registreret  

 adresseringsmellemnavne bortfalder.
 § 7, stk. 2. Af de hidtil angivne kriterier er ikke  

 medtaget, om boligen ligger nærmest børnenes institutioner.
 § 8, stk. 2. Når et barn på skift opholder  

 sig lige længe hos ikke samlevende forældre, skal nu alene  

 lægges vægt på, hvem der har forældremyndigheden.  

 Hidtil har det været forældremyndighed og andre objektive  

 forhold.
 § 9. Tidligere har man kun kunnet blive registreret, som  

 boende på et bevægeligt opholdssted, hvis dette lå  

 fast.
§ 10, stk. 3. Private forpligtes til at bidrage til  

 oplysning om en persons rette bopæl, og der indføres mulighed  

 for at optage retsligt forhør efter retsplejelovens § 1018.  

 Pligten for de private har hidtil kun omfattet den flyttende samt  

 logiværter.
Offentlige myndigheders pligt til at bidrage til oplysning  

 om en persons rette bopæl reguleres pt. af forvaltningsloven, som f.  

 eks.
Post Danmark, ikke er omfattet af.
 § 11, stk. 1 og 2. 14-dages fristerne for  

 sagsbehandlingen i tvangsflytningssager  og kravet om skriftlighed er en  

 skærpelse af de almindelige regler efter forvaltningsloven, som  

 også regulerer behandlingen af disse sager.
§ 12, stk. 1. Den hidtidige pligt til at anmelde flytning  

 for husstanden ændres til en ret.
Envidere fritages en flyttende nu  

 også formelt for selv at anmelde en flytning, som er anmeldt af en  

 anden.
 § 12, stk. 4. Muligheden for at vurdere en  

 flytteanmeldelse bedres på samme måde som anført under  

 § 10, stk. 3.
 § 13, stk. 2. Pligten til at høre den fraflyttede  

 forælder ved børneflytninger er ny.
 § 13, stk. 3. Pligten gælder nu, uanset om den  

 flyttende har vist en flyttekvittering fra kommunen.
 § 15, stk. 2. Retten til under visse betingelser at blive  

 registreret på en af kriminalforsorgens pensioner er, hvis opholdet  

 dér er led i en strafafsoning og altså ikke frivilligt, en  

 ændring i f. t. de gældende regler.
§ 16, stk. 2. Retten til at opholde sig indtil 6  

 måneder her i landet uden folkeregistrering udvides fra alene at  

 gælde personer, som har været bosat i et nordisk land, til  

 også at omfatte personer, der har været bosat i et EU- eller  

 EØS-land, for at undgå forskelsbehandling af statsborgere i  

 EU/EØS-landene.
Flytteanmeldelsespligten ved tilflytning til landet  

 indtræder nu på det tidspunkt, den pågældende  

 opfylder betingelserne for at blive registreret som tilflyttet.
Pligten er  

 hidtil indtrådt ved flytningen.
Den hidtidige pligt til at anmelde  

 flytning for husstanden ændres til en ret.
Envidere fritages en  

 flyttende nu også formelt for selv at anmelde en flytning, som er  

 anmeldt af en anden.
§ 17, stk. 1. Børn under 18 år, som tager  

 ophold hos forældremyndighedens indehaver, kan først  

 folkeregistreres, når udlændingemyndighederne har udstedt et brev  

 om, at de ikke skal have opholdstilladelse.
Tilsvarende gælder  

 EU-statsborger, som er at betragte som grænsegængere.
 § 24, stk. 5 og 6. Som noget nyt skal personer, som den danske  

 stat har beordret til tjeneste i udlandet, samt disses husstand, aldrig  

 registreres som udrejst.
 § 28.
 § 29, stk. 3. Muligheden for beskyttelse mod  

 reklamehenvendelser er ny.
§ 30, stk. 2. Lokalvejviser-, reklame- og  

 forskerbeskyttelserne ophører fremover først efter den  

 pågældendes anmodning.
For de gamle beskyttelser er dette en  

 ændring i forhold til lokalvejviserbeskyttelsen - som ophørte  

 ved flytning til udlandet, eller hvis den pågældende forsvandt -  

 og i forhold til forskerbeskyttelsen - hvor der ingen bestemmelser har  

 været fastsat.
§ 33, stk. 1. Offentlige myndigheders  

 forespørgsler om oplysninger i CPR har som hovedregel været  

 gebyrfri.
Stillede myndigheden mange forespørgsler inden for kort tid,  

 kunne kommunen kræve en betaling på 27 kr. pr.  

 forespørgsel.
Fremover er betalingen for enhver forespørgsel 27  

 kr.
Kapitel 9. Reglerne om videregivelse af oplysninger til statistik  

 og videnskab, uanset hvem der står for opgaverne, er nye.
Der sker  

 herved en tilpasning til lovforslaget om behandling af personoplysninger,  

 herunder en ligestilling af adgangen til CPR uanset om forskningen sker i  

 offentligt eller privat regi.
§ 38, stk. 1. Kredsen, som kan få leveret  

 udtræk, er udvidet fra erhvervsvirksomheder til juridiske personer, for  

 foreninger dog med den betingelse, at foreningen har et  

 anerkendelsesværdigt formål.
Samtidig ophæves det krav om,  

 at der skal være tale om et konkret retsforhold.
 § 38, stk. 3. Levering af civilstandsoplysninger til  

 forsikringsvirksomheder og - i et begrænset omfang - pengeinstitutter  

 er nyt.
 § 38, stk. 4. Levering af beskyttede navne og adresser  

 til kreditoplysningsbureauer er nyt.
§ 38, stk. 6. Kravet om, at virksomhederne m. v. skal  

 være berettiget til at behandle oplysninger efter lov om behandling af  

 personoplysninger er nyt.
Herved overflødiggøres det hidtidige  

 krav om indhentning af en udtalelse fra Registertilsynet.
 § 39. Terminaladgangen til CPR for at stille disse  

 enkeltforespørgsler har hidtil været indskrænket til  

 erhvervsvirksomheder mod nu alle de i § 38, stk. 1, nævnte  

 juridiske personer.
 § 41. Kredsen af lande, der kan udsendes valgmateriale m.m.  

 for, er udvidet fra EU/EØS- og nordiske lande til alle lande.
 § 42, stk. 3. Det er nyt, at forsikringsvirksomheder og -  

 i et begrænset omfang - pengeinstitutter ved enkeltforespørgsler  

 kan få civilstandsoplysninger samt oplysninger om  

 slægtskabsforhold for en identificeret person og de oplysninger om  

 slægtninges navne og adresser, uanset om disse er beskyttede, der er  

 nødvendige for at udbetale en forsikringssum.
 § 42, stk. 4. Det er nyt, at kreditoplysningsbureauer  

 uden en konkret vurdering kan få leveret beskyttede navne og  

 adresser.
 § 42, stk. 5. Pligten til at høre den angivne  

 debitor i tvivlstilfælde er ny.
 § 43, stk. 2. Tidligere kunne man ikke få oplyst  

 navne, fødselsdatoer og adresser på en identificeret persons  

 nærmeste familie, selv om man havde en retlig interesse heri.
 § 45. Hidtil har man kun kunnet få oplyst navne på  

 personer tilmeldt ens adresse, hvis denne oplysning var led i behandling af  

 en bopælssag, eller man forud kunne identificere personen.
§ 46. Retten til attestation af de oplysninger, der er  

 registreret om en i CPR, har tidligere været begrænset til  

 bestemte oplysninger samt andre oplysninger, som man havde en retlig  

 interesse i.
Retten er nu udvidet til alle oplysninger uden betingelser, og  

 attestation kan fås i enhver kommune mod tidligere kun i  

 bopælskommunen.
 § 49, stk. 1, nr. 6. De oplysninger, man kan få i  

 gammelt folkeregistermateriale, er udvidet med  

 slægtskabsoplysninger.
 § 50. I denne paragraf er som noget nyt indsat hjemmel for at  

 udlevere diverse oplysninger til forskellige, som i forbindelse med  

 dødsfald har en legitim interesse i disse.
 § 54, stk. 2. Tidligere måtte personnummeret ikke  

 anføres fuldt læseligt på girokort.
 § 55, stk. 4. Der har hidtil ikke været nogen pligt  

 for offentlige myndigheder til at bistå med retableringen af et  

 ødelagt CPR.
 § 56. Klagebestemmelsen over kommunens afgørelser er  

 ændret med angivelse af en frist for klagens indgivelse,  

 begrænsninger i alderen af de registreringer, den vedrører, samt  

 med angivelse af, at klagen skal indgives via kommunen.
 § 57. Straffebestemmelserne er afpasset lovens nye  

 bestemmelser.
 § 58, stk. 1. Ved bødeforlæg er ikke  

 længere angivet et maksimumsbeløb.
 § 58, stk. 2. Henvisningen til retsplejeloven er  

 ny.
