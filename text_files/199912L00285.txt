Fremsat den 28. april 2000 af  

 indenrigsministeren (Karen Jespersen) Forslag til Lov om ophævelse af lov om midlertidig  

 opholdstilladelse til nødstedte fra Kosovoprovinsen i  

 Forbundsrepublikken Jugoslavien (Kosovonødloven) og lov om  

 ændring af udlændingeloven (Ophævelse af Kosovonødloven) § 1 Lov om midlertidig opholdstilladelse til nødstedte fra  

 Kosovoprovinsen i Forbundsrepublikken Jugoslavien (Kosovonødloven),  

 jf. lov nr. 251 af 28. april 1999, ophæves.
§ 2 I udlændingeloven, jf. lovbekendtgørelse nr. 539 af 26. juni  

 1999, foretages følgende ændringer:
 1. § 9, stk. 2, nr. 5, affattes således:
»5) Hvis en udlænding med opholdstilladelse i  

 medfør af lov om midlertidig opholdstilladelse til visse personer fra  

 det tidligere Jugoslavien m.v. uden for de i § 7, stk. 1 og  

 stk. 2, nævnte tilfælde eller en udlænding fra  

 Kosovoprovinsen i Forbundsrepublikken Jugoslavien, der har eller har haft  

 opholdstilladelse i medfør af lov om midlertidig opholdstilladelse til  

 nødstedte fra Kosovoprovinsen i Forbundsrepublikken Jugoslavien  

 (Kosovonødloven), eller som på grundlag af en ansøgning  

 om opholdstilladelse efter udlændingelovens § 7 indgivet inden den  

 30. april 1999 er eller har været registreret som asylansøger  

 efter reglerne i § 48 e, stk. 1, må antages at have behov for  

 midlertidig beskyttelse her i landet.« 2. I § 9, stk. 6, 1. pkt., ændres  

 »stk. 2, nr. 2,« til: »stk. 2, nr. 2 eller 5,«.
 3. I § 33 indsættes som stk. 11:
»Stk. 11. Påklages en afgørelse om afslag  

 på en ansøgning om opholdstilladelse efter § 9,  

 stk. 2, nr. 5, til en udlænding fra Kosovoprovinsen i  

 Forbundsrepublikken Jugoslavien eller en beslutning om inddragelse af en  

 sådan opholdstilladelse inden 7 dage efter, at afgørelsen eller  

 beslutningen er meddelt udlændingen, har den pågældende ret  

 til at blive her i landet, indtil klagen er afgjort.« 4. I § 46, stk. 2, udgår: »§ 9,  

 stk. 2, nr. 5,«.
 5. I § 46, stk. 2, indsættes som 2.  

 pkt.:
»Udlændingestyrelsens afgørelse om  

 opholdstilladelse efter § 9, stk. 2, nr. 5, til en udlænding  

 med opholdstilladelse i medfør af lov om midlertidig opholdstilladelse  

 til visse personer fra det tidligere Jugoslavien m.v. kan dog ikke  

 påklages til indenrigsministeren.« § 3 Loven træder i kraft dagen efter bekendtgørelsen i  

 Lovtidende.
§ 4 Stk. 1. Kosovonødloven og de i medfør af denne  

 udstedte forskrifter finder fortsat anvendelse for personer, der inden lovens  

 ikrafttræden har indgivet ansøgning om eller er meddelt  

 opholdstilladelse efter Kosovonødloven.
 Stk. 2. Udløber en opholdstilladelse efter  

 Kosovonødloven efter lovens ikrafttræden, kan en ny  

 opholdstilladelse efter Kosovonødloven ikke meddeles uanset  

 Kosovonødlovens § 5.
 Stk. 3. Ansøgning om opholdstilladelse efter  

 udlændingelovens § 7 fra en udlænding med opholdstilladelse  

 efter Kosovonødloven kan dog uanset Kosovonødlovens § 26  

 behandles, mens udlændingen opholder sig her i landet.
 Stk. 4. Kosovonødlovens kapitel 2 finder anvendelse  

 over for en udlænding med opholdstilladelse efter  

 Kosovonødloven, indtil udlændingen meddeles opholdstilladelse  

 efter udlændingeloven, eller udlændingen udrejser eller udsendes.  

 Kosovonødlovens kapitel 2 finder endvidere anvendelse over for en  

 udlænding som nævnt i 1. pkt., der er meddelt opholdstilladelse  

 efter udlændingelovens § 7, stk. 1 eller 2, § 9,  

 stk. 2, nr. 2, eller § 9, stk. 2, nr. 4-6, til og med udgangen  

 af den første hele måned efter tidspunktet for meddelelse af  

 opholdstilladelse til udlændingen.
 Stk. 5. Til en udlænding fra Kosovoprovinsen i  

 Forbundsrepublikken Jugoslavien, som har indgivet ansøgning om  

 opholdstilladelse efter udlændingelovens § 7 inden  

 Kosovonødlovens ikrafttræden, som er eller har været  

 registreret som asylansøger efter reglerne i udlændingelovens  

 § 48 e, stk. 1, og som ikke længere har ret til at opholde  

 sig her i landet, ydes efter ansøgning hjælp til repatriering  

 efter Kosovonødlovens § 15.
§ 5 Loven gælder ikke for Færøerne eller Grønland,  

 men kan ved kongelig anordning helt eller delvis sættes i kraft for  

 disse landsdele med de afvigelser, som de særlige færøske  

 eller grønlandske forhold tilsiger.
Bemærkninger til lovforslaget Almindelige bemærkninger 1. Lovforslagets baggrund Lov nr. 251 af 28. april 1999 om midlertidig  

 opholdstilladelse til nødstedte fra Kosovoprovinsen i  

 Forbundsrepublikken Jugoslavien (Kosovonødloven) har skabt det retlige  

 grundlag for, at Danmark kan modtage fordrevne fra Kosovo, der befinder sig i  

 Kosovo eller nærområderne hertil, og som er nødstedte  

 på grund af voldshandlinger eller lignende uroligheder i Kosovo og  

 må antages at have behov for midlertidig beskyttelse her i landet.
 Kosovonødloven omfatter endvidere registrerede  

 spontane asylansøgere fra Kosovo, der på grund af  

 voldshandlinger eller lignende uroligheder i Kosovo må antages at have  

 behov for midlertidig beskyttelse her i landet.
De Kosovo-fordrevne er meddelt midlertidig  

 opholdstilladelse efter Kosovonødloven og er således ikke  

 omfattet af udlændingelovens regler.
Har en Kosovo-fordreven med  

 opholdstilladelse efter Kosovonødloven indgivet en ansøgning om  

 asyl, behandles ansøgningen ikke, så længe den  

 pågældende har opholdstilladelse efter loven.
Udskydelsen af  

 asylsagsbehandlingen kan dog ikke udstrækkes ud over to år fra  

 den første meddelelse af opholdstilladelse efter  

 Kosovonødloven.
 Kosovonødloven indeholder endvidere bestemmelser om  

 de rettigheder, de Kosovo-fordrevne skal have under deres ophold i Danmark,  

 herunder adgang til repatrieringsstøtte.
 Kosovonødloven indeholder i § 35 en  

 revisionsbestemmelse, hvorefter indenrigsministeren inden udgangen af  

 folketingsåret 1999-2000 skal fremsætte forslag til revision af  

 Kosovonødloven med henblik på at vurdere forholdet til  

 udlændingelovgivningen i øvrigt.
Det fremgår af forarbejderne til  

 revisionsbestemmelsen, at forslaget til Kosovonødloven har haft til  

 formål at bidrage til at afhjælpe den aktuelle katastrofe i  

 Kosovo og nærområderne dertil, og at det på tidspunktet for  

 lovforslagets behandling var uvist, hvordan forholdene i Kosovo ville udvikle  

 sig.
Det var derfor heller ikke muligt endeligt at fastlægge, hvordan  

 Kosovonødloven på længere sigt skal udformes.
Det  

 fremgår endvidere af forarbejderne, at det bl.a. løbende  

 må vurderes, om de vilkår, der er knyttet til en  

 opholdstilladelse efter Kosovonødloven, bør justeres.
 Fremsættelsen af nærværende lovforslag  

 sker på baggrund af denne revisionsbestemmelse.
2. Lovforslagets indhold I lyset af den nu foreliggende situation i Kosovo, hvor  

 der siden sommeren 1999 dels er etableret KFOR sikkerhedsstyrker i hele  

 provinsen dels er opbygget en civil FN-administration UNMIK i Kosovo,  

 foreslås det, at Kosovonødloven ophæves, således at  

 den midlertidige særlige beskyttelsesordning bringes til  

 ophør.
Det foreslås endvidere, at der for de særlige  

 grupper af Kosovo-fordrevne, der som følge af deres personlige forhold  

 i overensstemmelse med UNHCR s seneste anbefalinger fra marts 2000 fortsat  

 ikke kan udsendes, i stedet etableres et opholdsgrundlag i medfør af  

 udlændingelovens bestemmelser herom med mulighed for integration her i  

 landet.
Et sådant opholdsgrundlag foreslås etableret dels i kraft  

 af, at det foreslås, at asylansøgninger fra udlændinge med  

 opholdstilladelse efter Kosovonødloven kan behandles under opholdet  

 her i landet, dels i kraft af, at der gives mulighed for at give  

 opholdstilladelse efter udlændingelovens regler til udlændinge  

 med behov for fortsat midlertidig beskyttelse.
Det foreslås desuden, at Kosovonødloven  

 fortsat finder anvendelse for personer, der inden denne lovs  

 ikrafttræden har indgivet ansøgning om eller er meddelt  

 opholdstilladelse efter Kosovonødloven.
Herved sikres bl.a., at de  

 personer, der ikke længere har behov for midlertidig beskyttelse, kan  

 udsendes og modtage repatrieringsstøtte efter Kosovonødlovens  

 regler.
Endvidere sikres, at de personer, der fortsat har behov for  

 midlertidig beskyttelse, fortsat kan have den retsstilling, der følger  

 af Kosovonødloven, indtil der er taget stilling til, hvorvidt de kan  

 meddeles opholdstilladelse efter udlændingelovens regler og tilbydes  

 integration.
3. Status på administrationen af Kosovonødloven 3.1. Invitationsordningen Efter Kosovonødlovens § 1 meddeles en  

 udlænding fra Kosovo, der befinder sig i Kosovo eller et  

 nærområde hertil, og som efter aftale med UNHCR eller anden  

 international organisation inviteres til Danmark inden for kvoter fastsat af  

 indenrigsministeren, opholdstilladelse efter Kosovonødloven,  

 såfremt vedkommende er nødstedt på grund af  

 voldshandlinger eller lignende uroligheder i Kosovo og må antages at  

 have behov for midlertidig beskyttelse her i landet.
Udvælgelsen af de  

 udlændinge, der meddeles opholdstilladelse, skal ske i samarbejde med  

 UNHCR eller anden international organisation.
 Efter lovforslagets bemærkninger blev den  

 første kvote efter bestemmelsen fastsat til 1.500 personer.  

 Finansudvalget tiltrådte ved Akt 195 19/5 99 en yderligere kvote  

 på 1.500.
 Danmark har i perioden fra den 30. april 1999 til den 15.  

 juni 1999 evakueret 2.823 fordrevne fra Kosovo, der er blevet meddelt  

 opholdstilladelse i medfør af Kosovonødlovens § 1.
Udlændingestyrelsens delegation i Makedonien  

 forestod i samarbejde med UNHCR udvælgelsen af de Kosovo-fordrevne.
Den  

 enkelte udvælgelse blev enten forelagt eller godkendt af UNHCR.
I  

 overensstemmelse med UNHCR s retningslinjer og forarbejderne til  

 Kosovonødloven var det navnlig de fordrevne, der udgjorde den  

 største belastning for nærområdet, herunder ældre,  

 syge og familier med små børn, der blev tilbudt midlertidig  

 beskyttelse.
Samtidig søgte Udlændingestyrelsen ved  

 udvælgelsen at sikre, at personer fra samme familie og samme  

 område i Kosovo så vidt muligt ikke adskiltes.
Der blev ligeledes  

 taget hensyn til, om de fordrevne havde familie her i landet, som de  

 ønskede at bosætte sig hos.
3.2. Asylansøgninger fra udlændinge fra Kosovo Efter Kosovonødlovens § 2 meddeles en  

 udlænding fra Kosovo, der registreres som asylansøger i Danmark,  

 opholdstilladelse efter Kosovonødloven, såfremt den  

 pågældende på grund af voldshandlinger eller lignende  

 uroligheder i Kosovo må antages at have behov for midlertidig  

 beskyttelse her i landet.
 Det er efter Kosovonødlovens § 31,  

 stk. 2, en betingelse, at ansøgningen om asyl er indgivet efter  

 Kosovonødlovens ikrafttræden den 30. april 1999.
 Ansøger en udlænding med opholdstilladelse  

 efter Kosovonødloven om asyl, registreres den pågældende i  

 medfør af Kosovonødlovens § 26, stk. 1, 1. pkt., som  

 asylansøger i Danmark efter reglerne i udlændingelovens  

 § 48 e, stk. 1, når Udlændingestyrelsen har truffet  

 afgørelse om, at asylansøgeren kan opholde sig her i landet  

 under asylsagens behandling.
 Udlændinge med opholdstilladelse efter  

 Kosovonødloven får ikke deres asylansøgning behandlet,  

 så længe de har opholdstilladelse efter Kosovonødloven.  

 Udskydelsen af behandlingen af asylansøgningen kan dog ikke  

 udstrækkes ud over to år fra tidspunktet for den første  

 meddelelse af opholdstilladelse efter Kosovonødloven, jf.  

 Kosovonødlovens § 26, stk. 1, 2. og 3. pkt., og stk. 2.
UNHCR har i et dokument af 21. september 1999 om UNHCR s  

 anbefalinger vedrørende Kosovo-albaneres tilbagevenden fra sikre lande  

 bl.a. stærkt anbefalet, at den beskyttelse, der på  

 daværende tidspunkt blev givet Kosovo-albanere, blev opretholdt frem  

 til foråret 2000, og at repatriering indtil dette tidspunkt alene burde  

 finde sted på frivillig basis.
UNHCR stillede samtidig i udsigt, at  

 UNHCR ville vurdere situationen på ny i foråret 2000.
 UNHCR har i et brev af 1. oktober 1999 til Den Danske  

 Mission i Genève oplyst, at det pågældende UNHCR-dokument  

 fokuserer på situationen for de Kosovo-albanere, der har forladt  

 området før den 1. juli 1999, som er datoen, fra hvilken der var  

 etableret en rimelig tilstedeværelse af KFOR sikkerhedsstyrker i hele  

 Kosovoprovinsen, samt datoen, fra hvilken UNHCR påbegyndte frivillig  

 repatriering.
UNHCR har i brevet endvidere oplyst, at behandlingen af  

 asylansøgninger fra udlændinge fra Kosovo, der har forladt  

 Kosovo efter den 1. juli 1999, kan finde sted på individuelt grundlag.  

 UNHCR henleder opmærksomheden på, at der kan være  

 særlige sager, som skal overvejes grundigt.
UNHCR har i den forbindelse  

 peget på familier med etnisk blandede ægteskaber i risiko for  

 alvorlig diskrimination og chikane, unge mænd i den  

 militærdygtige alder, der har nægtet at deltage i KLA´s  

 militære aktiviteter, samt personer, der er beskyldt for samarbejde med  

 de tidligere myndigheder.
 Udlændingestyrelsen har i overensstemmelse med disse  

 tilkendegivelser fra UNHCR meddelt opholdstilladelse i medfør af  

 Kosovonødlovens § 2 til Kosovo-fordrevne, der har ansøgt  

 om asyl efter Kosovonødlovens ikrafttræden den 30. april 1999,  

 og som har forladt Kosovo før den 1. juli 1999.
 Pr. 14. april 2000 er 94 asylansøgere fra Kosovo  

 meddelt opholdstilladelse i medfør af Kosovonødlovens § 2,  

 hvorefter behandlingen af deres asylansøgninger er udskudt.
 Asylansøgninger fra de Kosovo-fordrevne, der har  

 forladt Kosovo efter den 1. juli 1999, er blevet behandlet individuelt i  

 overensstemmelse med udlændingelovens regler herom.  

 Udlændingestyrelsen har på nuværende tidspunkt afholdt  

 asylsamtaler i en række af de nævnte sager med henblik på  

 at træffe afgørelse i første instans.
3.3. Familiesammenføring Bestemmelsen i Kosovonødlovens § 3 regulerer  

 adgangen for familiesammenføring til udlændinge, der er meddelt  

 midlertidig opholdstilladelse efter §§ 1 eller 2. Efter en konkret  

 vurdering kan der meddeles opholdstilladelse til følgende  

 grupper:
 Udlændinge over 18 år, der samlever på fælles  

 bopæl i ægteskab eller fast samlivsforhold af længere  

 varighed med en herboende udlænding over 18 år med  

 opholdstilladelse efter Kosovonødloven.
 Et mindreårigt barn af en herboende udlænding med  

 opholdstilladelse efter Kosovonødloven eller af dennes  

 ægtefælle eller faste samlever, når barnet bor hos  

 forældremyndighedens indehaver.
 Andre familiemedlemmer med en særlig nær  

 familiemæssig tilknytning til en herboende udlænding med  

 opholdstilladelse efter Kosovonødloven.
 Pr. 14. april 2000 er 32 personer meddelt  

 opholdstilladelse i medfør af Kosovonødlovens § 3, jf.  

 § 1. Ingen personer er meddelt opholdstilladelse i medfør af  

 Kosovonødlovens § 3, jf. § 2. Det begrænsede antal  

 familiesammenføringer skal ses i sammenhæng med, at  

 Udlændingestyrelsen ved udvælgelsen af de Kosovo-fordrevne, der  

 blev inviteret til Danmark, søgte at sikre, at personer fra samme  

 familie så vidt muligt ikke adskiltes.
3.4. Fornyelse af en opholdstilladelse Opholdstilladelse efter Kosovonødloven meddeles  

 midlertidigt for en periode af seks måneders varighed, jf. § 4.  

 Opholdstilladelsen kan fornyes for seks måneder ad gangen,  

 såfremt den pågældende må antages at have behov for  

 fortsat midlertidig beskyttelse her i landet på grund af  

 voldshandlinger eller lignende uroligheder i Kosovo, jf.  

 Kosovonødlovens § 5.
 UNHCR har i et dokument af 21. september 1999 om UNHCR s  

 anbefalinger vedrørende Kosovo-albaneres tilbagevenden fra sikre lande  

 bl.a. stærkt anbefalet, at den beskyttelse, der på  

 daværende tidspunkt blev givet Kosovo-albanere, blev opretholdt frem  

 til foråret 2000, og at repatriering indtil dette tidspunkt alene burde  

 finde sted på frivillig basis.
 De Kosovo-fordrevne, der var inviteret her til landet og  

 meddelt opholdstilladelse i medfør af Kosovonødlovens § 1,  

 fik på baggrund af UNHCR s anbefalinger forlænget deres  

 midlertidige opholdstilladelser frem til foråret 2000. Disse  

 midlertidige opholdstilladelser udløber i perioden fra den 30. april  

 2000 til den 15. juni 2000.
3.5. Kosovo-fordrevnes rettigheder efter Kosovonødloven Kosovonødloven giver nogle særlige  

 rettigheder, som er afpasset det forhold, at de Kosovo-fordrevne alene har  

 midlertidig opholdstilladelse her i landet.
 Under opholdet i Danmark anvises de Kosovo-fordrevne  

 indkvartering på et af de indkvarteringssteder,  

 Udlændingestyrelsen har tilvejebragt, og som drives af Dansk  

 Røde Kors eller Beredskabsstyrelsen efter aftale med  

 Udlændingestyrelsen, jf. nærmere Kosovonødlovens § 8.  

 Under opholdet i Danmark får de Kosovo-fordrevne endvidere dækket  

 deres udgifter til underhold, herunder sundhedsmæssige ydelser,  

 medmindre de i forvejen har tilstrækkelige midler hertil, jf.  

 nærmere Kosovonødlovens § 7. Pr. 14. april 2000 var 1.708  

 Kosovo-fordrevne indkvarteret i centersystemet.
 De pågældende har som udgangspunkt ret til at  

 bo uden for et indkvarteringssted, f.eks. hos familie eller bekendte her i  

 landet, idet Udlændingestyrelsen kun, hvis særlige grunde taler  

 derfor, kan bestemme, at personer med opholdstilladelse efter  

 Kosovonødloven skal tage ophold på et indkvarteringssted, jf.  

 Kosovonødlovens § 9, stk. 3. Udlændingestyrelsen kan  

 give økonomisk støtte hertil, jf. nærmere  

 Kosovonødlovens § 9, stk. 4. Pr. 14. april 2000 var 43  

 Kosovo-fordrevne privat indkvarteret.
De Kosovo-fordrevne bliver endvidere efter nærmere  

 regler fastsat af indenrigsministeren tilbudt undervisning og aktivering,  

 herunder kurser i fag af betydning for tilbagevenden til Kosovo.
De  

 pågældende kan endvidere få tilladelse til at deltage i et  

 særligt tilrettelagt trænings- og arbejdsprogram samt tage  

 lønnet beskæftigelse, jf. nærmere Kosovonødlovens  

 §§ 10 og 11. De Kosovo-fordrevne, der er i den undervisningspligtige  

 alder, skal deltage i særskilt tilrettelagt undervisning, i  

 folkeskolens undervisning, hvis dette er muligt, eller en undervisning, der  

 står mål hermed.
Indenrigsministeren har ved  

 bekendtgørelse nr. 416 af 3. juni 1999 om undervisning, aktivering og  

 beskæftigelse m.v. af personer med opholdstilladelse efter  

 Kosovonødloven fastsat nærmere regler herom.
Der er ved  

 fastsættelsen af de nærmere regler tilstræbt en  

 fleksibilitet, der muliggør, at individuelle hensyn tilgodeses i  

 videst muligt omfang.
Pr. 14. april 2000 har 175 Kosovo-fordrevne fået  

 tilladelse til lønnet beskæftigelse, mens 79 Kosovo-fordrevne  

 havde fået tilladelse til delvis lønnet praktik og 61 til  

 ulønnet praktik.
3.6. Repatriering Efter Kosovonødlovens § 15, stk. 1, ydes  

 der efter ansøgning repatrieringshjælp til en udlænding  

 med opholdstilladelse efter Kosovonødloven, som ønsker at vende  

 tilbage til hjemlandet eller det tidligere opholdsland med henblik på  

 at tage varig bopæl og ikke har midler hertil.
Efter Kosovonødlovens § 15, stk. 2,  

 består repatrieringshjælpen af et beløb på indtil  

 18.000 kr. pr. person, der er fyldt 18 år, og 6.000 kr. pr. person  

 under 18 år.
Repatrieringshjælpen er pr. 1. januar 2000 reguleret  

 til henholdsvis 18.576 kr. og 6.192 kr.
Herudover omfatter  

 repatrieringshjælpen under visse nærmere betingelser  

 dækning af udgifter i forbindelse med bl.a. hjemrejsen,  

 overfladetransport af personlige ejendele, indkøb og transport af  

 erhvervsudstyr, sygeforsikring og medbragt lægeordineret medicin.  

 Repatrieringshjælpen svarer til den hjælp, der kan ydes efter lov  

 nr. 353 af 2. juni 1999 (repatrieringsloven).
Udlændingestyrelsen yder i samarbejde med Dansk  

 Røde Kors og Beredskabsstyrelsen rådgivning og vejledning med  

 hensyn til frivillig repatriering af Kosovo-fordrevne, jf. nærmere  

 Kosovonødlovens § 16. Udlændingestyrelsen yder endvidere  

 assistance til repatriering i samarbejde med International Organisation for  

 Migration (IOM), som bistår med chartring af fly og de repatrierendes  

 videre rejse fra ankomstlufthavnen.
Endvidere forestår IOM udbetalingen  

 af repatrieringshjælpen efter ankomsten til Kosovo.
Rådgivningen, vejledningen og assistancen ydes i  

 overensstemmelse med de retningslinjer, der er nedfældet i et dokument  

 af 12. juli 1999 fra UNHCR om UNHCR s holdning til frivillig tilbagevenden  

 fra lande, der huser flygtninge fra Kosovo.
I retningslinjerne tilkendegives  

 det bl.a., at UNHCR vurderer, at situationen i Kosovo på  

 daværende tidspunkt var tilstrækkelig sikker til, at  

 organisationen ville bistå med tilbagevenden af Kosovo-fordrevne fra  

 evakueringslandene, men at der fortsat var betydelige vanskeligheder.
UNHCR  

 anbefaler, at Kosovo-fordrevne, der ønsker at vende tilbage, er godt  

 underrettede om situationen i Kosovo, og at de bør underskrive en  

 erklæring om, at de frivilligt repatrierer.
UNHCR anbefaler endvidere,  

 at evakuerede Kosovo-fordrevne repatrierer til Kosovo med assistance fra  

 evakueringslandene, der i princippet vil være ansvarlige fra  

 hjemtransporten.
 Udlændingestyrelsen har løbende i samarbejde  

 med Dansk Røde Kors informeret om adgangen til repatriering, den  

 praktiske gennemførsel af en repatriering og om forholdene i Kosovo  

 ved hjælp af bl.a. et nyhedsbrev samt temamøder og  

 netcaféer på de enkelte Kosovo-indkvarteringscentre.
Dansk Røde Kors arrangerede en såkaldt  

 »spejdertur« til Kosovo, hvilket gav repræsentanter for de  

 Kosovo-fordrevne i Danmark samt deltagere fra Udlændingestyrelsen og  

 Dansk Røde Kors mulighed for at få et  

 førstehåndsindtryk af situationen i Kosovo.
Turen blev  

 gennemført i perioden 11.   21. august 1999. Repræsentanterne  

 deltog efter besøget i Kosovo i fællesmøder på  

 samtlige Kosovo-indkvarteringscentre med henblik på at informere om  

 deres erfaringer og deres syn på situationen i Kosovo.
1.353 personer med opholdstilladelse efter  

 Kosovonødloven er pr. 14. april 2000 repatrieret frivilligt.
Heraf er  

 1.220 personer i tiden til og med den 10. november 1999, hvor den sidste  

 organiserede fly-transport før vinteren i samarbejde med IOM fandt  

 sted. 28 personer er efter dette tidspunkt repatrieret med kommercielle fly.  

 Organiseret flytransport med repatrierende Kosovo-fordrevne blev genoptaget i  

 april 2000. 105 personer med opholdstilladelse efter Kosovonødloven er  

 således den 12. april 2000 repatrieret med organiseret fly.
Herudover  

 har 50 personer pr. 13. april 2000 udtrykt ønske om repatriering,  

 hvilket vil ske så hurtigt som muligt.
Det næste organiserede fly  

 er bestilt til den 17. maj 2000.
3.7. Fortrydelse af repatriering Efter Kosovonødlovens § 18, stk. 2,  

 bortfalder en udlændings opholdstilladelse efter Kosovonødloven  

 først, når vedkommende er udrejst af Danmark med henblik  

 på at tage varig bopæl i hjemlandet eller det tidligere  

 opholdsland, og vedkommende har opholdt sig uden for Danmark i mere end tre  

 på hinanden følgende måneder.
Fortrydelsesretten på  

 tre måneder kan i medfør af Kosovonødlovens § 18,  

 stk. 3, kun anvendes én gang.
 En udlænding, der fortryder sin repatriering til  

 Kosovo, skal selv arrangere og betale tilbagerejsen til Danmark, hvilket  

 Udlændingestyrelsen udtrykkeligt gør opmærksom på i  

 forbindelse med styrelsens afgørelse om hjælp til repatriering.  

 De danske repræsentationer i nærområdet er efter  

 bemyndigelse fra Udlændingestyrelsen behjælpelige med at udstede  

 tilbagerejsetilladelse i det tilfælde, hvor opholdstilladelsen efter  

 Kosovonødloven ikke er bortfaldet.
Har en udlænding i forbindelse med sin repatriering  

 modtaget hjælp hertil i medfør af Kosovonødlovens  

 § 15, stk. 2, jf. § 15, stk. 1, kan den  

 pågældende, der fortryder sin repatriering og rejser tilbage til  

 Danmark, ikke ved en senere repatriering på ny modtage hjælp  

 hertil.
Hjælp til repatriering kan kun modtages én gang, jf.  

 Kosovonødlovens § 15, stk. 3.
 124 personer med opholdstilladelse efter  

 Kosovonødloven er pr. 14. april 2000 genindrejst i Danmark i henhold  

 til Kosovonødlovens regler om fortrydelsesret.
4. UNHCR s seneste anbefalinger om Kosovo-albaneres tilbagevenden Som lovet i UNHCR s dokument af 21. september 1999 om  

 UNHCR s anbefalinger vedrørende Kosovo-albaneres tilbagevenden fra  

 sikre lande er UNHCR i et dokument, der blev udsendt den 24. marts 2000,  

 fremkommet med en række nye anbefalinger vedrørende  

 Kosovo-albaneres tilbagevenden fra sikre lande.
 Det er på baggrund af etableringen af KFOR  

 sikkerhedsstyrker i hele Kosovoprovinsen og opbygningen af en civil  

 FN-administration UNMIK i Kosovo UNHCR s opfattelse, at de fleste  

 Kosovo-albanere ikke længere har et umiddelbart behov for beskyttelse  

 og derfor er i stand til at vende hjem i sikkerhed, jf. dokumentets pkt. 6.  

 UNHCR har oplyst, at denne anbefaling indebærer et ophør af  

 midlertidig beskyttelse og en principiel mulighed for hjemsendelse.
UNHCR tiltræder, at frivillig tilbagevenden er den  

 foretrukne tilbagesendelsesform, og værdsætter, at de fleste  

 involverede medlemsstater fremmer frivillig tilbagevenden til Kosovo.
UNHCR  

 tilskynder medlemslandene til at sørge for, at tilbagevenden for de  

 Kosovo-albanere, der ikke har beskyttelsesbehov - uanset måden,  

 hjemvenden sker på - sker etapevis og koordineres og foregår  

 under ordnede og menneskelige forhold samt gennemføres med  

 overskuelige antal, hvor boligfaciliteter er til stede, jf. dokumentets pkt.  

 14 og 15.
 I dokumentets pkt. 7-10 nævnes en række  

 personer, hvis fortsatte ret til beskyttelse bør behandles og vurderes  

 individuelt i de normale asylprocedurer.
En række enkeltpersoner kan ved en tilbagevenden  

 risikere alvorlige problemer, herunder fare for personlige overgreb, hvorfor  

 påstande om, at de frygter forfølgelse, skal undersøges  

 omhyggeligt og på individuel basis med henblik på at  

 fastslå, om de har behov for international beskyttelse.
Der er  

 rapporter om vold, chikane og diskrimination mod bl.a. følgende  

 personer, jf. dokumentets pkt. 7 og 8:
 Personer eller familier af blandet etnisk oprindelse.
 Personer med forbindelse til eller som menes at have haft forbindelse  

 til det serbiske styre efter 1990.
 Personer, der har nægtet at tilslutte sig eller deserterede fra  

 KLA.
 Personer, der er kendt for åbent at have kritiseret KLA eller  

 Kosovos tidligere selvudråbte provisoriske regering.
 Medlemmer eller tilhængere af politiske partier, der ikke er  

 knyttet til KLA eller Kosovos tidligere selvudråbte provisoriske  

 regering.
 Personer, der er kendt for at have nægtet at følge love  

 og dekreter fra KLA eller Kosovos tidligere selvudråbte provisoriske  

 regering.
 Traumatiserede enkeltpersoner, såsom ofre for tortur  

 eller særligt ekstreme former for vold, herunder tidligere  

 tilbageholdte eller kvinder, som måtte have været udsat for  

 seksuelle overgreb, eller vidner til forbrydelser mod menneskeheden, skal  

 underkastes særlig opmærksomhed ved afgørelsen af deres  

 fortsatte behov for beskyttelse, jf. dokumentets pkt. 9.
Beskyttelsesbehovet hos personer og familier, der kommer  

 fra områder, hvor de ville udgøre den etniske minoritet, skal  

 undersøges særligt omhyggeligt.
UNHCR fraråder for tiden  

 tilbagevenden til serbisk dominerede områder, jf. dokumentets pkt.  

 10.
Enkeltpersoner tilhørende særligt  

 sårbare kategorier kan have særlige behov, som skal tages i  

 betragtning ved spørgsmålet om tilbagevenden.
Disse personer  

 bør undtages fra tvangsmæssig tilbagesendelse og bør have  

 forlænget deres ophold af humanitære grunde, indtil der kan  

 tilvejebringes særlige og koordinerede ordninger fra sag til sag for at  

 lette deres tilbagevenden.
Kategorierne er følgende, jf. dokumentets  

 pkt. 11 og 12:
 Handicappede og syge, eller familier med handicappede eller syge  

 medlemmer.
 Uledsagede ældre.
 Uledsagede mindreårige.
 Enlige kvinder med børn, særligt dem uden  

 slægtninge i Kosovo.
Alene Kosovo-fordrevne af albansk oprindelse er omfattet  

 af de nye anbefalinger.
For så vidt angår Kosovo-fordrevne af  

 anden etnisk oprindelse er sikkerheden og levevilkårene i Kosovo  

 fortsat ømtålelige.
UNHCR henviser her til UNHCR s dokument af  

 1. oktober 1999 vedrørende særlige grupper af  

 asylansøgere fra Forbundsrepublikken Jugoslavien.
I dokumentet er  

 situationen for bl.a. etniske serbere og sigøjnere fra Kosovo  

 beskrevet.
5. Indenrigsministeriets overvejelser om de Kosovo-fordrevnes  

 fremtidige opholdsgrundlag 5.1. Behov for ophævelse af Kosovonødloven Det fremgår bl.a. af UNHCR s seneste anbefalinger  

 fra marts 2000, at de fleste Kosovo-albanere ikke længere har et  

 umiddelbart behov for beskyttelse og derfor er i stand til at vende hjem i  

 sikkerhed.
UNHCR har oplyst, at denne anbefaling indebærer et  

 ophør af midlertidig beskyttelse og en principiel mulighed for  

 hjemsendelse, jf. nærmere afsnit 4.
Udenrigsministeriet har om forholdene i Kosovo bl.a.  

 oplyst, at der er mange tilfælde af etnisk betinget vold, som  

 primært rammer mindretallene i Kosovo, herunder nu især den  

 serbiske befolkning.
Samtidig er provinsen plaget af en betydelig  

 kriminalitet og mafia-lignende virksomhed.
En del voldshandlinger må  

 formentlig tilskrives de kriminelle aktiviteter.
De grundlæggende  

 strukturer er endvidere endnu svage, herunder er ikke mindst  

 retsvæsenet endnu svagt funderet og langsomt virkende.
Udenrigsministeriet har endvidere oplyst, at situationen i  

 Kosovo er stabil, om end freden fortsat må betegnes som  

 skrøbelig.
Langt størstedelen af de flygtede Kosovo-albanere er  

 nu vendt tilbage.
Der hersker ikke længere generel nød, og  

 genopbygningen er i fuld gang inden for rammerne af FN s  

 overgangsadministration, UNMIK, støttet af den ca. 30.000 mand store  

 fredsbevarende styrke, KFOR.
Alt serbisk militær og paramilitære  

 enheder er trukket tilbage.
Den civile administration fyldes i vidt omfang af  

 Kosovo-albanere.
 På denne baggrund finder Indenrigsministeriet, at  

 grundlaget for den midlertidige beskyttelsesordning, der blev etableret i  

 Kosovonødloven, ikke længere er til stede.
 Det foreslås derfor, at Kosovonødloven  

 ophæves, således at den midlertidige særlige  

 beskyttelsesordning bringes til ophør, jf. lovforslagets § 1.  

 Herved markeres, at der ikke længere er grundlag for at modtage  

 Kosovo-fordrevne som følge af den gennem længere tid afsluttede  

 konflikt i Kosovo.
5.2. Behov for fortsat opholdsgrundlag i Danmark Efter Indenrigsministeriets opfattelse bør der med  

 hensyn til de særlige Kosovo-fordrevne, der i overensstemmelse med  

 UNHCR s seneste anbefalinger fra marts 2000 fortsat ikke kan udsendes, i  

 stedet etableres et opholdsgrundlag i medfør af udlændingelovens  

 bestemmelser herom med mulighed for integration her i landet.
På denne baggrund foreslås det, at  

 asylansøgninger fra udlændinge med opholdstilladelse efter  

 Kosovonødloven kan behandles, jf. lovforslagets § 4, stk. 3.  

 Herved gives der mulighed for, at de Kosovo-fordrevne, der efter UNHCR s  

 anbefalinger kunne tilhøre en gruppe, der nærer en velbegrundet  

 frygt for forfølgelse ved tilbagevenden, kan få prøvet  

 under asylsagens behandling, om de kan anerkendes som flygtninge her i landet  

 og dermed blive omfattet af integrationsloven.
Den foreslåede  

 bestemmelse indebærer, at Kosovonødlovens hidtidige bestemmelse  

 om, at en asylansøgning, der indgives af en udlænding med  

 opholdstilladelse efter Kosovonødloven, ikke kan behandles, men skal  

 udskydes, dog i højst to år, ikke finder anvendelse.
Endvidere foreslås det ved en ændring af  

 bestemmelsen i udlændingelovens § 9, stk. 2, nr. 5, at der  

 gives mulighed for at give opholdstilladelse efter udlændingelovens  

 regler til Kosovo-fordrevne med behov for fortsat midlertidig beskyttelse,  

 jf. lovforslagets § 2, nr. 1. Herved gives der mulighed for, at de  

 Kosovo-fordrevne, der efter UNHCR s anbefalinger kunne være  

 særligt sårbare og derfor ikke for tiden bør  

 tilbagesendes, kan få en opholdstilladelse efter udlændingelovens  

 regler og dermed blive omfattet af integrationsloven.
Den gældende  

 bestemmelse i udlændingelovens § 9, stk. 2, nr. 5,  

 vedrørende mulighed for at give fortsat midlertidig beskyttelse  

 udvides således fra at gælde personer med opholdstilladelse efter  

 jugoslaverloven til også at omfatte Kosovo-fordrevne, der er modtaget  

 her i landet.
 Med henblik på at sikre, at også spontane  

 asylansøgere fra Kosovo, der har indgivet ansøgning om asyl i  

 Danmark inden Kosovonødlovens ikrafttræden den 30. april 1999,  

 kan opnå mulighed for i overensstemmelse med UNHCR s anbefalinger at  

 opnå midlertidig opholdstilladelse, hvis de er særligt  

 sårbare, foreslås bestemmelsen i udlændingelovens § 9,  

 stk. 2, nr. 5, udformet således, at bestemmelsen også  

 omfatter disse Kosovo-fordrevne, selv om de ikke har opholdstilladelse efter  

 Kosovonødloven.
De nævnte opholdsgrundlag efter  

 udlændingeloven vil fortsat være meddelt tidsbegrænset,  

 indtil de pågældende opfylder udlændingelovens almindelige  

 betingelser for tidsubegrænset opholdstilladelse.
Opholdstilladelsen  

 vil i denne periode løbende kunne inddrages, hvis grundlaget for  

 tilladelsen var urigtigt eller ikke længere er til stede.
Det er  

 således ikke på nuværende tidspunkt hensigten at give de  

 pågældende permanent ophold her i landet.
 Det er heller ikke hensigten med de foreslåede  

 bestemmelser at give andre end de Kosovo-fordrevne, der allerede er modtaget  

 her i landet, mulighed for at opnå opholdstilladelse her i landet.  

 Udlændinge fra Kosovo, der fremover indrejser her i landet, vil  

 få en eventuel ansøgning om opholdstilladelse behandlet efter  

 udlændingelovens almindelige regler herom.
5.3. Overgangsbestemmelse om videreførsel af  

 Kosovonødloven Det foreslås desuden, at Kosovonødloven  

 fortsat finder anvendelse for personer, der inden denne lovs  

 ikrafttræden har indgivet ansøgning om eller er meddelt  

 opholdstilladelse efter Kosovonødloven, jf. lovforslagets § 4,  

 stk. 1, og at Kosovonødlovens kapitel 2 om indkvartering m.v.  

 finder anvendelse over for udlændinge med opholdstilladelse efter  

 Kosovonødloven, indtil udlændingen meddeles opholdstilladelse  

 efter udlændingeloven, eller udlændingen udrejser eller udsendes,  

 jf. lovforslagets § 4, stk. 4.
Herved sikres bl.a., at de personer, der ikke  

 længere har behov for midlertidig beskyttelse, kan udsendes og modtage  

 repatrieringsstøtte efter Kosovonødlovens regler.
Endvidere  

 sikres, at de personer, der fortsat har behov for midlertidig beskyttelse,  

 stadig kan have den retsstilling, der følger af Kosovonødloven,  

 indtil der er taget stilling til, hvorvidt de kan meddeles opholdstilladelse  

 efter udlændingelovens regler og tilbydes integration, eller indtil de  

 er udrejst af landet.
 For at sikre, at Kosovonødloven alene  

 videreføres, indtil et nyt opholdsgrundlag i givet fald kan etableres  

 efter udlændingelovens regler, foreslås det, at en  

 opholdstilladelse efter Kosovonødloven ikke kan fornyes, når den  

 udløber efter denne lovs ikrafttræden, jf. lovforslagets  

 § 4, stk. 2.
5.4. Tilbagesendelse af Kosovo-fordrevne Det fremgår bl.a. af UNHCR s seneste anbefalinger  

 fra marts 2000, at UNCHR tiltræder, at frivillig tilbagevenden er den  

 foretrukne tilbagesendelsesform, og værdsætter, at  

 medlemsstaterne tilskynder til frivillig tilbagevenden til Kosovo.
 Udlændingestyrelsen vil derfor  

 iværksætte en informations- og oplysningskampagne blandt de  

 Kosovo-fordrevne, der opholder sig her i landet, med henblik på at  

 opfordre til frivillig tilbagevenden til Kosovo.
For de Kosovo-fordrevnes vedkommende, der efter afslag  

 på opholdstilladelse efter udlændingeloven, har pligt til at  

 udrejse af landet, vil det endvidere blive tilstræbt, at udsendelserne  

 sker med de pågældendes frivillige medvirken.
Er dette ikke  

 muligt, vil Rigspolitiet i sædvanligt omfang yde bistand til  

 gennemførelse af en tvangsmæssig udsendelse.
 Det fremgår endvidere bl.a. af UNHCR s seneste  

 anbefalinger fra marts 2000, at UNHCR tilskynder medlemslandene til at  

 sørge for, at tilbagevenden for de Kosovo-albanere, der ikke har  

 beskyttelsesbehov - uanset måden, hjemvenden sker på - sker  

 etapevis og koordineres og foregår under ordnede og menneskelige  

 forhold samt gennemføres med overskuelige antal, hvor boligfaciliteter  

 er til stede.
Udlændingestyrelsen vil på denne baggrund i  

 takt med, at opholdstilladelserne efter Kosovonødloven udløber,  

 i hver enkelt sag vurdere, om der er grundlag for at give opholdstilladelse  

 efter udlændingeloven, og i givet fald behandle sagerne i en  

 sådan orden, at det sikres, at tilbagevenden sker etapevis og i  

 overskuelige antal.
Udlændingestyrelsen vil i den forbindelse kunne  

 fastsætte en udrejsefrist, der er længere end det minimum  

 på normalt én måned, der foreskrives i  

 udlændingelovens § 33, stk. 2. Herved vil det kunne sikres,  

 at de udlændinge, der skal udsendes, f.eks. gennem kontakt til familie  

 eller venner, kan skaffe sig et sted at bo inden udrejsen.  

 Udlændingestyrelsen vil i samarbejde med Dansk Røde Kors om  

 muligt være behjælpelig med denne kontakt og om muligt  

 bistå med generelle oplysninger om boligsituationen i det område,  

 de pågældende vender tilbage til.
Udlændingestyrelsen vil endvidere sikre, at de  

 enkelte tilbagesendelser koordineres med IOM og den civile FN-administration  

 i Kosovo UNMIK og tilrettelægges af Rigspolitichefen på en  

 sådan måde, at tilbagevenden sker under ordnede og menneskelige  

 forhold.
Udlændingestyrelsen vil i den forbindelse drage omsorg for, at  

 der forinden udrejsefristens udløb træffes afgørelse om  

 eventuel udbetaling af repatrieringshjælp efter Kosovonødlovens  

 regler.
 Med henblik på at sikre, at også  

 tilbagesendelse af registrerede spontane asylansøgere fra Kosovo, der  

 har indgivet ansøgning om asyl i Danmark før  

 Kosovonødlovens ikrafttræden den 30. april 1999, i givet fald  

 vil kunne ske i overensstemmelse med UNHCR´s anbefalinger, foreslås  

 det, at også denne gruppe asylansøgere kan få  

 repatrieringsstøtte efter Kosovonødlovens regler, jf.  

 lovforslagets § 4, stk. 5.
 Regeringen vil i øvrigt på baggrund af UNHCR  

 s anbefalinger inden for rammerne af regeringens handlingsplan for dansk  

 bistand til det vestlige Balkan være opmærksom på behovet  

 for bistand til genopbygningsarbejdet i Kosovo.
6. Økonomiske og administrative konsekvenser af lovforslaget Med lovforslaget videreføres muligheden for at  

 få hjælp til repatriering i medfør af  

 Kosovonødlovens § 15. Hjælpen kan gives til  

 udlændinge med opholdstilladelse efter Kosovonødloven og  

 omfatter hjælp til hjemrejse, transport af personlige ejendele og  

 udstyr samt etablering i hjemlandet eller det tidligere opholdsland.  

 Udgifterne afholdes af bevillingen på § 13.39.04. Frivillig  

 tilbagevenden til hjemlandet og udrejse til tredjeland af nødstedte  

 fra Kosovoprovinsen på finansloven for år 2000.
 Derudover giver lovforslaget også - for at sikre  

 gennemførelsen af UNHCR s opfordring til, at hjemvenden bør ske  

 etapevis og koordineres og foregå under ordnede og menneskelige forhold  

 - spontane asylansøgere fra Kosovo, som har indgivet ansøgning  

 om asyl inden Kosovonødlovens ikrafttræden, mulighed for at  

 modtage hjælp til repatriering efter Kosovonødlovens  

 § 15.
Dette indebærer en mindre udvidelse af gruppen af  

 udlændinge fra Kosovo, som er omfattet af Kosovonødlovens  

 bestemmelser om repatriering.
Merudgifterne skønnes at udgøre  

 ca. 5 mill. kr. i år 2000 og 2 mill. kr. i år 2001 svarende til  

 en samlet hjælp på ca. 20.000 kr. pr. udlænding, der vender  

 tilbage til hjemlandet eller det tidligere opholdsland.
Merudgifterne i  

 år 2000 afholdes af bevillingen på § 13.39.04. Frivillig  

 tilbagevenden til hjemlandet og udrejse til tredjeland af nødstedte  

 fra Kosovoprovinsen på finansloven for år 2000.
 Det fremgår af lovforslaget, at  

 Udlændingestyrelsen af egen drift og i takt med, at  

 opholdstilladelserne efter Kosovonødloven udløber, vil vurdere,  

 om der er grundlag for at give opholdstilladelse efter udlændingeloven.  

 De administrative merudgifter vurderes imidlertid at være  

 begrænsede og vil blive finansieret af den videreførte opsparing  

 ultimo 1999 på 2,0 mill. kr. vedrørende  

 Udlændingestyrelsen.
Det er forbundet med betydelig usikkerhed at skønne  

 over antallet af Kosovo-fordrevne, der vil få opholdstilladelse efter  

 ændringen af udlændingelovens § 9, stk. 2, nr. 5. Ud  

 fra det generelle kendskab til gruppen af Kosovo-fordrevne skønnes kun  

 en begrænset andel af de Kosovo-fordrevne at ville opnå  

 opholdstilladelse.
På den baggrund forventes ikke  

 nævneværdige merudgifter i år 2000 i forbindelse med  

 integration.
 På finansloven for år 2000 er bevillingen til  

 indkvartering og underhold af Kosovo-fordrevne budgetteret under  

 forudsætning af, at de tilbageværende Kosovo-fordrevne rejser  

 hjem i løbet af en måned efter udløbet af 2.  

 opholdsperiode, som forventes at ophøre ca. med udgangen af april  

 2000.
 I overensstemmelse med UNHCR s opfordring til, at  

 hjemvenden bør ske etapevis og koordineres og foregå under  

 ordnede og menneskelige forhold, vil der ske en løbende repatriering  

 af den del af de tilbageværende ca. 1.750 Kosovo-fordrevne, som har  

 opholdstilladelse efter Kosovonødloven, og som ikke kan opnå  

 opholdstilladelse efter udlændingelovens regler, frem til og med juli  

 2001. Størstedelen forventes at repatriere i perioden fra april til  

 oktober 2000.
Dette skønnes at indebære udgifter i år  

 2000 og år 2001 til indkvartering og underhold af Kosovo-fordrevne i  

 overensstemmelse med Kosovonødlovens regler herom på henholdsvis  

 ca. 75 mill. kr. og ca. 30 mill.kr.
Udgifterne i år 2000 vil blive  

 afholdt af den på finansloven for år 2000 afsatte  

 § 35.11.06. Flygtningereserve, der blev oprettet blandt andet med  

 baggrund i usikkerheden omkring mulighederne for, at flygtninge kan vende  

 tilbage til hjemlandet.
 Lovforslagets bevillingsmæssige konsekvenser i  

 år 2000 fremgår af følgende oversigt:
Hovedkonto (mill. kr.) Udgifter i 2000 Heraf lønsum § 13.31.01. Underhold af asylansøgere  

 mv.
40,5 0,0 § 13.31.03. Dansk Røde Kors 34,5 24,8 § 35.11.06. Flygtningereserve -75,0 0,0 I alt 0,0 24,8 Lovforslagets bevillingsmæssige  

 konsekvenser vil blive optaget på forslag til lov om  

 tillægsbevilling for 2000.
 Lovforslaget skønnes ikke at medføre  

 kommunaløkonomiske konsekvenser.
7. Erhvervsadministrative, erhvervsøkonomiske og  

 miljømæssige konsekvenser af lovforslaget og lovforslagets  

 administrative konsekvenser for borgerne Lovforslaget forventes ikke at medføre  

 erhvervsadministrative eller erhvervsøkonomiske konsekvenser, ligesom  

 lovforslaget ikke forventes at have miljømæssige konsekvenser  

 eller administrative konsekvenser for borgerne.
8. Forholdet til EU-retten Lovforslaget indeholder ikke EU-retlige aspekter.
 9. Hørte myndigheder m.v.
Af tidsmæssige grunde har det ikke været  

 muligt at sende lovforslaget til høring inden fremsættelsen for  

 Folketinget.
Lovforslaget er derfor samtidig med fremsættelsen for  

 Folketinget sendt til høring hos følgende myndigheder og  

 organisationer:
 Advokatrådet, Akademikernes Centralorganisation,  

 Amnesty International, Amtsrådsforeningen, Beredskabsstyrelsen, Dansk  

 Arbejdsgiverforening, Dansk Flygtningehjælp, Dansk Røde Kors, De  

 Etniske Minoriteters Landsorganisation (ELO), Det Danske Center for  

 Menneskerettigheder, Den Danske Dommerforening, Dokumentations- og  

 Rådgivningscentret for Racediskrimination,  

 Dommerfuldmægtigforeningen, Flygtningehøjkommissariatet (UNHCR),  

 Flygtningenævnet, Foreningen af Politimestre i Danmark, Foreningen af  

 Statsamtmænd, Frederiksberg Kommune, Funktionærernes og  

 Tjenestemændenes Fællesråd (FTF), Kommunernes  

 Landsforening, Københavns Kommune, Landsorganisationen i Danmark,  

 Mellemfolkeligt Samvirke, Nævnet for Etnisk Ligestilling,  

 Politidirektøren i København, Politiforbundet i Danmark,  

 Politifuldmægtigforeningen, præsidenterne for Østre og  

 Vestre Landsret, retterne i København, Århus, Odense, Aalborg og  

 Roskilde, Rigsadvokaten, Rigspolitichefen, Rådet for Etniske  

 Minoriteter og Statsamtsjuristforeningen.
10. Vurdering af konsekvenser af lovforslaget Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Nej Ja (82 mill. kr. i 2000 og 32 mill. kr. i 2001 for  

 staten) Administrative konsekvenser for stat, kommuner og  

 amtskommuner Nej Dansk Røde Kors, Asylafdelingen forventes at anvende  

 ca. 6 årsværk til ledelse, administration og  

 hjælpefunktioner i forbindelse med drift og efterfølgende  

 afvikling af indkvarteringssteder for fordrevne fra Kosovo.
 Udlændingestyrelsen forventes at få begrænsede  

 administrative merudgifter.
Økonomiske konsekvenser for erhvervslivet Nej Nej Administrative konsekvenser for erhvervslivet Nej Nej Miljømæssige konsekvenser Nej Nej Administrative konsekvenser for borgerne Nej Nej Forholdet til EU-retten Lovforslaget indeholder ikke EU-retlige aspekter Bemærkninger til lovforslagets  

 enkelte bestemmelser Til § 1 Det foreslås, at lov om midlertidig  

 opholdstilladelse til nødstedte fra Kosovoprovinsen i  

 Forbundsrepublikken Jugoslavien (Kosovonødloven), jf. lov nr. 251 af  

 28. april 1999, ophæves.
Ophævelsen omfatter også den i  

 medfør af Kosovonødloven udstedte bekendtgørelse nr. 416  

 af 3. juni 1999 om undervisning, aktivering og beskæftigelse m.v. af  

 personer med opholdstilladelse efter Kosovonødloven.  

 Kosovonødloven og bekendtgørelse nr. 416 af 3. juni 1999 finder  

 dog fortsat anvendelse, i det omfang det følger af  

 overgangsbestemmelsen i denne lovs § 4.
Til § 2 Til nr. 1 Det foreslås, at udlændingelovens § 9,  

 stk. 2, nr. 5, ændres, således at der efter  

 ansøgning kan gives opholdstilladelse, hvis en udlænding med  

 opholdstilladelse i medfør af lov om midlertidig opholdstilladelse til  

 visse personer fra det tidligere Jugoslavien m.v. (jugoslaverloven) uden for  

 de i § 7, stk. 1 og stk. 2, nævnte tilfælde eller  

 en udlænding fra Kosovoprovinsen i Forbundsrepublikken Jugoslavien, der  

 har eller har haft opholdstilladelse i medfør af  

 Kosovonødloven, eller som på grundlag af en ansøgning om  

 opholdstilladelse efter udlændingelovens § 7 indgivet inden den  

 30. april 1999 er eller har været registreret som asylansøger  

 efter reglerne i § 48 e, stk. 1, må antages at have behov for  

 midlertidig beskyttelse her i landet.
 Efter den gældende affattelse af  

 udlændingelovens § 9, stk. 2, nr. 5, kan der gives  

 opholdstilladelse, hvis en udlænding med opholdstilladelse i  

 medfør af jugoslaverloven uden for de i § 7, stk. 1 og  

 stk. 2, nævnte tilfælde på grund af krigshandlinger  

 eller lignende uroligheder i det område, vedkommende ellers kan vende  

 tilbage til, må antages at have behov for fortsat midlertidig  

 beskyttelse her i landet.
Ved den foreslåede affattelse sker der ingen  

 ændringer i anvendelsesområdet for udlændingelovens  

 § 9, stk. 2, nr. 5, over for en udlænding med  

 opholdstilladelse i medfør af jugoslaverloven.
Det vil som hidtil  

 være en betingelse, at den pågældende har fået  

 endeligt afslag på asyl.
Det præciseres i den foreslåede  

 affattelse af bestemmelsen, at vedkommende alene skal antages at have behov  

 for midlertidig beskyttelse her i landet, og ikke som efter den  

 gældende bestemmelse, at vedkommende skal antages på grund af  

 krigshandlinger eller lignende uroligheder i det område, vedkommende  

 ellers kan vende tilbage til, må antages at have behov for fortsat  

 midlertidig beskyttelse her i landet.
UNHCR s vurdering af det fortsatte  

 beskyttelsesbehov vil som hidtil spille en afgørende rolle for  

 Udlændingestyrelsens vurdering af, om der skal gives opholdstilladelse  

 efter udlændingelovens § 9, stk. 2, nr. 5.
Den foreslåede affattelse af bestemmelsen giver  

 mulighed for at give opholdstilladelse til en udlænding fra Kosovo, der  

 har eller har haft opholdstilladelse i medfør af  

 Kosovonødloven.
Det er ikke nogen betingelse, at opholdstilladelse  

 efter den foreslåede bestemmelse gives i umiddelbar forlængelse  

 af en opholdstilladelse i medfør af Kosovonødloven, og  

 opholdstilladelse kan ligeledes meddeles, uanset om udlændingen med en  

 opholdstilladelse efter Kosovonødloven har haft en opholdstilladelse  

 på andet grundlag efter udlændingeloven, som nu er  

 udløbet, bortfaldet, inddraget eller nægtet forlænget.  

 Opholdstilladelse kan også meddeles, selv om udlændingen stadig  

 har en opholdstilladelse efter Kosovonødloven, idet opholdstilladelsen  

 efter Kosovonødloven i givet fald bortfalder, jf.  

 Kosovonødlovens § 19, stk. 1.
I det tilfælde, hvor en udlænding har eller  

 har haft opholdstilladelse efter Kosovonødloven, er det ikke en  

 betingelse, at udlændingen har indgivet ansøgning om asyl eller  

 har fået endeligt afslag herpå.
Herved sikres, at en  

 udlænding med opholdstilladelse fra Kosovonødloven, der i  

 overensstemmelse med UNHCR s seneste anbefalinger fra marts 2000 må  

 antages at have et behov for midlertidig beskyttelse, kan få  

 opholdstilladelse efter den foreslåede bestemmelse, uden at  

 udlændingen behøver at afvente udfaldet af asylsagens  

 behandling.
En opholdstilladelse efter den foreslåede bestemmelse kan  

 også meddeles efter et endeligt afslag på asyl.
En  

 opholdstilladelse efter den foreslåede bestemmelse udelukker ikke, at  

 udlændingen kan indgive ansøgning om asyl, eller at en allerede  

 indgiven ansøgning om asyl behandles.
Der kan også gives opholdstilladelse efter den  

 foreslåede bestemmelse til en udlænding fra Kosovo, der ikke har  

 eller har haft opholdstilladelse efter Kosovonødloven, forudsat at  

 udlændingen har indgivet ansøgning om asyl inden  

 Kosovonødlovens ikrafttræden den 30. april 1999, og  

 udlændingen er eller har været registreret som asylansøger  

 efter reglerne i udlændingelovens § 48 e, stk. 1. Herved  

 gives der mulighed for, at også spontane asylansøgere fra  

 Kosovo, der har indgivet ansøgning om asyl i Danmark før  

 Kosovonødlovens ikrafttræden den 30. april 1999, og derfor ikke  

 er omfattet af Kosovonødloven, jf.
Kosovonødlovens § 31,  

 stk. 2, kan opnå mulighed for i overensstemmelse med UNHCR s  

 anbefalinger at opnå midlertidig opholdstilladelse, hvis de må  

 antages at have et behov for midlertidig beskyttelse.
Det er ikke  

 nødvendigt, at der er truffet afgørelse i asylsagen.
En  

 opholdstilladelse efter den foreslåede bestemmelse kan også  

 meddeles efter et endeligt afslag på asyl.
Hvad enten udlændingen fra Kosovo har eller har haft  

 opholdstilladelse efter Kosovonødloven eller er eller har været  

 registreret som asylansøger, er det en betingelse for at kunne give  

 opholdstilladelse efter den foreslåede bestemmelse, at vedkommende  

 må antages at have behov for midlertidig beskyttelse her i landet.
Det  

 er ikke som efter Kosovonødloven en betingelse, at udlændingen  

 på grund af voldshandlinger eller lignende uroligheder i Kosovo  

 må antages at have behov for midlertidig beskyttelse.
Herved markeres,  

 at der efter bestemmelsen, uanset at konflikten i Kosovo er afsluttet, vil  

 kunne gives opholdstilladelse på grundlag af UNHCR s vurdering af det  

 fortsatte beskyttelsesbehov.
Meddelelse af opholdstilladelse  

 forudsætter nærmere begrundede anbefalinger fra UNHCR s side om  

 det fortsatte beskyttelsesbehov.
Opholdstilladelse vil kunne gives uanset  

 årsagen til en sådan vurdering fra UNHCR s side.  

 Opholdstilladelse vil f.eks. som anført i UNHCR s seneste anbefaling  

 fra marts 2000 kunne gives af humanitære årsager under hensyn til  

 udlændingens personlige forhold.
Det er ikke hensigten, at der ved vurderingen af, om der  

 skal gives opholdstilladelse efter bestemmelsen, skal foretages en asylretlig  

 vurdering af, om vedkommende risikerer forfølgelse eller tilsvarende  

 overgreb ved en tilbagevenden til hjemlandet.
En sådan vurdering  

 må foretages i forbindelse med behandlingen af en ansøgning om  

 asyl.
Afgørelsen om opholdstilladelse træffes  

 på grundlag af en konkret vurdering, idet der ikke efter den  

 foreslåede bestemmelse er et retskrav på opholdstilladelse.
Er  

 udlændingen udvist fra Danmark med indrejseforbud, vil der kun  

 undtagelsesvis kunne gives opholdstilladelse efter bestemmelsen, når  

 ganske særlige grunde taler derfor, og tidligst to år efter  

 udrejsen, jf. udlændingelovens § 10, stk. 2. Er  

 udlændingen i udlandet dømt for et forhold, som kunne  

 medføre udvisning fra Danmark på grund af strafbart forhold,  

 såfremt pådømmelsen var sket her i landet, vil der  

 ligeledes kun, når særlige grunde taler derfor, kunne gives  

 opholdstilladelse efter bestemmelsen, jf. udlændingelovens § 10,  

 stk. 1, nr. 1.
 Udlændingestyrelsen vil af egen drift i forbindelse  

 med udløbet af en opholdstilladelse efter Kosovonødloven eller  

 i forbindelse med Udlændingestyrelsens afgørelse om afslag  

 på asyl tage stilling til, om en udlænding skal have  

 opholdstilladelse efter udlændingelovens § 9, stk. 2, nr. 5.  

 Udlændingestyrelsen vil i givet fald af egen drift indhente samtykke  

 fra udlændingen.
De opholdstilladelser, der meddeles efter den  

 foreslåede bestemmelse til udlændinge fra Kosovo, vil skulle  

 meddeles med henblik på midlertidigt ophold for seks måneder ad  

 gangen ligesom opholdstilladelserne efter Kosovonødloven.
Efter et  

 år vil opholdstilladelserne skulle meddeles med henblik på  

 midlertidigt ophold for yderligere et år.
Efter i alt to år vil  

 opholdstilladelserne - i lighed med opholdstilladelser i medfør af  

 udlændingelovens § 9, stk. 2, nr. 2, - skulle meddeles med  

 henblik på varigt ophold for et år ad gangen.
Har  

 udlændingen herefter med henblik på varigt ophold lovligt boet  

 her i landet i mere end tre år, vil der efter ansøgning skulle  

 meddeles tidsubegrænset opholdstilladelse, jf. udlændingelovens  

 § 11, stk. 3, forudsat at de yderligere betingelser i  

 udlændingelovens § 11, stk. 5 og 6, er opfyldt.
Der sker ikke  

 ændringer i varigheden af de opholdstilladelser, der meddeles efter den  

 gældende bestemmelse i udlændingelovens § 9, stk. 2,  

 nr. 5, til udlændinge med opholdstilladelse efter jugoslaverloven.
Så længe opholdstilladelsen er  

 tidsbegrænset, vil opholdstilladelsen efter udlændingelovens  

 regler løbende kunne inddrages eller nægtes forlænget,  

 hvis grundlaget for tilladelsen var urigtigt eller ikke længere er til  

 stede.
Ved forlængelse af opholdstilladelsen skal der endvidere  

 på ny tages selvstændig stilling til, om opholdstilladelsen skal  

 forlænges.
 En udlænding med opholdstilladelse efter  

 udlændingelovens § 9, stk. 2, nr. 5, vil være fritaget  

 for arbejdstilladelse, jf. udlændingelovens § 14, stk. 1, nr.  

 4, ligesom udlændingen vil være omfattet af integrationslovens  

 regler om flygtninge, jf. integrationslovens § 54, nr. 5, og dermed  

 skulle tilbydes et introduktionsprogram og boligplaceres efter  

 integrationslovens regler herom.
 Udlændingen vil være omfattet af  

 repatrieringslovens regler om flygtninge, jf. repatrieringslovens § 3,  

 stk. 2, nr. 5, ligesom udlændingen efter de nærmere regler i  

 udlændingelovens § 17 a vil have fortrydelsesret.
 En udlænding med opholdstilladelse efter  

 udlændingelovens § 9, stk. 2, nr. 5, vil have retskrav  

 på familiesammenføring i overensstemmelse med  

 udlændingelovens almindelige regler herom.
Uanset at retskravet på familiesammenføring  

 først indtræder efter tre års tidsubegrænset  

 opholdstilladelse, vil udlændingen dog kunne meddeles  

 familiesammenføring efter udlændingelovens § 9,  

 stk. 2, nr. 4, når ganske særlige grunde taler derfor.
Der  

 vil blive meddelt familiesammenføring, hvis der i forhold til  

 udlændingen ville være blevet meddelt familiesammenføring  

 efter Kosovonødlovens § 3. Familiesammenføring vil kunne  

 meddeles, uanset om den herboende ikke kan godtgøre at være i  

 stand til at forsørge ansøgeren.
Til nr. 2 Det foreslås, at en ansøgning om  

 opholdstilladelse efter udlændingelovens § 9, stk. 2, nr. 5,  

 - i lighed med en ansøgning om opholdstilladelse efter  

 udlændingelovens § 9, stk. 2, nr. 2, - kun kan indgives af  

 personer, der opholder sig her i landet.
Til nr. 3 For det tilfælde, at en afgørelse om afslag  

 på en ansøgning om opholdstilladelse efter  

 udlændingelovens § 9, stk. 2, nr. 5, til en udlænding  

 fra Kosovo eller en afgørelse om inddragelse af en sådan  

 opholdstilladelse påklages inden syv dage efter, at afgørelsen  

 eller beslutningen er meddelt udlændingen, foreslås det, at den  

 pågældende har ret til at blive her i landet, indtil klagen er  

 afgjort.
Bestemmelsen omfatter også afslag på forlængelse  

 af en sådan ansøgning.
 Bestemmelsen svarer til Kosovonødlovens § 22,  

 stk. 2, vedrørende påklage af afgørelse om  

 opholdstilladelse efter Kosovonødloven.
Til nr. 4 og 5 Det foreslås i overensstemmelse med  

 udlændingelovens almindelige ordning, at Udlændingestyrelsens  

 afgørelse om opholdstilladelse efter udlændingelovens § 9,  

 stk. 2, nr. 5, til en udlænding fra Kosovo fremover kan  

 påklages til indenrigsministeren.
Afgørelse om opholdstilladelse  

 efter udlændingelovens § 9, stk. 2, nr. 5, til  

 udlændinge med opholdstilladelse efter jugoslaverloven vil som hidtil  

 ikke kunne påklages til indenrigsministeren.
Til § 3 Det foreslås, at loven træder i kraft dagen  

 efter bekendtgørelsen i Lovtidende.
Til § 4 Til stk. 1 Det foreslås, at Kosovonødloven og de i  

 medfør af denne udstedte forskrifter fortsat finder anvendelse for  

 personer, der inden denne lovs ikrafttræden har indgivet  

 ansøgning om eller er meddelt opholdstilladelse efter  

 Kosovonødloven.
Bestemmelsen indebærer, at Kosovonødloven i  

 sin helhed med de undtagelser, der følger af denne lovs § 4,  

 stk. 2 og 3, finder anvendelse for den personkreds, der er omfattet af  

 bestemmelsen.
Bestemmelsen indebærer endvidere, at også den i  

 medfør af Kosovonødloven udstedte bekendtgørelse nr. 416  

 af 3. juni 1999 om undervisning, aktivering og beskæftigelse m.v. af  

 personer med opholdstilladelse efter Kosovonødloven finder anvendelse  

 for den personkreds, der er omfattet af bestemmelsen.
Bestemmelsen indebærer, at Kosovo-fordrevne, der  

 inden denne lovs ikrafttræden har indgivet ansøgning om  

 opholdstilladelse efter Kosovonødloven, vil kunne meddeles  

 opholdstilladelse efter Kosovonødloven efter de nærmere regler  

 herfor.
Derimod vil ansøgninger om opholdstilladelse fra  

 udlændinge fra Kosovo, der indgives efter denne lovs  

 ikrafttræden, skulle behandles efter udlændingelovens almindelige  

 regler.
 Bestemmelsen indebærer endvidere, at  

 Kosovo-fordrevne, der inden denne lovs ikrafttræden er meddelt  

 opholdstilladelse efter Kosovonødloven, vil kunne bevare deres  

 opholdstilladelse, indtil den udløber eller inddrages.
 De Kosovo-fordrevne med opholdstilladelse efter  

 Kosovonødloven vil fortsat kunne have den retsstilling, der  

 følger af Kosovonødloven, og vil herunder have ret til  

 repatrieringshjælp efter de nærmere regler i kapitel 3 samt have  

 fortrydelsesret i tre måneder.
Inddrages eller nægtes en opholdstilladelse efter  

 Kosovonødloven fornyet af anden grund end svig, vil udlændingen  

 fortsat have ret til repatrieringshjælp efter Kosovonødlovens  

 § 15, hvis udlændingen ikke har opholdstilladelse efter  

 udlændingeloven, jf.
Kosovonødlovens § 15, stk. 1, 2.  

 pkt.
Udlændingen bevarer sin ret til repatrieringshjælp, uanset  

 om udlændingen efter udløbet eller inddragelsen af  

 opholdstilladelsen efter Kosovonødloven har søgt om og/eller  

 fået endeligt afslag på opholdstilladelse efter  

 udlændingeloven, og uanset om udlændingen i en periode har haft  

 en opholdstilladelse efter udlændingeloven, der nu er  

 udløbet.
Den fortrydelsesret på tre måneder, der  

 følger af Kosovonødlovens § 18, stk. 2, tilfalder  

 alene personer, der på det tidspunkt, hvor der ansøges om  

 repatrieringshjælp, har en gældende opholdstilladelse efter  

 Kosovonødloven, der ikke er udløbet eller inddraget.
Personer  

 med en udløbet eller inddraget opholdstilladelse efter  

 Kosovonødloven vil ikke have fortrydelsesret, hvis de efter dette  

 tidspunkt ansøger om repatrieringshjælp.
Er opholdstilladelsen,  

 der var gældende på tidspunktet for ansøgning om  

 repatrieringshjælp, udløbet på det tidspunkt, hvor  

 udlændingen efter at være vendt tilbage til hjemlandet  

 ønsker at udnytte sin fortrydelsesret, vil Udlændingestyrelsen i  

 almindelighed meddele visum med henblik på fornyet indrejse i Danmark.  

 Udlændingestyrelsen vil herefter træffe afgørelse om,  

 hvorvidt udlændingen skal meddeles opholdstilladelse efter den  

 foreslåede bestemmelse i udlændingelovens § 9, stk. 2,  

 nr. 5.
Bestemmelsen vil desuden bl.a. indebære, at  

 Udlændingestyrelsen som anført i Kosovonødlovens § 8  

 kan tilvejebringe og drive indkvarteringssteder for udlændinge med  

 opholdstilladelse efter Kosovonødloven.
De indkvarteringssteder, der  

 er etableret eller etableres, er fritaget for planlovens bestemmelser om  

 tilvejebringelse af region-, kommune- og lokalplaner, jf.  

 Kosovonødlovens § 8, stk. 3.
Til stk. 2 For det tilfælde, at en opholdstilladelse efter  

 Kosovonødloven udløber efter det tidspunkt, hvor loven om  

 ophævelse af Kosovonødloven træder i kraft, foreslås  

 det, at en ny opholdstilladelse efter Kosovonødloven ikke kan meddeles  

 uanset Kosovonødlovens § 5.
 I de tilfælde, hvor udlændingen efter UNHCR s  

 anbefalinger må antages at have et fortsat beskyttelsesbehov, vil  

 opholdstilladelsen kunne meddeles efter den foreslåede bestemmelse i  

 udlændingelovens § 9, stk. 2, nr. 5.
Til stk. 3 Det foreslås, at ansøgning om  

 opholdstilladelse efter udlændingelovens § 7 fra en  

 udlænding med opholdstilladelse efter Kosovonødloven uanset  

 Kosovonødlovens § 26 kan behandles, mens udlændingen  

 opholder sig her i landet.
Behandlingen af en ansøgning om asyl fra en  

 sådan udlænding vil således ikke længere kunne  

 udskydes med henvisning til udlændingens opholdstilladelse efter  

 Kosovonødloven.
Til stk. 4 Det foreslås, at Kosovonødlovens kapitel 2 om  

 indkvartering m.v. finder anvendelse over for udlændinge med  

 opholdstilladelse efter Kosovonødloven, indtil udlændingen  

 meddeles opholdstilladelse efter udlændingeloven, eller  

 udlændingen udrejser eller udsendes.
Herved sikres et midlertidigt  

 forsørgelses- og indkvarteringsgrundlag for de pågældende  

 udlændinge i perioden fra det tidspunkt, hvor udlændingens  

 opholdstilladelse efter Kosovonødloven udløber eller inddrages,  

 indtil udlændingen meddeles opholdstilladelse efter  

 udlændingeloven, eller udlændingen udrejser eller udsendes.
Det foreslås endvidere, at Kosovonødlovens  

 kapitel 2 finder anvendelse over for en udlænding som nævnt i 1.  

 pkt., der er meddelt opholdstilladelse efter udlændingelovens § 7,  

 stk. 1 eller 2, § 9, stk. 2, nr. 2, eller § 9,  

 stk. 2, nr. 4-6, til og med udgangen af den første hele  

 måned efter tidspunktet for meddelelse af opholdstilladelse til  

 udlændingen.
Herved sikres, at de pågældende  

 udlændinge er omfattet af Udlændingestyrelsens underholds- og  

 indkvarteringsforpligtelse, indtil den kommune, hvortil de er blevet  

 boligplaceret, overtager integrationsansvaret.
 Henvisningen gælder alle bestemmelser i  

 Kosovonødlovens kapitel 2, herunder § 8 om etablering af  

 indkvarteringssteder.
Til stk. 5 Det foreslås, at der til en udlænding fra  

 Kosovo, der har indgivet ansøgning om asyl inden  

 Kosovonødlovens ikrafttræden, som er eller har været  

 registreret som asylansøger efter reglerne i udlændingelovens  

 § 48 e, stk. 1, og som ikke længere har ret til at opholde  

 sig her i landet, efter ansøgning ydes hjælp til repatriering  

 efter Kosovonødlovens § 15. Herved gives der mulighed for, at  

 også registrerede spontane asylansøgere fra Kosovo, der har  

 indgivet ansøgning om asyl i Danmark før Kosovonødlovens  

 ikrafttræden den 30. april 1999, og derfor ikke er omfattet af  

 Kosovonødloven, jf.
Kosovonødlovens § 31, stk. 2, kan  

 opnå mulighed for, hvis de ikke må antages at have et behov for  

 midlertidig beskyttelse, at blive tilbagesendt i overensstemmelse med UNHCR s  

 anbefalinger og herunder opnå repatrieringsstøtte.
Bestemmelsen  

 gælder, uanset årsagen til, at udlændingen ikke  

 længere har ret til at opholde sig her i landet.
Det kan f.eks.  

 skyldes, at udlændingen har fået endeligt afslag på asyl  

 eller har frafaldet asylansøgningen.
Til § 5 Bestemmelsen vedrører lovens ikrafttræden  

 på Færøerne og i Grønland.
Bilag 1 Lov nr. 251 af 28. april 1999 Lov om midlertidig opholdstilladelse til  

 nødstedte fra  

 Kosovoprovinsen i Forbundsrepublikken Jugoslavien  

 (Kosovonødloven) VI MARGRETHE DEN ANDEN, af Guds Nåde Danmarks Dronning, gør  

 vitterligt:  

 Folketinget har vedtaget og Vi ved Vort samtykke stadfæstet  

 følgende lov:
Kapitel 1 Meddelelse og fornyelse af opholdstilladelse § 1. En udlænding fra Kosovoprovinsen i  

 Forbundsrepublikken Jugoslavien (Kosovo), der befinder sig i Kosovo eller i  

 et nærområde hertil, og som efter aftale med De Forenede  

 Nationers Højkommissær for Flygtninge (UNHCR) eller anden  

 international organisation inviteres her til landet inden for kvoter fastsat  

 af indenrigsministeren, meddeles opholdstilladelse, såfremt vedkommende  

 er nødstedt på grund af voldshandlinger eller lignende  

 uroligheder i Kosovo og må antages at have behov for midlertidig  

 beskyttelse her i landet.
 Stk. 2. Udvælgelsen af de udlændinge, der meddeles  

 opholdstilladelse efter stk. 1, skal ske i samarbejde med UNHCR eller  

 anden international organisation.
 § 2. En udlænding fra Kosovo, der registreres som  

 asylansøger efter reglerne i udlændingelovens § 48 e,  

 stk. 1, meddeles opholdstilladelse, såfremt vedkommende på  

 grund af voldshandlinger eller lignende uroligheder i Kosovo må antages  

 at have behov for midlertidig beskyttelse her i landet.
§ 3. Efter ansøgning kan der meddeles opholdstilladelse  

 til 1)	en udlænding over 18 år, der samlever på  

 fælles bopæl i ægteskab eller fast samlivsforhold af  

 længere varighed med en herboende udlænding over 18 år med  

 opholdstilladelse efter denne lov, 2)	et mindreårigt barn af en herboende udlænding med  

 opholdstilladelse efter denne lov eller af dennes ægtefælle eller  

 faste samlever som nævnt i nr. 1, når barnet bor hos  

 forældremyndighedens indehaver, eller 3)	andre familiemedlemmer med en særlig nær  

 familiemæssig tilknytning til en herboende udlænding med  

 opholdstilladelse efter denne lov.
 Stk. 2. Ansøgning om opholdstilladelse efter  

 stk. 1 skal indgives til en dansk repræsentation eller til UNHCR  

 eller anden international organisation, hvormed der er indgået aftale  

 som nævnt i § 1, stk. 1, eller til  

 Udlændingestyrelsen.
 § 4. Opholdstilladelse efter denne lov meddeles midlertidigt  

 for en periode af 6 måneders varighed.
 § 5. Med udlændingens samtykke kan en ny  

 opholdstilladelse efter denne lov meddeles, såfremt udlændingen  

 på grund af voldshandlinger eller lignende uroligheder i Kosovo  

 må antages at have behov for fortsat midlertidig beskyttelse her i  

 landet.
 Stk. 2. Ny opholdstilladelse efter denne lov meddeles for 6  

 måneder ad gangen.
§ 6. Uanset bestemmelserne i §§ 1-3 kan der kun,  

 når særlige grunde taler derfor, meddeles opholdstilladelse efter  

 denne lov, hvis 1)	udlændingen har indrejseforbud som følge af udvisning  

 efter § 21 eller efter udlændingeloven eller lov om midlertidig  

 opholdstilladelse til visse personer fra det tidligere Jugoslavien m.v., 2)	udlændingen er dømt for et forhold, som kunne  

 medføre udvisning efter § 21 eller efter udlændingelovens  

 §§ 22-24, såfremt pådømmelsen var sket her i  

 landet, 3)	der i øvrigt foreligger omstændigheder, som kunne  

 medføre udvisning efter udlændingelovens §§ 25-25 b,  

 eller 4)	udlændingen på grund af smitsom sygdom eller alvorligere  

 sjælelig forstyrrelse må antages at frembyde fare eller  

 væsentlige ulemper for sine omgivelser.
Kapitel 2 Indkvartering m.v.
 § 7. En udlænding med opholdstilladelse efter denne lov  

 får udgifterne til underhold, herunder transporten her til landet ved  

 meddelelsen af opholdstilladelse efter §§ 1 og 3 samt  

 sundhedsmæssige ydelser, dækket af Udlændingestyrelsen, jf.  

 dog stk. 2. Udlændingestyrelsen kan fastsætte  

 gennemsnitstakster for beregningen af de i 1. pkt. nævnte udgifter.
 Stk. 2. Udlændingestyrelsen kan bestemme, at en  

 udlænding, der har tilstrækkelige midler hertil, ikke skal have  

 dækket sine eller sin husstands udgifter til underhold, herunder at  

 udlændingen skal betale for sin eller sin husstands indkvartering.  

 Udlændingestyrelsens krav på betaling af udgifter for  

 indkvartering efter 1. pkt. tillægges udpantningsret.
§ 8. Udlændingestyrelsen tilvejebringer og driver  

 indkvarteringssteder for udlændinge med opholdstilladelse efter denne  

 lov.
Driften af indkvarteringsstederne varetages af Dansk Røde Kors  

 eller Beredskabsstyrelsen efter aftale med Udlændingestyrelsen.
Stk. 2. Bebygget eller ubebygget fast ejendom kan af  

 Udlændingestyrelsen erhverves ved ekspropriation, når  

 ekspropriationen vil være af væsentlig betydning for at sikre  

 tilvejebringelsen af de i stk. 1 nævnte indkvarteringssteder.  

 Ekspropriation kan ske til eje eller brug, herunder således at der kun  

 erhverves en begrænset rettighed over den pågældende  

 ejendom.
Ekspropriation finder sted efter reglerne i lov om  

 fremgangsmåden ved ekspropriation vedrørende fast ejendom.
 Stk. 3. Etablering af indkvarteringssteder i medfør af  

 stk. 1 er fritaget for planlovens bestemmelser om tilvejebringelse af  

 region-, kommune- og lokalplaner, bestemmelserne om tilladelse efter  

 planlovens § 35, stk. 1, samt bestemmelser i lokalplaner og de  

 planer m.v., der er opretholdt efter planlovens § 68, stk. 2.
 Stk. 4. Ved etablering af indkvarteringssteder i medfør  

 af stk. 1 er Udlændingestyrelsen fritaget for kravet om at  

 søge boligministerens bistand i § 4, stk. 2, i lov om  

 statens byggevirksomhed.
 § 9. En udlænding med opholdstilladelse efter denne lov  

 anvises ophold på et indkvarteringssted som nævnt i § 8,  

 stk. 1. Udlændingestyrelsen kan bestemme, at udlændingen  

 skal tage ophold på et andet indkvarteringssted end det  

 indkvarteringssted, hvor udlændingen opholder sig eller ønsker  

 at opholde sig.
 Stk. 2. En udlænding med opholdstilladelse efter denne  

 lov må ikke gennem voldelig eller truende adfærd over for  

 personer, der udfører opgaver med driften af et indkvarteringssted for  

 udlændinge, lægge hindringer i vejen for udførelsen af  

 disse personers hverv.
 Stk. 3. Ønsker en udlænding med opholdstilladelse  

 efter denne lov at opholde sig uden for de i § 8, stk. 1,  

 nævnte indkvarteringssteder, kan Udlændingestyrelsen kun, hvis  

 særlige grunde taler derfor, bestemme, at udlændingen skal tage  

 ophold på et indkvarteringssted som nævnt i § 8,  

 stk. 1.
 Stk. 4. Udlændingestyrelsen bestemmer, i hvilket omfang  

 en udlænding med opholdstilladelse efter denne lov, der opholder sig  

 uden for de i § 8, stk. 1, nævnte indkvarteringssteder, skal  

 have dækket sine og sin husstands udgifter til underhold som  

 nævnt i § 7. Udlændingestyrelsen kan give tilskud til  

 udgifter til indkvartering uden for de i § 8, stk. 1, nævnte  

 indkvarteringssteder.
§ 10. Børn i den undervisningspligtige alder med  

 opholdstilladelse efter denne lov skal deltage i særskilt tilrettelagt  

 undervisning eller i en undervisning, der står mål med, hvad der  

 almindeligvis kræves efter den særskilt tilrettelagte  

 undervisning.
Indenrigsministeren kan fastsætte nærmere regler  

 for, hvilken undervisning der tilbydes, og kan herunder efter forhandling med  

 undervisningsministeren bestemme, i hvilket omfang de nævnte  

 børn kan deltage i folkeskolens undervisning.
Indenrigsministeren kan  

 herunder fravige § 27.
Stk. 2. For andre udlændinge med opholdstilladelse efter  

 denne lov tilrettelægges tilbud om undervisning og kurser i fag af  

 betydning for tilbagevenden til Kosovo.
Indenrigsministeren kan  

 fastsætte nærmere regler for, hvilken undervisning der tilbydes,  

 og kan endvidere bestemme, at undervisningen kan ske i et samarbejde med  

 skoler og uddannelsesinstitutioner under Arbejdsministeriet,  

 Kulturministeriet og Undervisningsministeriet eller kan erstattes af  

 undervisning udbudt af disse.
Indenrigsministeren kan desuden bestemme, i  

 hvilket omfang gennemførelsen af undervisningen vil være  

 afhængig af, at de i 1. pkt. nævnte udlændinge medvirker  

 hertil som undervisere eller lignende.
Indenrigsministeren kan  

 herunder fravige § 27.
 Stk. 3. Udlændingestyrelsen tilrettelægger den  

 undervisning, der tilbydes i medfør af stk. 1 og 2.  

 Udførelse af undervisningen kan overlades til Beredskabsstyrelsen  

 eller private organisationer eller selskaber, som er godkendt hertil af  

 Udlændingestyrelsen.
 § 11. En udlænding med opholdstilladelse efter denne lov  

 har pligt til at medvirke ved udførelsen af nødvendige opgaver  

 i forbindelse med driften af det indkvarteringssted, hvor vedkommende er  

 indkvarteret.
 Stk. 2. Udlændingestyrelsen kan meddele en  

 udlænding med opholdstilladelse efter denne lov pålæg om at  

 udføre de i stk. 1 nævnte opgaver.  

 Udlændingestyrelsen kan bestemme, i hvilket omfang  

 tilsidesættelse af et pålæg meddelt efter 1. pkt. skal  

 medføre flytning til et andet indkvarteringssted.
 Stk. 3. En udlænding med opholdstilladelse efter denne  

 lov må udføre andre end de i stk. 1 nævnte opgaver i  

 forbindelse med driften af det indkvarteringssted, hvor vedkommende er  

 indkvarteret, og medvirke ved gennemførelsen af den undervisning, der  

 tilbydes i henhold til § 10. Udlændingen må endvidere tage  

 beskæftigelse i forbindelse med et praktikophold, der indgår som  

 led i den undervisning, der tilbydes i medfør af § 10.
 Stk. 4. Indenrigsministeren fastsætter nærmere  

 regler om udførelsen af de i stk. 1 og 3 nævnte opgaver.  

 Indenrigsministeren kan herunder fastsætte regler om nedsættelse  

 af beboervalgte organer på de enkelte indkvarteringssteder samt om  

 disse organers kompetence.
Stk. 5. En udlænding med opholdstilladelse efter denne  

 lov må deltage i ulønnet humanitært arbejde eller andet  

 lignende frivilligt arbejde.
Tilbud om det nævnte arbejde kan  

 tilrettelægges efter indenrigsministerens nærmere  

 bestemmelse.
 Stk. 6. Indenrigsministeren kan fastsætte nærmere  

 regler om, at en udlænding med opholdstilladelse efter denne lov kan  

 meddeles tilladelse til at tage beskæftigelse i forbindelse med et  

 særligt tilrettelagt trænings- og arbejdsprogram.
 Stk. 7. En udlænding med opholdstilladelse efter denne  

 lov kan efter nærmere regler herom, der fastsættes af  

 indenrigsministeren, meddeles tilladelse til at tage lønnet  

 beskæftigelse.
§ 12. Indenrigsministeren kan fastsætte regler om  

 erstatning for skader, som en udlænding med opholdstilladelse efter  

 denne lov forvolder på andre eller andres ejendele, og for skader, som  

 påføres en sådan udlænding eller dennes ejendele.  

 Indenrigsministeren kan fastsætte regler om forsikring mod  

 sådanne skader.
De herved forbundne udgifter afholdes af staten.
Stk. 2. Indenrigsministeren kan efter forhandling med  

 socialministeren fastsætte regler om, i hvilket omfang en  

 udlænding med opholdstilladelse efter denne lov er omfattet af reglerne  

 i lov om sikring mod følger af arbejdsskade.
De herved forbundne  

 udgifter afholdes af staten.
 § 13. En udlænding med opholdstilladelse efter denne lov  

 skal ikke folkeregistreres.
§ 14. Til en udlænding med opholdstilladelse efter denne  

 lov kan der udstedes særlig rejselegitimation, såfremt  

 udlændingen ikke kan skaffe sig pas eller af andre grunde har behov for  

 et sådant dokument.
Indenrigsministeren kan fastsætte  

 nærmere regler om udstedelse og inddragelse af sådan  

 rejselegitimation.
 Stk. 2. En udlænding med opholdstilladelse efter denne  

 lov skal til stadighed medføre sit pas, anden legitimation eller bevis  

 for opholdstilladelsen under ophold her i landet.
 Stk. 3. Der kan udstedes tilbagerejsetilladelse til en  

 udlænding med opholdstilladelse efter denne lov.
Kapitel 3 Hjælp til repatriering m.v.
 § 15. Til en udlænding med opholdstilladelse efter denne  

 lov, som ønsker at vende tilbage til hjemlandet eller det tidligere  

 opholdsland med henblik på at tage varig bopæl, ydes efter  

 ansøgning hjælp til repatriering, hvis vedkommende ikke har  

 midler hertil. 1. pkt. finder tilsvarende anvendelse, hvis udlændingens  

 opholdstilladelse efter denne lov er inddraget eller nægtet fornyet i  

 medfør af § 20, 1. pkt., og hvis udlændingen ikke har  

 opholdstilladelse efter udlændingeloven.
Stk. 2. Hjælpen efter stk. 1 omfatter 1)	udgifter til rejsen fra Danmark til hjemlandet eller det tidligere  

 opholdsland, 2)	udgifter til transport (overfladetransport) af personlige ejendele  

 op til 2 m3 pr. person, 3)	udgifter på højst 10.000 kr. pr. familie til transport  

 af udstyr, der er nødvendigt for udlændingens eller dennes  

 families erhverv i hjemlandet eller det tidligere opholdsland, 4)	hjælp til etablering i hjemlandet eller det tidligere  

 opholdsland med indtil 18.000 kr. pr. person, der er fyldt 18 år, og  

 med indtil 6.000 kr. pr. person, der ikke er fyldt 18 år, 5)	udgifter på højst 10.000 kr. til køb af  

 erhvervsudstyr, der vil være egnet til at fremme udlændingens  

 beskæftigelsesmuligheder og genopbygningen af hjemlandet eller det  

 tidligere opholdsland samt udgifter til transport af sådant udstyr, 6)	udgifter til sygeforsikring i 1 år i hjemlandet eller det  

 tidligere opholdsland, hvis der ikke på anden måde er etableret  

 en sådan forsikring, og 7)	udgifter til medbragt lægeordineret medicin til højst 1  

 års forbrug.
 Stk. 3. En udlænding kan kun modtage hjælp til  

 repatriering én gang.
 Stk. 4. Til en udlænding med opholdstilladelse efter  

 § 3, stk. 1, kan hjælp til repatriering kun ydes, når  

 udlændingen vender tilbage til hjemlandet eller det tidligere  

 opholdsland sammen med den person, til hvem udlændingen har den  

 familiemæssige tilknytning, som har dannet grundlag for  

 opholdstilladelsen (referencen). Dette gælder dog ikke, hvis  

 udlændingen er blevet skilt fra og ikke længere samlever med  

 referencen, hvis referencen er død, eller hvis udlændingen som  

 barn er blevet familiesammenført med sine forældre og efter sit  

 fyldte 18. år ønsker at repatriere.
 Stk. 5. Beløbene i stk. 2, nr. 3-5, er fastsat i  

 1999-niveau og reguleres én gang årligt den 1. januar med  

 satsreguleringsprocenten, jf. lov om en satsreguleringsprocent.
§ 16. Indenrigsministeriet har ansvaret for den individuelle  

 rådgivning af herboende udlændinge med opholdstilladelse efter  

 denne lov, som udtrykker ønske om at vende tilbage til hjemlandet  

 eller det tidligere opholdsland.
Indenrigsministeriet kan overlade  

 udførelsen af opgaven efter 1. pkt. til en eller flere myndigheder,  

 organisationer eller foreninger m.v.
 § 17. Til en udlænding med opholdstilladelse efter denne  

 lov ydes efter ansøgning hjælp til rejse til et andet land end  

 vedkommendes hjemland eller tidligere opholdsland, hvor vedkommende efter  

 indrejsen her i landet har opnået indrejse- og opholdstilladelse, hvis  

 vedkommende ikke har midler hertil og frafalder en ansøgning om  

 opholdstilladelse her i landet.
Stk. 2. Hjælpen efter stk. 1 omfatter 1)	udgifter til rejsen fra Danmark til det pågældende  

 land, 2)	udgifter til transport (overfladetransport) af personlige ejendele  

 op til 2 m3 pr. person, 3)	udgifter på højst 5.000 kr. pr. familie til transport  

 af udstyr, der er nødvendigt for udlændingens eller dennes  

 families erhverv i det pågældende land, og 4)	andre udgifter, der er forbundet med rejsen.
 Stk. 3. En udlænding kan kun modtage hjælp efter  

 stk. 1 én gang.
 Stk. 4. Beløbet i stk. 2, nr. 3, er fastsat i  

 1999-niveau og reguleres én gang årligt den 1. januar med  

 satsreguleringsprocenten, jf. lov om en satsreguleringsprocent.
Kapitel 4 Bortfald og inddragelse af opholdstilladelse samt  

 udvisning og udrejse m.v.
 § 18. En opholdstilladelse efter denne lov bortfalder,  

 når udlændingen opgiver sin bopæl i Danmark, jf. dog  

 stk. 2. Tilladelsen bortfalder endvidere, når udlændingen  

 har opholdt sig uden for Danmark i mere end 3 på hinanden  

 følgende måneder.
 Stk. 2. For en udlænding med opholdstilladelse efter  

 denne lov, som er udrejst af Danmark med henblik på at tage varig  

 bopæl i hjemlandet eller det tidligere opholdsland, bortfalder  

 opholdstilladelsen uanset stk. 1, 1. pkt., først, når  

 vedkommende har opholdt sig uden for Danmark i mere end 3 på hinanden  

 følgende måneder.
 Stk. 3. En udlænding med opholdstilladelse efter denne  

 lov kan kun udnytte den i stk. 2 nævnte ret én gang.
 Stk. 4. Det kan efter ansøgning bestemmes, at  

 opholdstilladelsen ikke skal anses for bortfaldet i de i stk. 1 og 2  

 nævnte tilfælde.
 § 19. En opholdstilladelse efter denne lov bortfalder,  

 når udlændingen meddeles opholdstilladelse efter  

 udlændingeloven.
 Stk. 2. Er en udlænding registreret som  

 asylansøger her i landet efter reglerne i udlændingelovens § 48  

 e, stk. 1, bortfalder vedkommendes opholdstilladelse efter denne lov,  

 når udlændingen meddeles endeligt afslag på  

 ansøgningen om opholdstilladelse efter udlændingelovens § 7.
 § 20. En opholdstilladelse efter denne lov kan inddrages,  

 såfremt det grundlag, som er angivet i ansøgningen eller  

 tilladelsen, var urigtigt eller ikke længere er til stede.  

 Opholdstilladelsen kan endvidere inddrages, såfremt udlændingen  

 har opnået opholdstilladelsen ved svig, eller såfremt der  

 foreligger omstændigheder som nævnt i § 6.  

 Udlændingelovens § 19, stk. 5, og § 26, stk. 1,  

 finder tilsvarende anvendelse ved afgørelse om inddragelse af en  

 opholdstilladelse efter denne lov.
§ 21. En udlænding med opholdstilladelse efter denne lov  

 kan udvises, hvis den pågældende idømmes betinget eller  

 ubetinget frihedsstraf eller anden strafferetlig retsfølge, der  

 indebærer eller giver mulighed for frihedsberøvelse, for en  

 lovovertrædelse, der ellers ville have medført en straf af denne  

 karakter.
Udlændingen kan endvidere udvises efter  

 udlændingelovens §§ 25 og 51. Udlændingelovens §§ 26,  

 32, 49, 50 og 50 a finder tilsvarende anvendelse.
 § 22. Afgørelse om at inddrage eller ikke at forny en  

 opholdstilladelse efter denne lov og afgørelse om udvisning skal  

 indeholde en frist for udrejse, der bortset fra påtrængende  

 tilfælde ikke må være kortere end 1 måned, jf. dog  

 stk. 3. Afgørelsen skal endvidere indeholde oplysning om reglen i  

 stk. 2.
Stk. 2. Påklages en afgørelse efter stk. 1  

 inden 7 dage efter, at den er meddelt udlændingen, har vedkommende ret  

 til at forblive her i landet, indtil klagen er afgjort.
Opretholdes  

 afgørelsen, fastsættes en ny frist for udrejse efter reglerne i  

 stk. 1.
Stk. 3. Er udvisning sket ved dom, fastsætter politiet  

 udrejsefristen til straks.
Udrejsefristen regnes fra tidspunktet for  

 løsladelse eller udskrivning fra hospital eller forvaring.
Er dommen  

 betinget, eller er udvisning sket ved dom til ambulant behandling med  

 mulighed for frihedsberøvelse, regnes fristen fra tidspunktet for  

 endelig dom i sagen eller, hvis udlændingen ikke har været til  

 stede ved domsafsigelsen, fra tidspunktet for dommens forkyndelse.
 Stk. 4. For udlændingens udrejse af landet finder  

 udlændingelovens §§ 30 og 31 tilsvarende anvendelse.
 § 23. Indtil der er truffet afgørelse om, hvorvidt en  

 udlænding med opholdstilladelse efter denne lov skal udsendes under  

 henvisning til, at vedkommende ikke har ret til at opholde sig her i landet,  

 og indtil afgørelse herom kan iværksættes, kan politiet  

 træffe bestemmelse om foranstaltninger i overensstemmelse med reglerne  

 i udlændingelovens § 34, stk. 1. Såfremt de i  

 udlændingelovens § 34, stk. 1, nævnte foranstaltninger  

 ikke er tilstrækkelige til at sikre muligheden for udsendelse af en  

 sådan udlænding, kan politiet bestemme, at udlændingen skal  

 frihedsberøves.
 Stk. 2. En udlænding med opholdstilladelse efter denne  

 lov kan frihedsberøves, såfremt vedkommende ikke efterkommer  

 Udlændingestyrelsens bestemmelse om at tage ophold, jf. § 9,  

 stk. 1, 2. pkt., eller stk. 3. Det samme gælder en  

 udlænding, der gennem voldelig eller truende adfærd over for  

 personer, der udfører opgaver med driften af et indkvarteringssted for  

 udlændinge, lægger hindringer i vejen for udførelsen af  

 disse personers hverv, jf. § 9, stk. 2.
 Stk. 3. Udlændingelovens §§ 37-37 f og § 58  

 finder tilsvarende anvendelse i forbindelse med frihedsberøvelse efter  

 stk. 1, 2. pkt., og stk. 2.
 Stk. 4. En udlænding med opholdstilladelse efter denne  

 lov kan varetægtsfængsles under de i udlændingelovens  

 § 35 nævnte betingelser.
 § 24. Udlændingelovens § 40, stk. 1-7, finder  

 tilsvarende anvendelse.
 Stk. 2. Udlændingestyrelsen indhenter oplysninger fra en  

 udlænding med opholdstilladelse efter denne lov om vedkommendes  

 identitet og andre personlige og familiemæssige forhold.
Stk. 3. Der kan optages fingeraftryk af en udlænding med  

 opholdstilladelse efter denne lov.
Bestemmelserne i udlændingelovens  

 § 40 a, stk. 3-10, finder tilsvarende anvendelse.
Stk. 4. Der kan optages personfotografi af en  

 udlænding med opholdstilladelse efter denne lov.
Bestemmelserne i  

 udlændingelovens § 40 b, stk. 3-8, finder tilsvarende  

 anvendelse.
Kapitel 5 Adgang til behandling af ansøgning om  

 opholdstilladelse efter udlændingeloven § 25. Ansøgning om opholdstilladelse efter  

 udlændingelovens § 9 fra en udlænding med opholdstilladelse  

 efter denne lov kan indgives og behandles, mens udlændingen opholder  

 sig her i landet.
 § 26. Indgiver en udlænding med opholdstilladelse efter  

 denne lov her i landet ansøgning om asyl i henhold til  

 udlændingelovens § 7, registrerer politiet udlændingen som  

 asylansøger efter reglerne i udlændingelovens § 48 e,  

 stk. 1. Udlændingens asylansøgning behandles ikke, så  

 længe vedkommende er meddelt opholdstilladelse efter denne lov, jf. dog  

 stk. 2. Meddeles en udlænding efter at være registreret som  

 asylansøger opholdstilladelse efter denne lov, finder 2. pkt.  

 tilsvarende anvendelse.
Stk. 2. Udskydelse af behandlingen af en asylansøgning  

 i henhold til udlændingelovens § 7 kan ikke udstrækkes ud  

 over 2 år fra tidspunktet for den første meddelelse af  

 opholdstilladelse efter denne lov.
Det i 1. pkt. nævnte tidsrum regnes  

 fra tidspunktet for udlændingens indrejse her i landet, hvis  

 opholdstilladelsen er meddelt forinden dette tidspunkt.
Kapitel 6 Kompetence- og klageregler § 27. Afgørelser i henhold til denne lov træffes  

 med de undtagelser, der fremgår af stk. 3-5, af  

 Udlændingestyrelsen.
 Stk. 2. Udlændingestyrelsens afgørelser kan  

 bortset fra afgørelser i henhold til §§ 1-3, § 5, § 8,  

 stk. 2, § 9, stk. 1, 2. pkt., og stk. 3 og 4, og  

 § 11, stk. 2, påklages til indenrigsministeren.
 Stk. 3. Tilbagerejsetilladelse i henhold til § 14,  

 stk. 3, udstedes af Udlændingestyrelsen eller i helt særlige  

 tilfælde af vedkommende politimester, politidirektøren eller  

 Rigspolitichefen.
Stk.  4. Afgørelser i henhold til § 17  

 træffes af Rigspolitichefen.
Afgørelser i henhold til § 22,  

 stk. 3, 1. pkt., § 23, stk. 1 og 2, og § 24, stk. 3  

 og 4, træffes af vedkommende politimester, politidirektøren  

 eller Rigspolitichefen.
Afgørelser i henhold til § 17, § 23,  

 stk. 1 og 2, og § 24, stk. 3 og 4, kan påklages til  

 indenrigsministeren.
Udlændingelovens § 48, 5. og 6. pkt., finder  

 tilsvarende anvendelse.
Stk. 5. Udvisning efter § 21, 1. pkt., sker ved dom efter  

 reglerne i udlændingelovens §§ 49, 50 og 50 a.
Udvisning efter  

 § 21, 2. pkt., sker ved kendelse i de i udlændingelovens  

 § 51, stk. 2, 2. pkt., nævnte tilfælde.  

 Varetægtsfængsling efter § 23, stk. 4, sker ved  

 kendelse efter retsplejelovens regler herom.
Kapitel 7 Straffebestemmelser § 28. Medmindre højere straf er forskyldt efter den  

 øvrige lovgivning, straffes overtrædelse af en i medfør  

 af § 9, stk. 1, 2. pkt., eller stk. 3, truffet bestemmelse  

 eller af § 9, stk. 2, eller § 14, stk. 2, med bøde  

 eller under skærpende omstændigheder med hæfte.
Kapitel 8 Forholdet til anden lovgivning § 29. For udlændinge, der har eller tidligere har haft  

 opholdstilladelse efter denne lov, finder lov om midlertidig  

 opholdstilladelse til visse personer fra det tidligere Jugoslavien m.v. ikke  

 anvendelse.
 § 30. For udlændinge med opholdstilladelse efter denne  

 lov finder udlændingelovens bestemmelser alene anvendelse i det omfang,  

 det følger af denne lov.
Kapitel 9 Ikrafttrædelses- og overgangsbestemmelser § 31. Loven træder i kraft dagen efter lovens  

 bekendtgørelse i Lovtidende.
 Stk. 2. § 2 finder alene anvendelse for udlændinge,  

 der har indgivet ansøgning om opholdstilladelse efter  

 udlændingelovens § 7 efter lovens ikrafttræden.
 Stk. 3. §§ 32-34 har virkning fra og med  

 indkomståret 1999.
 § 32. I lov om opkrævning af indkomstskat samt kommunal  

 og amtskommunal ejendomsværdiskat for personer m.v. (kildeskat), jf.  

 lovbekendtgørelse nr. 735 af 10. oktober 1998, som senest ændret  

 ved § 10 i lov nr. 166 af 24. marts 1999, foretages følgende  

 ændringer:
1. I § 5 A, stk. 5, indsættes efter »det tidligere  

 Jugoslavien m.v.«: »eller lov om midlertidig opholdstilladelse til  

 nødstedte fra Kosovoprovinsen i Forbundsrepublikken Jugoslavien  

 (Kosovonødloven).« 2. I § 7, stk. 2, indsættes efter »det tidligere  

 Jugoslavien m.v.«: »eller lov om midlertidig opholdstilladelse til  

 nødstedte fra Kosovoprovinsen i Forbundsrepublikken Jugoslavien  

 (Kosovonødloven)«.
 3. I § 8, stk. 3, indsættes efter »det tidligere  

 Jugoslavien m.v.«: »eller lov om midlertidig opholdstilladelse til  

 nødstedte fra Kosovoprovinsen i Forbundsrepublikken Jugoslavien  

 (Kosovonødloven)«.
 § 33. I lov om indkomstskat for personer m.v.  

 (personskatteloven), jf. lovbekendtgørelse nr. 717 af 2. oktober 1998,  

 som senest ændret ved § 4 i lov nr. 1026 af 23. december 1998,  

 foretages følgende ændring:
1. I § 10, stk. 5, 3. pkt., indsættes efter »det  

 tidligere Jugoslavien m.v.«: »eller lov om midlertidig opholdstilladelse til  

 nødstedte fra Kosovoprovinsen i Forbundsrepublikken Jugoslavien  

 (Kosovonødloven).« § 34. I lov om påligningen af indkomstskat til staten  

 (ligningsloven), jf. lovbekendtgørelse nr. 819 af 3. november 1997,  

 som senest ændret ved lov nr. 218 af 14. april 1999, foretages  

 følgende ændring:
1. I § 9 F, stk. 3, indsættes efter »det tidligere  

 Jugoslavien m.v.«: »eller lov om midlertidig opholdstilladelse til  

 nødstedte fra Kosovoprovinsen i Forbundsrepublikken Jugoslavien  

 (Kosovonødloven).« § 35. Indenrigsministeren fremsætter forslag for  

 Folketinget til revision af loven inden udgangen af folketingsåret  

 1999-2000 med henblik på at vurdere forholdet til  

 udlændingelovgivningen i øvrigt.
 § 36. Loven gælder ikke for Færøerne og  

 Grønland, men kan ved kongelig anordning helt eller delvis  

 sættes i kraft for disse landsdele med de afvigelser, som de  

 særlige færøske eller grønlandske forhold  

 tilsiger.
Givet på Amalienborg, den 28. april 1999 Under Vor Kongelige Hånd og Segl Margrethe R.
/ Thorkild Simonsen Bilag 2 Lovforslaget sammensat med gældende lov Gældende formulering Lovforslaget § 1 For gengivelse af de gældende bestemmelser i Kosovonødloven,  

 jf. lov nr. 251 af 28. april 1999, henvises til bilag 1:
 Lov om midlertidig opholdstilladelse til nødstedte fra  

 Kosovoprovinsen i Forbundsrepublikken Jugoslavien (Kosovonødloven),  

 jf. lov nr. 251 af 28. april 1999, ophæves.
§ 2 I det følgende gengives de relevante dele af de relevante  

 gældende bestemmelser i udlændingeloven, jf.  

 lovbekendtgørelse nr. 539 af 26. juni 1999:
 I udlændingeloven, jf. lovbekendtgørelse nr. 539 af 26. juni  

 1999, foretages følgende ændringer:
§ 9. - - - Stk. 2. Der kan efter ansøgning gives opholdstilladelse  

 til andre udlændinge:
1)-4) - - - 1. § 9, stk. 2, nr. 5, affattes  

 således:
 5)	Hvis en udlænding med opholdstilladelse i medfør af lov  

 om midlertidig opholdstilladelse til visse personer fra det tidligere  

 Jugoslavien m.v. uden for de i § 7, stk. 1 og 2, nævnte  

 tilfælde på grund af krigshandlinger eller lignende uroligheder i  

 det område, vedkommende ellers kan vende tilbage til, må antages  

 at have behov for fortsat midlertidig beskyttelse her i landet.
»Hvis en udlænding med opholdstilladelse i  

 medfør af lov om midlertidig opholdstilladelse til visse personer fra  

 det tidligere Jugoslavien m.v. uden for de i § 7, stk. 1 og 2,  

 nævnte tilfælde eller en udlænding fra Kosovoprovinsen i  

 Forbundsrepublikken Jugoslavien, der har eller har haft opholdstilladelse i  

 medfør af lov om midlertidig opholdstilladelse til nødstedte  

 fra Kosovoprovinsen i Forbundsrepublikken Jugoslavien  

 (Kosovonødloven), eller som på grundlag af en ansøgning  

 om opholdstilladelse efter udlændingelovens § 7 indgivet inden den  

 30. april 1999 er eller har været registreret som asylansøger  

 efter reglerne i § 48 e, stk. 1, må antages at have behov for  

 midlertidig beskyttelse her i landet.« 6)	--- Stk. 3-5. ---- Stk. 6. Ansøgning om opholdstilladelse efter  

 stk. 2, nr. 2, kan kun indgives af personer, der opholder sig her i  

 landet.
Ved behandlingen af en ansøgning om opholdstilladelse efter  

 stk. 2, nr. 2, kan akterne, der er indgået i sagen om  

 opholdstilladelse til ansøgeren efter § 7, indhentes uden  

 ansøgerens samtykke.
 2. I § 9, stk. 6, 1. pkt., ændres »stk. 2,  

 nr. 2,« til: »stk. 2, nr. 2, eller 5,«.
Stk. 7-11. - - - § 33. - - - Stk. 2-10. - - - 3. I § 33 indsættes som stk. 11:
»Stk. 11. Påklages en afgørelse om afslag  

 på en ansøgning om opholdstilladelse efter § 9,  

 stk. 2, nr. 5, til en udlænding fra Kosovoprovinsen i  

 Forbundsrepublikken Jugoslavien eller en beslutning om inddragelse af en  

 sådan opholdstilladelse inden 7 dage efter, at den er meddelt  

 udlændingen, har den pågældende ret til at blive her i  

 landet, indtil klagen er afgjort.« § 46. - - - Stk. 2. Udlændingestyrelsens afgørelser kan,  

 bortset fra de i § 9, stk. 2, nr. 5, § 33, § 42 a,  

 stk. 4, 1. pkt., og stk. 5, § 42 d, stk. 2, og § 53  

 a nævnte afgørelser, påklages til indenrigsministeren.
Stk. 3. - - - 4. I § 46, stk. 2, udgår: »§ 9,  

 stk. 2, nr. 5,«.
 5. I § 46, stk. 2, indsættes som 2.  

 pkt.:
»Udlændingestyrelsens afgørelse om  

 opholdstilladelse efter § 9, stk. 2, nr. 5, til en udlænding  

 med opholdstilladelse i medfør af lov om midlertidig opholdstilladelse  

 til visse personer fra det tidligere Jugoslavien m.v. kan dog ikke  

 påklages til indenrigsministeren.« Bilag 3 Spalte- og sidehenvisninger til Folketingstidende vedrørende  

 behandlingen i Folketinget af den oprindelige lov om midlertidig  

 opholdstilladelse til nødstedte fra Kosovoprovinsen i  

 Forbundsrepublikken Jugoslavien (Kosovonødloven) og den oprindelige  

 udlændingelov samt senere relevante ændringslove Lov nr. 251 af 28. april 1999 om midlertidig opholdstilladelse til  

 nødstedte fra Kosovoprovinsen i Forbundsrepublikken Jugoslavien  

 (Kosovonødloven) (Lovforslag nr.
L 226 af 14. april 1999) Skriftlig fremsættelse den 14. april 1999:
Folketingstidende 1998/1999 Tillæg A s. 5380 Lovforslaget som fremsat:
Folketingstidende 1998/1999 Tillæg A s. 5363 1. behandling den 16. april 1999:
Folketingstidende 1998/1999 FF s. 5562 Betænkning den 22. april 1999:
Folketingstidende 1998/1999 Tillæg B s. 655 2. behandling den 23. april 1999:
Folketingstidende 1998/1999 FF s. 5828 3. behandling den 23. april 1999:
Folketingstidende 1998/1999 FF s. 5861 Lovforslaget som vedtaget:
Folketingstidende 1998/1999 Tillæg C s. 530 Lov nr. 226 af 8. juni 1983 (Udlændingeloven) (Lovforslag nr.
L  

 105 af 20. januar 1983) Skriftlig fremsættelse den 20. januar 1983:
Folketingstidende 1982/83 FF sp. 4502 Lovforslaget som fremsat:
Folketingstidende 1982/83 Tillæg A sp. 2027 1. behandling den 2. februar 1983:
Folketingstidende 1982/83 FF sp. 5316 Betænkning den 27. maj 1983:
Folketingstidende 1982/83 Tillæg B sp. 1935 1. del af 2. behandling den 30. maj 1983:
Folketingstidende 1982/83 FF sp. 12152 Tilføjelse til betænkning den 31. maj 1983:
Folketingstidende 1982/83 Tillæg B sp. 2775 2. del af 2. behandling den 2. juni 1983:
Folketingstidende 1982/83 FF sp. 12587 Tillægsbetænkning den 2. juni 1983:
Folketingstidende 1982/83 Tillæg B sp. 2845 3. behandling den 3. juni 1983:
Folketingstidende 1982/83 FF sp. 12847 Lovforslaget som vedtaget:
Folketingstidende 1982/83 Tillæg C sp. 609 Lov nr. 421 af 1. juni 1994 om ændring af udlændingeloven  

 og lov om midlertidig opholdstilladelse til visse personer fra det tidligere  

 Jugoslavien m.v. (Effektivisering af asylsagsbehandlingen) (Lovforslag nr.
L  

 214 af 2. marts 1994) Skriftlig fremsættelse den 2. marts 1994:
Folketingstidende 1993/94 FF sp. 7345 Lovforslaget som fremsat:
Folketingstidende 1993/94 Tillæg A sp. 7295 1. behandling den 15. marts 1994:
Folketingstidende 1993/94 FF sp. 7681 Betænkning den 5. maj 1994:
Folketingstidende 1993/94 Tillæg B sp. 1257 2. behandling den 10. maj 1994:
Folketingstidende 1993/94 FF sp. 10912 3. behandling den 17. maj 1994:
Folketingstidende 1993/94 FF sp. 11142 Lovforslaget som vedtaget:
Folketingstidende 1993/94 Tillæg C sp. 1049 Lov nr. 34 af 18. januar 1995 om ændring af lov om midlertidig  

 opholdstilladelse til visse personer fra det tidligere Jugoslavien m.v.,  

 udlændingeloven og lov om social bistand (Behandling af  

 asylansøgninger fra personer fra det tidligere Jugoslavien med  

 midlertidig opholdstilladelse m.v.) (Lovforslag nr.
L 86 af 30. november  

 1994) Skriftlig fremsættelse den 30. november 1994:
Folketingstidende 1994/95 FF s. 1189 Lovforslaget som fremsat:
Folketingstidende 1994/95 Tillæg A s. 943 1. behandling den 6. december 1994:
Folketingstidende 1994/95 FF s. 1465 Betænkning den 13. december 1994:
Folketingstidende 1994/95 Tillæg B s. 196 2. behandling den 15. december 1994:
Folketingstidende 1994/95 FF s. 1818 3. behandling den 12. januar 1995:
Folketingstidende 1994/95 FF s. 2125 Lovforslaget som vedtaget:
