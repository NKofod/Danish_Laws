Nr LSF 177 Forslag til Lov om Danmarks tiltrædelse af Edinburgh-Afgørelsen og  

 Maastricht-Traktaten Fremsat af udenrigsministeren (Niels Helveg Petersen) den 9. februar 1993 Vedtaget ved tredjebehandling den 30. marts 1993 Lov nr. 355 af 09/06/1993 § 1. Edinburgh-Afgørelsen af 12. december 1992 med de erklæringer, som er knyttet til denne Afgørelse, godkendes.
 Stk. 2. Danmark kan herefter ratificere Maastricht-Traktaten af 7.  

 februar 1992 om Den Europæiske Union med de protokoller og erklæringer, som  

 er knyttet til denne Traktat.
 § 2. Maastricht-Traktaten har kun betydning for Danmark i det  

 omfang, det følger af denne Traktat med tilhørende protokoller og erklæringer  

 samt af Edinburgh-Afgørelsen med tilhørende erklæringer.
 § 3. Loven træder i kraft ved bekendtgørelsen i Lovtidende.
Oprindeligt fremsat forslag § 1. Edinburgh-Afgørelsen af 12. december 1992 med de erklæringer, som er knyttet til denne Afgørelse, godkendes.
 Stk. 2. Danmark kan herefter ratificere Maastricht-Traktaten af 7.  

 februar 1992 om Den Europæiske Union med de protokoller og erklæringer, som  

 er knyttet til denne Traktat.
 § 2. Maastricht-Traktaten har kun betydning for Danmark i det  

 omfang det følger af denne Traktat med tilhørende protokoller og erklæringer  

 samt af Edinburgh-Afgørelsen, med tilhørende erklæringer.
 § 3. Loven træder i kraft ved bekendtgørelsen i Lovtidende.
Bemærkninger til lovforslaget Almindelige bemærkninger I.
Indledning 1. Den foreslåede lov gør det muligt for Danmark at ratificere  

 Maastricht-Traktaten om Den Europæiske Union, idet Edinburgh-Afgørelsen om  

 visse problemer, som Danmark har rejst vedrørende Traktaten om Den Europæiske  

 Union, samtidig godkendes.
Lovforslaget fremsættes samtidig med to yderligere lovforslag.
Det andet  

 lovforslag vedrører ændring af lov om Danmarks tiltrædelse af De Europæiske  

 Fællesskaber.
Dette lovforslag indeholder bestemmelser om overladelse af  

 beføjelser fra danske myndigheder til EF's institutioner.
Det tredje  

 lovforslag vedrører afholdelse af folkeafstemning om nærværende lovforslag.
Det samlede kompleks om Danmarks tilslutning til Edinburgh-Afgørelsen og  

 Maastricht-Traktaten består således af tre lovforslag.
De tre lovforslag har  

 været drøftet med 7 af Folketingets partier.
Det er forventningen, at de tre  

 lovforslag behandles parallelt, idet ikrafttrædelsen af lovforslaget om  

 ratifikation og af lovforslaget om overladelse af beføjelser afhænger af  

 resultatet af folkeafstemningen, der afholdes i henhold til det tredje  

 lovforslag.
 På baggrund af drøftelserne mellem de politiske partier i Folketinget må  

 det ventes, at det andet lovforslag vil blive vedtaget i Folketinget med et  

 meget betydeligt flertal.
 Hvis et lovforslag, der er omfattet af grundlovens § 20, vedtages af 5/6  

 af Folketingets medlemmer, er det antaget, at der efter grundlovens ordning  

 ikke er mulighed for at afholde en bindende folkeafstemning om det.  

 Lovforslaget er endeligt vedtaget.
For at sikre, at dansk tilslutning til Maastricht-Traktaten ikke sker,  

 uden at der har været afholdt en bindende folkeafstemning herom, har  

 regeringen bl.a. på baggrund af drøftelserne i Folketinget ved Danmarks  

 tiltrædelse til EF i 1972, jfr.
Folketingstidende 1971-72, tillæg B, sp.  

 3054, valgt den fremgangsmåde at dele tiltrædelsesspørgsmålet op i tre  

 samtidig fremsatte lovforslag.
 Det foreliggende lovforslag indebærer, at Maastricht-Traktaten i  

 overensstemmelse med reglerne i grundlovens § 19 kan ratificeres på Danmarks  

 vegne, og at Edinburgh-Afgørelsen godkendes.
Det andet lovforslag angår ændring af lov om Danmarks tiltrædelse af De  

 Europæiske Fællesskaber.
Lovforslaget indebærer, at Maastricht-Traktaten og  

 Edinburgh-Afgørelsen indføjes i § 4 i tiltrædelsesloven.
Efter denne lovs § 2  

 kan beføjelser, som efter grundloven tilkommer Rigets myndigheder, udøves af  

 De Europæiske Fællesskabers institutioner i det omfang det er fastsat i de i  

 lovens § 4 nævnte traktater m.v.
Efter lovens § 3, stk. 1 sættes  

 bestemmelserne i de i lovens § 4 nævnte traktater m.v. i kraft i Danmark i  

 det omfang, de efter fællesskabsretten er umiddelbart anvendelige i Danmark.
Efter grundlovens § 42, stk. 6, kan et ratifikationssamtykke efter  

 grundlovens § 19 undergives en bindende folkeafstemning, hvis samtykket gives  

 ved lov, og hvis det ved særlig lov bestemmes, at en folkeafstemning skal  

 finde sted.
Formålet med det tredje lovforslag er derfor at skabe det retlige  

 grundlag for, at der kan afholdes en bindende folkeafstemning om  

 ratifikationslovforslaget.
2. I lyset af resultatet af folkeafstemningen i Danmark den 2.  

 juni 1992 indkaldte det portugisiske EF-formandskab til et ekstraordinært  

 udenrigsministermøde den 4. juni 1992 i Oslo.
Drøftelsen af situationen efter  

 den danske folkeafstemning resulterede i vedtagelse af den såkaldte  

 Oslo-erklæring.
I denne erklæring tilkendegives det, at  

 ratifikationsprocessen fortsætter som planlagt i de 11 øvrige medlemslande,  

 at genforhandling af Maastricht-Traktaten er udelukket, og at alle muligheder  

 for Danmarks deltagelse i et samarbejde holdes åbne.
 I konklusionerne fra mødet i Det Europæiske Råd i Lissabon den 26.-27.  

 juni 1992 bekræftes Oslo-erklæringens indhold.
I lyset af resultatet af folkeafstemningen i Frankrig den 20. september  

 1992 indkaldte det britiske formandskab til ekstraordinært  

 udenrigsministermøde i New York den 21. september 1992. Drøftelsen af  

 situationen efter den franske folkeafstemning resulterede i vedtagelse af den  

 såkaldte New York-erklæring.
Indholdet af New York-erklæringen fulgte samme  

 linie som de to forudgående vedtagelser.
Samtidig blev det dog besluttet at  

 afholde et ekstraordinært møde i Det Europæiske Råd med henblik på at drøfte  

 reaktionerne på den offentlige debat i medlemslandene om  

 Maastricht-Traktaten.
Dette har ført til konklusioner vedtaget af Det  

 Europæiske Råd om indarbejdelse af åbenhed og nærhed i Fællesskabet.
Den 9. oktober 1992 fremlagde regeringen Hvidbogen om »Danmark og  

 Maastricht-Traktaten«.
Den 30. oktober 1992 opnåedes der enighed imellem  

 7 af Folketingets partier om Memorandum'et »Danmark i Europa«.  

 Dette memorandum er optaget i bemærkningerne til dette lovforslag.
Den 16. oktober 1992 blev det ekstraordinære møde i Det Europæiske Råd  

 afholdt i Birmingham.
På dette møde vedtog medlemslandene den såkaldte  

 Birmingham-erklæring.
Denne erklæring indeholdt en række retningslinier for  

 de videre forhandlinger blandt medlemslandene om åbenhed, nærhed og  

 demokrati.
 Memorandum'et »Danmark i Europa« blev præsenteret af  

 udenrigsministeren over for de øvrige medlemslande ved en rundrejse til  

 samtlige medlemslandes hovedstæder i løbet af november 1992. En første  

 drøftelse blandt samtlige medlemslande fandt sted ved et møde mellem  

 udenrigsministre den 27. november 1992. Forhandlingerne blev videreført ved  

 endnu et møde mellem udenrigsministre den 8. december 1992.
På dette grundlag opnåedes der ved Det Europæiske Råds møde i Edinburgh  

 den 11.-12. december 1992 enighed imellem de 12 medlemslande om en løsning på  

 Danmarks forhold til Maastricht-Traktaten (Edinburgh-Afgørelsen med  

 tilhørende erklæringer) samt om beslutninger vedrørende større åbenhed og  

 nærhed i EF.
Det samlede kompleks betegnes Edinburgh-aftalen.
En redegørelse  

 herfor følger nedenfor under pkt.
II.
3. I tilknytning til lovkomplekset har 7 af Folketingets partier  

 indgået en politisk aftale.
Denne aftale indebærer enighed om, at Danmarks  

 holdning til fire hovedelementer i Maastricht-Traktaten:
- Borgerskab, - Den Økonomiske og Monetære Union, - Fælles forsvarspolitik og fælles forsvar, - Retlige og indre anliggender fastlægges ved folkeafstemningen den 18. maj 1993 og de 7 partier er enige  

 om, at den kun kan ændres gennem en ny folkeafstemning.
 4. I tilknytning til lovkomplekset er 7 af folketingets partier  

 enige om, at Danmarks tilslutning til Edinburgh-Afgørelsen og  

 Maastricht-Traktaten bør medføre konsekvenser for folketingets arbejdsformer  

 for at sikre større åbenhed.
II.
Redegørelse for Edinburgh-Aftalen og Maastricht-Traktaten Det europæiske samarbejde har udviklet sig siden afslutningen af den 2.  

 verdenskrig i 1945. Det har ført til en lang række traktater, hvoraf  

 Maastricht-Traktaten er den seneste.
EF startede i virkeligheden i 1950. Det blev med forslaget til Kul- og  

 Stålfællesskabet i 1952 nedfældet i den såkaldte Paris-Traktat.
Den 1. januar  

 1958 blev dette samarbejde udbygget i form af Rom-Traktaten.
Begge traktater  

 tilsigtede at skabe et snævert internationalt samarbejde baseret på  

 traktater.
Disse traktater fastlagde nøje samtlige deltagende landes  

 rettigheder og pligter.
Den grundlæggende tanke var at sammenlægge en del af  

 medlemslandenes selvbestemmelse for at træffe beslutninger i fællesskab og  

 ikke enkeltvis.
Hermed var der sikkerhed for, at beslutninger taget af et  

 enkelt land ikke kom andre medlemslande til skade.
Ideen var, at beslutninger  

 i fællesskab ville gavne samtlige deltagende lande.
Denne sammenlægning af  

 selvbestemmelse er efterhånden blevet betegnet overstatslig.
Det skyldes, at  

 det bærende princip netop går ud på at overdrage evnen til at træffe  

 beslutninger til en international institution som for eksempel EF.
Den 7. februar 1992 blev Maastricht-Traktaten undertegnet.
Traktaten er  

 blevet suppleret med Edinburgh-aftalen indgået den 12. december 1992 af EF's  

 stats- og regeringschefer forsamlet i Det Europæiske Råd.
Tilsammen udgør  

 Maastricht-Traktaten og Edinburgh-aftalen en præcisering af Danmarks stilling  

 overfor det samarbejde, som har udviklet sig siden 1952 med Rom-Traktaten som  

 det bærende element.
Edinburgh-aftalen udgør en løsning på den situation, der  

 forelå efter folkeafstemningen den 2. juni 1992. Dette kommer direkte til  

 udtryk i Edinburgh-aftalen ved en henvisning til folkeafstemningen.
Maastricht-Traktaten er i flere henseender udtryk for nytænkning i forhold  

 til de tidligere indgåede traktater herunder Rom-Traktaten.
Det kommer  

 navnlig til udtryk ved at EF-landene har udarbejdet en traktat, der omfatter  

 alle de områder, der samarbejdes om.
En del af de vedtagne ændringer bygger på samme grundprincip, som opstod,  

 da Kul- og Stålfællesskabet blev oprettet i 1952 og da Rom-Traktaten trådte i  

 kraft i 1958. Det drejer sig om det overstatslige princip, d.v.s.  

 medlemslandene sammenlægger en del af deres selvbestemmelse for at handle i  

 fællesskab og ikke hver for sig.
Dette er tilfældet for de afsnit af  

 Rom-Traktaten, som ændres.
Det gælder også for afsnittet om Den Økonomiske og  

 Monetære Union.
Derimod er Maastricht-Traktatens afsnit om den fælles udenrigs- og  

 sikkerhedspolitik og om retlige og indre anliggender af mellemstatslig  

 karakter, altså et mere traditionelt internationalt samarbejde uden  

 overstatslige institutioner.
Der er dog for så vidt angår afsnittet om  

 retlige og indre anliggender tilvejebragt mulighed for at overføre  

 samarbejdsområder fra det mellemstatslige samarbejde til samarbejdet omfattet  

 af Rom-Traktatens principper.
En sådan overførsel skal ske med enstemmighed i  

 Rådet og skal i givet fald efterfølgende vedtages af medlemslandene i  

 overensstemmelse med deres forfatningsmæssige bestemmelser.
Maastricht-Traktaten indebærer kun i beskedent omfang bestemmelser med  

 virkning for medlemslandene straks efter Traktatens ikrafttræden.
Traktaten  

 kan siges at være bygget op omkring tre elementer.
For det første en række principper, der indbygges i den nye Traktat.
Der  

 er tale om principper, som ikke eller kun delvist var indbygget i  

 Rom-Traktaten.
 For det andet beslutninger, som straks træder i kraft.
For det tredje generelle beslutninger, der træder i kraft på et senere  

 tidspunkt.
Ikrafttræden sker som hovedregel efter vedtagelse med  

 enstemmighed.
Edinburgh-aftalen er indgået mellem EF's tolv stats- og regeringschefer i  

 Det Europæiske Råd.
De tolv medlemslande har hermed fastlagt Danmarks status  

 over for Maastricht-Traktaten på de i Edinburgh-aftalen indeholdte punkter.
Edinburgh-aftalens centrale elementer er indeholdt i en folkeretligt  

 bindende aftale, nemlig en afgørelse truffet af stats- og regeringscheferne  

 forsamlet i Det Europæiske Råd.
Denne afgørelse er retligt bindende som en  

 traktat indgået af suveræne stater.
Den er derfor ikke blot en EF-retsakt og  

 kan derfor ikke på samme måde som retsakter udstedt af EF's institutioner  

 efterprøves ved EF-domstolen.
Skulle der derimod opstå en konkret sag, som  

 gør det relevant, skal Edinburgh-Afgørelsen i givet fald indgå i vurderingen,  

 når Maastricht-Traktaten fortolkes og anvendes.
Dette gælder  

 EF-institutionerne, også EF-Domstolen.
 Da der er tale om en folkeretligt bindende aftale foreligger den mulighed,  

 at en eventuel uenighed om Afgørelsens fortolkning mellem de regeringer, som  

 har indgået den vil kunne forelægges den internationale domstol i Haag.
 Det ligger til grund for den danske ratifikation af Maastricht-Traktaten,  

 at Edinburgh-Afgørelsen er retligt bindende.
 Edinburgh-aftalen slår fast, at EF-samarbejdet består af uafhængige og  

 suveræne stater, som frit har besluttet, at de i overensstemmelse med de  

 eksisterende Traktater i fællesskab vil udøve visse af deres beføjelser.
 Det fremgår endvidere, at Edinburgh-aftalen har til formål at løse særlige  

 problemer, som Danmark har rejst i sit memorandum af 30. oktober 1992. Denne  

 formulering viser, at alle tolv medlemslandes stats- og regeringschefer har  

 haft kendskab til det danske memorandum af 30. oktober 1992, og at dette  

 memorandum var grundlaget for forhandlingerne.
 Det danske memorandum, som er udtryk for en ny og langsigtet dansk  

 EF-politik, har følgende indhold:
»Danmark i Europa A.
Indledende bemærkninger.
Det danske nej til EF-unionen den 2. juni 1992 var udtryk for, at et  

 flertal af danskere ikke ønsker Europas forenede Stater.
Det var derimod ikke  

 et nej til EF-medlemskabet eller til europæisk samarbejde.
 Med afstemningsresultatet 50,7% nej-stemmer og 49,3% ja-stemmer stilles  

 der krav til de politiske partier om at formulere et nationalt kompromis, der  

 kan forene befolkningen om Danmarks deltagelse i det fortsatte EF-samarbejde.
Europa har brug for et forpligtende samarbejde.
Det er forudsætningen for  

 en europæisk fremgang, hvor fred, beskæftigelse og miljø skal sættes i  

 højsædet.
EF er den naturlige ramme for dette samarbejde.
Målet er, at EF skal  

 omfatte alle de europæiske demokratier.
 Danmark skal ikke isoleres, men spille en aktiv rolle i Europas fortsatte  

 udvikling.
 Et nationalt kompromis danner samtidig udgangspunkt for en ny diskussion i  

 befolkningen om en mere fremadrettet Europapolitik.
 I denne sammenhæng er følgende målsætninger vigtige:
- EF skal demokratiseres, bl.a. så der bliver større åbenhed og  

 gennemskuelighed i EF's beslutningsproces.
Samtidig skal den danske  

 EF-beslutningsproces ændres så Folketingets medlemmer og befolkningen i  

 højere grad inddrages.
 - Det europæiske samarbejde skal være mere åbent og fleksibelt, således at  

 EFTA-landene samt de central- og østeuropæiske lande i højere grad inddrages  

 i samarbejdet.
Der vil i Danmark blive afsat midler til et permanent bredt anlagt  

 oplysningsarbejde om Europa.
Folkelige organisationer og bevægelser må  

 inddrages i dette arbejde.
B.
Dansk udspil overfor de øvrige medlemslande.
 1. Spørgsmål af fælles interesse.
Det europæiske samarbejde må være i overensstemmelse med folkenes  

 velbegrundede ønske om at kunne følge med i og aktivt deltage i de  

 demokratiske beslutninger.
Derfor må de enkelte landes argumenter og  

 afstemninger i Ministerrådet være offentlige.
Dette må også gælde kommende  

 regeringskonferencer.
 Der må arbejdes på at skabe offentlighed i forvaltningen, ligesom  

 EF-forslag må foreligge på samtlige sprog før de gøres til genstand for  

 substansbehandling.
 De nationale parlamenter bør inddrages stærkere i samarbejdet med  

 EF-institutionerne, og deres indbyrdes samarbejde må udbygges.
 Europa-Parlamentets mulighed for at udøve effektiv kontrol med  

 EF-institutionernes administration og forvaltning må forstærkes.
Der må være en klarere arbejdsdeling mellem EF og medlemslandene.
Det må  

 defineres hvilke politiske områder, der skal forblive nationale anliggender.  

 Det gælder f.eks. sundhedspolitik, national kulturpolitik samt uddannelsernes  

 indhold og opbygning.
EF skal ikke bevæge sig ind på områder, der bedre eller  

 lige så godt varetages af det enkelte land.
 Der er ikke brug for de EF-regler, der lægger op til en bureaukratisk og  

 alt for detaljeret styring.
Det må sikres, at EF's reguleringer så vidt muligt har rammekarakter,  

 således at medlemslandene kan fylde dem ud med konkrete regler, der stemmer  

 overens med de særlige nationale forudsætninger.
Det indebærer tillige at  

 brugen af forordninger begrænses.
 For Danmarks vedkommende har det afgørende betydning at bevare  

 aftalesystemets styrke på det danske arbejdsmarked.
 EF's retsregler på arbejdsmarkedsområdet (den sociale dimension) må have  

 karakter af mindstekrav til sikring af lønmodtagernes rettigheder.
 Nærhedsprincippet bør her anvendes til at klargøre og justere EF-reglerne,  

 således at der i højere grad tages hensyn til de forskellige traditioner og  

 organisationsformer i de enkelte medlemslande.
Som retsprincip og som politisk rettesnor vil nærhedsprincippet spille en  

 vigtig rolle for Fællesskabets fremtidige udformning.
Det lægger op til en  

 hensigtsmæssig afgrænsning af Fællesskabets og medlemsstaternes opgaver og  

 skal derfor respekteres af fællesskabsorganerne på alle Fællesskabets  

 aktivitetsområder.
 Det må samtidig sikres, at klart grænseoverskridende problemer som f.eks.  

 miljø fastholdes på fællesskabsplan.
Miljøpolitikken må bygge på bindende mindstekrav til miljøbeskyttelse på  

 et stadigt stigende niveau.
Der må udarbejdes en handlingsplan (hvidbog) om  

 EF's arbejde for at styrke miljøindsatsen.
 Danmark vil arbejde for at flest mulige afgørelser vedrørende  

 minimumsbestemmelser i miljøpolitikken tages ved kvalificeret flertal.
 Danmark vil endvidere i den konkrete udformning af retsakter arbejde for,  

 at medlemslandene ikke kan tvinges til at gennemføre bestemmelser, der fører  

 til lavere miljøbeskyttelseskrav.
Det indre marked må fastholdes og forbedres.
Sker det ikke, er der  

 betydelig risiko for tilbagefald til protektionisme og egoistisk økonomisk  

 politik.
Begge dele vil ødelægge mulighederne for bedre beskæftigelse og  

 økonomisk fremgang.
Skal mulighederne i EF-landenes økonomiske samarbejde udnyttes  

 tilfredsstillende, må EF i praksis gøre bekæmpelse af arbejdsløsheden til et  

 afgørende mål for fællesskaberne.
Der må tages initiativ til en forstærket,  

 samordnet indsats for at øge beskæftigelsen i Europa.
 Det må udtrykkelig fastslås, at Danmark selv bestemmer sin sociale  

 standard og sin fordelingspolitik.
 2. Spørgsmål af særlig interesse for en aftale for Danmark.
 I konsekvens af resultatet af folkeafstemningen 2. juni bortfaldt  

 lovforslaget om Danmarks tiltrædelse af Maastricht-Traktaten.
 Danmark og de øvrige 11 lande, der har underskrevet denne traktat, står  

 herefter overfor et reelt problem, der kun kan løses af alle 12 lande i  

 fællesskab.
 En aftale for Danmark skal respektere udfaldet af folkeafstemningen.
 Aftalen skal være udtryk for reelle indholdsmæssige ændringer i forhold  

 til det grundlag, der blev forkastet 2. juni.
 Danmark må derfor i forhold til unionsmålsætningen - som den fremgår af  

 Fælles Bestemmelser - præcisere, at EF-samarbejdet består af stater, som i  

 henhold til de grundlæggende traktater frit har besluttet i fællesskab at  

 udøve visse af deres kompetencer.
 Den fælles udøvelse af kompetence har som sin selvfølgelige forudsætning,  

 at Danmark er en uafhængig stat, således som denne status er defineret i den  

 danske grundlov, og således som den udøves gennem de institutioner,  

 folketing, regering, domstole og kongehus, der er forankrede i grundloven.
 I sammenhæng med denne præcisering af målsætningen for Danmarks deltagelse  

 i samarbejdet må en aftale indebære:
 - Danmark holder sig udenfor den såkaldte forsvarspolitiske dimension, der  

 indebærer medlemskab af Vestunionen samt fælles forsvarspolitik eller fælles  

 forsvar.
- Danmark holder sig udenfor den fælles mønt og de krav til den økonomiske  

 politik, der er knyttet til 3. fase af Den Økonomiske-Monetære Union.
Men  

 Danmark tillægger det stor betydning at deltage i valutasamarbejdet, som det  

 er udformet i EMS'en, og således som det videreføres i 2. fase.
Danmark må -  

 også når andre EF-lande eventuelt går over i 3. fase - deltage i et nært  

 valutasamarbejde i EF.
Danmark skal således bevare sine nationale beføjelser  

 i finans- og pengepolitikken - herunder lovgivningen om Danmarks  

 Nationalbank.
- Danmark skal ikke være forpligtet i forhold til unionsborgerskabet.
Men  

 Danmark vil for herboende EF-borgere opretholde valgret og valgbarhed til  

 kommunalvalgene og indføre begge dele til Europaparlamentsvalg.
- Danmark kan ikke godtage suverænitetsafgivelse på det retlige- og  

 politimæssige område, men kan deltage på det hidtidige mellemstatslige  

 grundlag.
Det betyder, at Danmark for sit vedkommende ikke kan støtte, at  

 dele af søjle 3 overføres til det overnationale samarbejde i søjle 1.
 - I konsekvens heraf får unionsmålsætningen, som den fremgår af Fælles  

 Bestemmelser i Maastricht-Traktaten ikke virkning for Danmark på de  

 ovenstående punkter.
Den danske aftale må være retlig bindende for alle 12 EF-lande og være  

 uden tidsbegrænsning.
Til gengæld vil Danmark ikke modsætte sig, at andre  

 medlemslande på et eller flere af ovenstående områder går videre i  

 samarbejdet.
 Aftalens nærmere juridiske form fastlægges i de kommende forhandlinger.
 Danmark ønsker i forbindelse med en dansk aftale at gøre det klart, at  

 Danmark i øvrigt deltager fuldt ud i EF-samarbejdet.
 Ny folkeafstemning afholdes, når der foreligger et resultat, som  

 Folketinget kan anbefale.
 Det under punkt B anførte udgør Danmarks udspil til en løsning af  

 spørgsmålene om Maastricht-Traktaten og Danmarks situation.
C.
Danske holdninger ved drøftelserne på Det Europæiske Råds møder om  

 udvidelse.
 Det er vigtigt, at forhandlingerne om optagelse af nye medlemslande  

 fra EFTA-landekredsen fremskyndes mest muligt.
 Den nuværende traktat indeholder en balance mellem de store og små  

 medlemslandes indflydelse (stemmevægt m.v.). Denne balance bør fastholdes.  

 Det gælder også når Fællesskabet udvides med en række EFTA-lande.
Danmark vil fuldt ud leve op til sine finansielle forpligtelser i  

 Fællesskabet.
Det gælder også forpligtelser, der sigter på at styrke den  

 økonomiske aktivitet og miljøindsatsen i de dårligst stillede egne af  

 Fællesskabet.
 Ligeledes bør Danmark opfordre til, at man allerede nu forstærker den  

 løbende kontakt med Polen, Tjekkoslovakiet og Ungarn for at bane vej for  

 medlemskab.
 Det danske nej har sat en positiv proces igang: Der er sket et gennembrud  

 i regeringernes og EF-institutionernes forståelse for det folkelige krav om  

 demokrati, åbenhed, nærhed og respekt for det enkelte lands særpræg.
 Birmingham-erklæringens princip om, at EF må respektere de enkelte  

 nationers historie, kultur og traditioner må også gælde for de nye  

 ansøgerlande og komme til udtryk i vilkårene for deres medlemskab.
 Variationerne i alle 12 medlemslandes ratifikationsgrundlag er udtryk for  

 den fleksibilitet, som naturligt må komme ansøgerlandene til gode i deres  

 bestræbelser for at få imødekommet nationale ønsker under  

 optagelseforhandlingerne.
 Det er et afgørende perspektiv for Danmark at fremme en udvikling af det  

 nordiske samarbejde også i en bredere europæisk ramme.
Skal dette lykkes, må der for det første opnås en aftale om Danmarks  

 fortsatte deltagelse i EF-samarbejdet.
Dernæst må de nordiske lande i  

 forlængelse heraf opnå aftaler om medlemskab, som viser det fornødne hensyn  

 til deres særlige forudsætninger.
 Danmark må arbejde aktivt for, at dette samlede perspektiv for Norden i  

 Europa kan blive virkelighed.
Under det danske formandskab bør der tages initiativ til en bredt anlagt  

 konference om udviklingsperspektiverne i det europæiske samarbejde.« Edinburgh-aftalen koncentrerer sig om de spørgsmål, som Danmark har rejst  

 i pkt.
B i sit memorandum ovenfor.
For det første præciseres det, at unionsborgerskab i Maastricht-Traktaten  

 giver statsborgere i medlemslandene yderligere rettigheder og yderligere  

 beskyttelse.
Der er derimod ikke tale om, at unionsborgerskab træder i stedet  

 for nationalt statsborgerskab.
De to ting har intet med hinanden at gøre.  

 Danmark er ikke forpligtet af Maastricht-Traktatens bestemmelser til at  

 indrømme andre landes statsborgere rettigheder, som falder under begrebet  

 nationalt statsborgerskab.
 For det andet venter Danmark ikke til 1996 med at tage stilling til  

 spørgsmålet om Danmarks deltagelse i Den Økonomiske og Monetære Unions tredje  

 fase (fælles mønt). Danmark meddeler allerede ved Maastricht-Traktatens  

 ikrafttrædelse, at Danmark ikke vil deltage i Den Økonomiske og Monetære  

 Unions tredje fase.
 For det tredje deltager Danmark ikke i udarbejdelse og gennemførelse af  

 afgørelser og aktioner inden for unionen, som har indvirkning på  

 forsvarsområdet; men Danmark vil ikke hindre at der udvikles et snævrere  

 samarbejde mellem medlemsstater på dette område.
 For det fjerde deltager Danmark i det retlige samarbejde på det grundlag  

 (d.v.s. mellemstatsligt samarbejde), der findes i Maastricht-Traktaten.
For det femte siges endeligt i en dansk sluterklæring, som de øvrige  

 medlemslande tager til efterretning, at Edinburgh-aftalen er resultatet af  

 den danske folkeafstemning den 2. juni 1992. For Danmarks vedkommende skal  

 Maastricht-Traktatens målsætninger på de fire ovennævnte områder forstås på  

 baggrund af Edinburgh-aftalen.
Det betyder, at Danmark ikke deltager i den  

 udbygning og styrkelse, der vil kunne følge af Unionsmålsætningen (artikel B)  

 på de 4 områder, der er nævnt i Edinburgh-Afgørelsens afsnit A-D.
Det  

 tilføjes, at Edinburgh-aftalen er forenelig med Maastricht-Traktaten og ikke  

 sætter spørgsmålstegn ved dens målsætning.
Disse formuleringer gør det klart,  

 at Edinburgh-aftalen ikke strider mod hverken Maastricht-Traktaten eller  

 andre EF-traktater herunder Rom-Traktaten, men fastlægger Danmarks status  

 overfor udvalgte dele af Maastricht-Traktaten.
For at tydeliggøre forpligtelser og navnlig hvilke forpligtelser, der ikke  

 følger af Maastricht-Traktaten, siges det udtrykkeligt, at det enkelte  

 medlemsland kan føre sin egen fordelingspolitik samt opretholde eller  

 forbedre sin sociale standard.
Det slås også fast, at medlemslandene kan  

 opretholde eller indføre strengere beskyttelsesregler, som er forenelige med  

 EF-Traktaten, på bl.a. miljøområdet og arbejdsmiljøområdet.
Edinburgh-aftalen er knyttet til Maastricht-Traktaten.
Det forklarer, at  

 dens varighed svarer til Maastricht-Traktatens varighed.
I henhold til  

 artikel Q gælder Maastricht-Traktaten for ubegrænset tid.
Der forudses en  

 regeringskonference indkaldt til 1996 for at drøfte en ændring eller  

 tilføjelse af Maastricht-Traktaten.
Fører disse drøftelser til en ændret  

 traktat vil dette kræve dansk tilslutning og efterfølgende behandling i  

 Folketinget i henhold til grundlovens bestemmelser.
Fører de derimod ikke til  

 ændringer opretholdes Maastricht-Traktaten og dermed tillige  

 Edinburgh-aftalen i deres foreliggende udgave.
Hverken Maastricht-Traktaten  

 eller Edinburgh-aftalen kan ændres uden dansk tilslutning.
Proceduren i  

 Danmark herunder behandling i Folketinget og spørgsmålet om en ny  

 folkeafstemning fastlægges af Danmark selv i overensstemmelse med grundlovens  

 bestemmelser.
Endelig indeholder Edinburgh-aftalen en henvisning til spørgsmålene om  

 åbenhed og nærhed, som Danmark i løbet af andet halvår 1992 tillagde stor  

 betydning under drøftelser forud for mødet den 11.-12. december 1992 i  

 Edinburgh.
Disse emner blev allerede behandlet på mødet den 16. oktober 1992  

 i Det Europæiske Råd i Birmingham, som lagde op til beslutningerne på mødet i  

 Edinburgh.
I forhold til åbenhed indebærer Edinburgh-aftalen tre hovedtyper af  

 initiativer: adgang til Rådets arbejde, oplysninger om Rådets rolle og  

 forenkling af EF-lovgivning.
Med hensyn til adgangen til Rådets arbejde  

 bestemmes, at der skal afholdes åbne orienterende debatter om relevante  

 arbejdsprogrammer for formandskabet eller Kommissionen både i Rådet  

 (udenrigsministre) og i Rådet (økonomi og finans).
Enhver medlemsstat eller Kommissionen kan stille forslag om åbne debatter  

 om væsentlige EF-spørgsmål, og sådanne debatter bør afholdes regelmæssigt.  

 Det samme gælder i forhold til EF-lovgivning, hvor nye betydningsfulde  

 forslag kan gøres til genstand for en åben indledende debat.
Rådet træffer i  

 hvert konkret tilfælde afgørelse herom med enstemmighed.
 Når der finder formelle afstemninger sted i Rådet skal  

 afstemningsresultatet og eventuelle stemmeforklaringer offentliggøres.
Det er understreget i Edinburgh-aftalen, at processen med at åbne Rådets  

 arbejde fortsætter.
Beslutningerne om adgang til Rådets arbejde vil blive  

 taget op til genovervejelser i 1994.
 Hvad angår oplysninger om Rådets rolle, lægges der i Edinburgh-aftalen  

 navnlig vægt på gennem en række konkrete initiativer at forbedre pressens  

 adgang til oplysninger om de spørgsmål, Rådet behandler og at forbedre Rådets  

 informationsvirksomhed.
 I forhold til forenkling af EF-lovgivningen fremhæves nødvendigheden af at  

 gøre EF-regler mere let forståelige og let tilgængelige.
 Med hensyn til nærhed indebærer Edinburgh-aftalen, at der fastlægges en  

 række grundlæggende principper, retningslinier og procedurer for  

 gennemførelsen af nærhedsprincippet.
De grundlæggende principper har karakter af en analyse af  

 Maastricht-Traktatens bestemmelser om nærhed.
Det slås her fast, at  

 Fællesskabet kun handler på de områder, hvor det er tillagt beføjelser,  

at Fællesskabet kun handler på de områder, hvor et mål bedre kan  

 opfyldes af EF end af den enkelte medlemsstat, og at de midler,  

 Fællesskabet anvender, skal stå i et rimeligt forhold til målet.
Der fastlægges endvidere de retningslinier, der skal følges, når det  

 undersøges, om et konkret forslag er i overensstemmelse med  

 nærhedsprincippet.
Disse retningslinier skal bruges til at belyse og  

 underbygge, at der er tale om fordele ved at Fællesskabet handler.
Endvidere  

 omfatter retningslinierne en række krav til den form for EF-regler, der  

 benyttes.
 Endelig indebærer Edinburgh-aftalen procedurer for nærhedsprincippets  

 anvendelse.
For Rådets vedkommende vil nærhedsprincippet være en del af behandlingen  

 af alle konkrete sager.
Enhver medlemsstat kan forlange spørgsmålet om  

 nærhedsprincippets overholdelse drøftet i Rådet.
Kommissionen vil konsultere medlemslandene i videre omfang end hidtil, før  

 den stiller forslag.
Kommissionen vil endvidere begrunde konkrete  

 initiativers betydning i forhold til nærhedsprincippet.
Endelig vil  

 Kommissionen hvert år forelægge Rådet, Europa-Parlamentet og Det Europæiske  

 Råd en rapport om nærhedsprincippets anvendelse.
 Hvad angår Europa-Parlamentet vil der ifølge Edinburgh-aftalen snarest  

 blive indledt forhandlinger om en aftale mellem Europa-Parlamentet, Rådet og  

 Kommissionen om alle tre institutioners anvendelse i praksis af  

 nærhedsprincippet, en såkaldt interinstitutionel aftale.
 Edinburgh-aftalens enkelte elementer vil blive yderligere belyst nedenfor  

 i forbindelse med beskrivelsen af Maastricht-Traktatens indhold.
Principper Nedenfor følger en kort gennemgang af de centrale principper i  

 Maastricht-Traktaten.
Fremstillingen koncentrerer sig om de principper, der  

 enten udgør en nydannelse eller er blevet styrket.
Nærhedsprincippet (subsidiaritetsprincippet) Nærhedsprincippet beskrives klarest i den del af Maastricht-Traktaten, der  

 vedrører ændring af Rom-Traktaten.
Det sker med følgende ordlyd:
 »På de områder, som ikke hører ind under dets enekompetence, handler  

 Fællesskabet, i overensstemmelse med subsidiaritetsprincippet, kun hvis og i  

 det omfang målene for den pågældende handling ikke i tilstrækkelig grad kan  

 opfyldes af Medlemsstaterne og derfor, på grund af den påtænkte handlings  

 omfang eller virkninger, bedre kan varetages på fællesskabsplan«.
»Fællesskabet handler kun i det omfang, det er nødvendigt for at nå  

 denne Traktats mål.« Dette princip udstrækkes til den samlede Traktat, idet det i slutningen af  

 art.
B, som gælder for Maastricht-Traktaten som helhed, siges:
»Unionens mål skal gennemføres som foreskrevet i denne Traktat ....  

 under iagttagelse af subsidiaritetsprincippet som defineret i art. 3 B i  

 Traktaten om oprettelse af Det Europæiske Fællesskab.« Betegnelsen nærhedsprincippet fremgår af Traktatens første artikel, hvori  

 det som en retningspil for den langsigtede tendens i samarbejdets udvikling  

 siges, at:
»Denne Traktat udgør en ny fase i processen hen imod en stadig  

 snævrere union mellem de europæiske folk, i hvilken beslutningerne træffes så  

 nært på borgerne som muligt.« Som andre principper vil nærhedsprincippet skulle udvikle sig i praksis.  

 Det er dog muligt at tegne et billede af det nye princips betydning, herunder  

 hvad det må antages at betyde for de enkelte institutioner og dermed for  

 virksomheder og borgere i Fællesskabet.
Nærhedsprincippet begrænser EF-institutionernes virkefelt.
Det fremgår  

 klart af teksten, at der kun skal laves EF-regler, hvis det ikke er  

 tilstrækkeligt at basere sig på nationale (eller regionale) løsninger.
Nærhedsprincippet indebærer en ny pligt for alle institutioner, især de  

 institutioner, som er inddraget i lovgivningsprocessen.
Det betyder, at disse  

 institutioner og hver enkelt medlem af institutionerne (ministre, medlemmer  

 af Kommissionen, medlemmer af Parlamentet, medlemmer af Regionsudvalget og  

 medlemmer af Det Økonomiske og Sociale Udvalg) i hvert enkelt tilfælde vil  

 have pligt til at overveje, om der er behov for en EF-retsakt for at opfylde  

 det ønskede formål.
Der skal foretages en vurdering af, om en EF-bestemmelse er  

 »bedre« end en national regulering for at opfylde formålet.
Der er  

 i virkeligheden tale om, at det princip, som blev indført med Fællesakten i  

 1986 for miljøområdet (EØF-Traktatens art. 130 R, stk. 4) udstrækkes til at  

 finde generel anvendelse på hele Traktatens område.
Denne udvidelse til at  

 omfatte hele Traktatens anvendelsesområde ledsages af en uddybning for dermed  

 at give nærhedsprincippet større betydning.
Der kan nævnes to punkter, hvor  

 princippet er blevet gjort klarere i forhold til den tidligere formulering.
EF skal kun udstede retsakter, når målsætningen for den pågældende  

 handling »ikke i tilstrækkelig grad« kan opfyldes på nationalt  

 plan, og derfor »bedre« kan gennemføres på fællesskabsplan.
Der er  

 ikke brugt mere vidtgående formuleringer, f.eks. at formålet »ikke kan  

 opfyldes« eller »ikke fuldt ud kan opfyldes« på nationalt  

 plan.
Heri ligger en tydeliggørelse af nærhedsprincippet: Regulering på  

 nationalt (eller regionalt) plan er »godt nok«, selv om målet ikke  

 fuldt og helt kan opnås på denne måde.
Det andet punkt findes i formuleringen, at Fællesskabet kun handler,  

 »hvis og i det omfang« formålet ikke i tilstrækkeligt omfang kan  

 nås med nationale skridt.
Det betyder, at det ikke er nok at vurdere, om et  

 område eller et emne »bedre« kan løses på fællesskabsplan.
Det skal  

 yderligere vurderes, om den pågældende EF-retsakts bredde og detailgrad er  

 retfærdiggjort efter nærhedsprincippet.
Nærhedsprincippet har således med  

 tilføjelsen af ordene »i det omfang« fået en præcisering, som  

 viser, at der også i enkelthederne skal foretages en vurdering (en slags  

 proportionalitetsbetragtning).
I første omgang skal de institutioner, som er involveret i udarbejdelse af  

 retsakter respektere nærhedsprincippet.
Kommissionen fremsætter forslag til  

 EF-retsakter.
I første omgang er det derfor Kommissionen, der skal vurdere,  

 om en EF-retsakt er »bedre«, og om den er bedre »i det  

 omfang«.
Herefter er det op til Rådet som den institution, der træffer  

 beslutninger i den konkrete sag, at vurdere, om en EF-retsakt er  

 »bedre« og bedre »i det omfang«.
Anfægtes det udøvede  

 skøn, må institutionerne være indstillet på at forsvare den valgte  

 fremgangsmåde ved Domstolen, hvis der anlægges sag af en medlemsstat, en  

 virksomhed eller en borger.
I forbindelse med Rådets beslutninger tages der stilling til, om  

 nærhedsprincippets betingelser for forslagets vedtagelse er opfyldt.
Rådet  

 tager stilling efter de regler, som iøvrigt gælder på det pågældende område;  

 i mange tilfælde med kvalificeret flertal.
Det betyder, at medlemslandenes  

 vurderinger i den konkrete sag sammenvejes efter de kendte afstemningsregler.
Domstolen kan kun komme ind som den sidste instans.
I overensstemmelse med  

 Domstolens almindelige rolle i samarbejdet er det principielt denne  

 institution, som skal tage stilling til, om de øvrige institutioner ved  

 udformning af retsakter anlægger for vidtgående vurderinger af, hvad der er  

 »bedre« at regulere på fællesskabsplan.
Nærhedsprincippet gælder på alle områder, som ikke hører ind under EF's  

 enekompetence (områder, hvor Fællesskabet alene har myndighed). Princippet  

 gælder f.eks. ikke på de områder, hvor kun EF kan indgå aftaler med  

 tredjelande (typisk handelspolitiske spørgsmål). Princippet kan heller ikke  

 finde anvendelse i spørgsmål, som vedrører Fællesskabet selv, f.eks.
EF's  

 budget.
Princippet er derimod anvendeligt på alle områder, hvor det giver mening  

 at afgøre, om en national regulering er bedre, og hvor gennemførelse skal ske  

 ved nationale regler.
Princippet vil således finde anvendelse på langt de  

 fleste områder, landbrug, fiskeri, økonomisk politik, industripolitik,  

 arbejdsmarkedsforhold, miljøpolitik, uddannelse, sundhed og kultur, forskning  

 og udvikling etc.
Hertil kommer, at princippet også gælder for samarbejdet  

 inden for udenrigs- og sikkerhedspolitik samt retlige og indre anliggender.
 Inden for samarbejdet om arbejdsmarkedsforhold kommer nærhedsprincippet  

 også til udtryk på den måde, at et medlemsland kan vælge at overlade til  

 arbejdsmarkedets parter at gennemføre EF-direktiver på nationalt plan.
 Netop fordi institutionerne kun kan handle inden for de i Traktaten givne  

 rammer, består der en begrundelsespligt for institutionerne også med hensyn  

 til anvendelse af nærhedsprincippet.
Ansvaret for skønnet ligger hos de EF-institutioner, der udarbejder  

 retsakter.
Spørgsmål om den korrekte anvendelse af princippet kan rejses i  

 alle for den enkelte sag relevante fora: Kommissionen, Rådet, Parlamentet,  

 Det Økonomiske og Sociale Udvalg og Regionsudvalget.
Hvis en konkret sag  

 giver anledning til prøvelse ved Domstolen, kan bl.a. medlemslandene afgive  

 indlæg.
Formandskabets konklusioner fra mødet i Edinburgh i Det Europæiske Råd  

 lægger op til en fortsat proces om indbygning af nærhedsprincippet i EF's  

 arbejde.
Denne proces begynder allerede i første halvår 1993, d.v.s. før  

 Maastricht-Traktatens ikrafttrædelse.
Princippets fulde gennemførelse  

 forudsætter ikrafttrædelse af Maastricht-Traktaten.
Konklusionerne fra mødet i Edinburgh indeholder tre hovedelementer: For  

 det første nogle principper for nærhed.
Dernæst nogle retningslinier for,  

 hvornår nærhed skal have indflydelse på EF's lovgivningsproces.
For det  

 tredje procedurer fortrinsvis i Rådet, men også omfattende Kommissionen, for  

 at sikre nærhedsprincippets indarbejdelse i EF's retsakter.
Legalitetsprincippet Legalitetsprincippet kommer til udtryk i EØF-Traktaten ved formuleringen  

 »Hver institution handler inden for rammerne af de beføjelser, som er  

 tillagt den ved denne Traktat.« Denne formulering fastholdes i  

 Maastricht-Traktaten.
Legalitetsprincippet er gentaget i det første afsnit af bestemmelsen  

 vedrørende nærhedsprincippet.
Der er to nydannelser.
For det første er det  

 Fællesskabet som helhed, og ikke kun dets institutioner, der skal respektere  

 princippet.
For det andet skal Fællesskabet holde sig såvel til de beføjelser  

 som til de mål, det tillægges ved Traktaten.
Nydannelserne tjener til  

 præcisering af princippet.
Legalitetsprincippet har to sider.
For det første kan institutionerne kun  

 træffe beslutning, når der er positivt retsgrundlag i Traktaten.
For det  

 andet må de ikke træffe beslutning i strid med Traktaten.
Legalitetsprincippets første del betyder, at EF har en begrænset  

 kompetence.
Der kan kun træffes retligt bindende beslutninger, såfremt der er  

 en bestemmelse i Traktaten, der giver mulighed herfor.
 Princippets anden del betyder, at retsakter ikke må stride mod Traktaten -  

 herunder de indholdsmæssige og formelle grænser, som er nedlagt i de enkelte  

 kapitler - eller de generelle retsprincipper, som er givet i Traktaten eller  

 udviklet i Domstolens praksis.
Proportionalitetsprincippet Proportionalitetsprincippet er et retsprincip, som Domstolen har  

 indfortolket i EF-retten.
I Maastricht-Traktaten traktatfæstes dette princip  

 i det sidste afsnit af bestemmelsen vedrørende nærhedsprincippet med følgende  

 formulering:
»Fællesskabet handler kun i det omfang, det er nødvendigt for at nå  

 denne Traktats mål.« Princippet har to sider.
For det første skal den mindst indgribende  

 løsning vælges blandt flere mulige, f.eks. et direktiv fremfor en forordning.  

 For det andet skal der være et rimeligt forhold mellem mål og midler,  

 forstået på den måde, at forpligtelserne for borgerne i en retsakt ikke må gå  

 videre end strengt nødvendigt for at nå retsaktens formål.
 Dette princip er nærmere præciseret i Edinburgh-aftalen.
Miljøhensynsprincippet Med Den Europæiske Fælles Akt indsattes et selvstændigt miljøkapitel i  

 EØF-Traktaten.
Ifølge den indledende bestemmelse i kapitlet har Fællesskabets  

 virke på miljøområdet til formål »at bevare, beskytte og forbedre  

 kvaliteten af miljøet, at bidrage til beskyttelse af menneskers sundhed og at  

 sikre, at naturens ressourcer udnyttes forsigtigt og fornuftigt.« De tre grundlæggende bestemmelser for fællesskabsskridt på miljøområdet er  

 i følge Fællesakten principperne om forebyggende indgreb, om udbedring af  

 miljøskader fortrinsvis ved kilden, og om at forureneren betaler.
 Maastricht-Traktaten styrker det hidtidige miljøkapitel, se herom  

 nedenfor, men indfører herudover et generelt miljøhensynsprincip med den  

 samme retlige betydning, som er tillagt andre principper.
Miljøhensynsprincippet formuleres for det første udtrykkeligt i  

 målsætningsartiklen i ændringen af Rom-Traktaten som et af de hensyn, der  

 gælder generelt for hele samarbejdet i Fællesskabet.
Miljøafsnittet  

 indeholder herudover en ubetinget regel om, at kravene med hensyn til  

 miljøbeskyttelse skal integreres i udformningen og gennemførelsen af  

 Fællesskabets politikker på andre områder end miljøbeskyttelse.
Hermed menes,  

 at Fællesskabets institutioner, når de behandler et forslag til en retsakt,  

 skal tage stilling til, om denne vil få miljømæssige konsekvenser, og i  

 bekræftende fald tage disse konsekvenser i betragtning i forbindelse med  

 retsaktens vedtagelse.
Dette er en skærpelse i forhold til reglen i  

 Fællesakten om, at kravene med hensyn til miljøbeskyttelse er en vigtig  

 bestanddel af Fællesskabets politik på andre områder.
Princippet om samhørighed Med Fællesakten indførtes et kapitel om økonomisk og social samhørighed i  

 EØF-Traktaten.
Formålet var at »formindske ulighederne mellem de  

 forskellige områder og forbedre de mindst begunstigede områders  

 stilling«.
Midlerne hertil var navnlig en rationalisering og  

 effektivisering af de eksisterende strukturfonde.
Maastricht-Traktaten styrker det hidtidige samhørighedskapitel.
Herudover  

 indføres et generelt samhørigheds- eller solidaritetsprincip på linie med de  

 øvrige principper.
Det sker ved, at det i målsætningsbestemmelsen i ændringen  

 af Rom-Traktaten nævnes, at en harmonisk og afbalanceret udvikling af den  

 økonomiske virksomhed i Fællesskabet som helhed, økonomisk og social  

 samhørighed samt solidaritet mellem medlemslandene er blandt de hensyn, som  

 gælder for hele samarbejdet i Fællesskabet.
Princippet om respekt for grundrettighederne »Grundrettigheder« er en fællesbetegnelse for de grundlæggende  

 rettigheder for borgere i medlemslandene, der fremgår af staternes  

 forfatninger og af Den Europæiske Menneskerettighedskonvention samt  

 tilsvarende traktater.
EF-Domstolen har i sin praksis fastslået, at grundrettighederne er en del  

 af fællesskabsretten.
Når EF-Domstolen skal vurdere, om en konkret EF-retsakt  

 strider mod fællesskabsretten, overvejer den derfor, om retsakten krænker  

 rettigheder, der er fastlagt i f.eks.
Den Europæiske  

 Menneskerettighedskonvention eller i medlemslandenes forfatninger.
Er det  

 tilfældet, vil Domstolen tilsidesætte retsakten.
Dette domstolsskabte princip indgår nu i Maastricht-Traktaten.
Det sker  

 med formuleringen, at »Unionen respekterer de grundlæggende rettigheder,  

 således som de garanteres ved den europæiske konvention til beskyttelse af  

 menneskerettigheder og grundlæggende frihedsrettigheder, undertegnet i Rom  

 den 4. november 1950, og således som de følger af Medlemsstaternes fælles  

 forfatningsmæssige traditioner, som generelle principper for  

 fællesskabsretten.« Endvidere bekræftes det generelt, at »Unionen respekterer  

 Medlemsstaternes nationale identitet og deres styreformer.« Regler, som får virkning straks fra ikrafttrædelsen De nydannelser, der får virkning for medlemslandene straks efter  

 Traktatens ikrafttræden, falder i tre hovedgrupper:
A.
Eksisterende samarbejdsområder (emner omfattet af  

 Rom-Traktaten) På en række samarbejdsområder, som hidtil har været udtrykkelig omtalt i  

 Traktaten, styrkes og/eller udbygges Traktatens tekst.
Det sker bl.a. ved en  

 udvidet adgang til at træffe beslutninger med kvalificeret flertal i stedet  

 for enstemmighed.
1) Under forhandlingerne om Maastricht-Traktaten var den danske interesse  

 navnlig knyttet til afsnittet om miljøpolitik, jfr.
Folketingets dagsordener  

 af 29. maj 1991 og 5. december 1991.
Miljøhensyn er nu optaget i Traktatens art. 2, hvor der tales om en  

 bæredygtig og ikke-inflationær vækst, som respekterer miljøet.
EF's  

 miljøpolitik tager sigte på et højt beskyttelsesniveau under hensyntagen til  

 de forskelligartede forhold, der gør sig gældende i de forskellige områder i  

 Fællesskabet.
Den bygger på forsigtighedsprincippet og princippet om  

 forebyggende indsats, princippet om indgreb over for miljøskader fortrinsvis  

 ved kilden og princippet om, at forureneren betaler.
Kravene med hensyn til  

 miljøbeskyttelse skal integreres i udformningen og gennemførelsen af  

 Fællesskabets aktiviteter på andre områder.
Det siges samtidig, at de skridt,  

 der tages for at opfylde disse krav i de relevante tilfælde, skal omfatte en  

 beskyttelsesklausul.
Den giver medlemslandene bemyndigelse til af  

 ikke-økonomiske miljøhensyn at træffe foreløbige foranstaltninger, der  

 underkastes en kontrolprocedure på fællesskabsplan.
Med hensyn til vedtagelse af de pågældende retsakter indføres afstemning  

 med kvalificeret flertal som hovedregel.
Der er tre undtagelser herfra, som  

 kræver enstemmighed.
For det første bestemmelser af hovedsagelig fiskal  

 karakter; for det andet foranstaltninger vedrørende fysisk planlægning,  

 arealanvendelse (bortset fra affalds-håndtering og foranstaltninger af  

 generel karakter) samt forvaltning af vandressourcerne; for det tredje  

 foranstaltninger, der i væsentlig grad berører et medlemslands valg mellem  

 forskellige energikilder og den generelle sammensætning af dens  

 energiforsyning.
For så vidt angår disse undtagelser kan Rådet med  

 enstemmighed fastlægge spørgsmål, som kan underkastes afgørelse med  

 kvalificeret flertal.
 De forbedrede muligheder for en mere effektiv miljøpolitik på  

 fællesskabsplan består navnlig i:
- at den internationale dimension (»fremme på internationalt plan af  

 foranstaltninger til løsning af de regionale og globale miljøproblemer«)  

 angives som en målsætning for Fællesskabets miljøpolitik, sidestillet med  

 ovennævnte tre målsætninger, - at der opstilles retningslinier for Fællesskabets miljøpolitik:  

 princippet om et højt miljøbeskyttelsesniveau, hensynet til regionale  

 forskelligheder og forsigtighedsprincippet.
Sidstnævnte kan beskrives som et  

 princip om, at enhver rimelig tvivl skal komme miljøet til gode, - at skridt til ensartede regler, der iværksættes for at opfylde  

 miljøbeskyttelseskrav, i de relevante tilfælde skal indeholde en  

 beskyttelsesklausul, der tillader medlemslandene foreløbigt at træffe  

 videregående nationale foranstaltninger af hensyn til miljøet, samt - at enstemmighed og høring af Europa-Parlamentet som hovedregel erstattes  

 af kvalificeret flertal og samarbejdsprocedure med Europa-Parlamentet.
For de  

 konkrete undtagelser hertil gælder, at Rådet senere kan beslutte, at der  

 fremover skal træffes afgørelse med kvalificeret flertal.
 I Edinburgh-aftalen understreges denne grundlæggende tankegang med en  

 erklæring fra Det Europæiske Råd, hvori det siges, at Maastricht-Traktaten  

 ikke er til hinder for, at de enkelte medlemslande opretholder eller indfører  

 strengere beskyttelsesforanstaltninger, som er forenelige med Rom-Traktaten  

 for at forfølge målsætninger om miljøbeskyttelse (jfr. artikel 130T i  

 Maastricht-Traktaten).
 2) På grundlag af Rom-Traktaten har EF altid haft bestemmelser, der sikrer  

 arbejdstagere fra et medlemsland med arbejde i et andet, social tryghed.  

 Tilsvarende regler blev i 1981 indført for selvstændige erhvervsdrivende.  

 Disse regler sikrer, at Traktatens regler om arbejdskraftens frie  

 bevægelighed og om fri etableringsret ikke gøres illusoriske, f.eks. ved at  

 et medlemsland gør det umuligt for en arbejdstager fra et andet medlemsland  

 at modtage sociale ydelser under sygdom, hvis sådanne i øvrigt gives landes  

 egne borgere.
 Ud over disse koordinationsregler, som tager sigte på at hindre, at  

 vandrende arbejdstagere eller selvstændige falder imellem de nationale  

 socialsikringsordninger, indebærer Rom-Traktaten mulighed for at vedtage  

 lovgivning på områderne beskyttelse af arbejdsmiljøet og ligeløn.
 Den eksisterende Traktat forudser således ikke, at EF overtager  

 lovgivning, som man normalt forstår ved socialpolitik, nemlig folkepension og  

 andre pensionsformer, kontanthjælp og andre bistandsydelser, dagpleje,  

 hjemmehjælp o.s.v.
Det er ikke muligt med den gældende Traktat at træffe beslutninger, der  

 indebærer ensartede socialpolitiske ydelser i medlemslandene eller forringer  

 et medlemslands standard på det socialpolitiske område.
Maastricht-Traktaten  

 ændrer intet herved.
 I Edinburgh-aftalen slås dette fast i en erklæring fra Det Europæiske Råd.  

 Det sker med ordene at »den enkelte medlemsstat har mulighed for at  

 opretholde eller forbedre sin sociale standard«.
I medfør af Rom-Traktaten er der gennemført regler, som giver borgere fra  

 et medlemsland ret til at tage ophold i et andet medlemsland, også selv om de  

 pågældende ikke tilsigter at træde ind på arbejdsmarkedet.
Denne ret til  

 ophold er begrænset af visse forudsætninger.
En af disse forudsætninger  

 drejer sig om de pågældendes mulighed for at forsørge sig selv, således at de  

 ikke gennem ophold i et andet medlemsland belaster dettes sociale system.  

 Maastricht-Traktaten indeholder ikke bestemmelser, som griber ind i eller  

 ændrer disse allerede fastlagte regler.
I tilfælde, hvor en borger fra et  

 medlemsland tager ophold i et andet medlemsland med ret til udbetaling af  

 sociale ydelser, finansieres disse af hjemlandet og ikke opholdslandet.
I Edinburgh-aftalen siges udtrykkeligt: »Intet i Traktaten om Den  

 europæiske Union medfører umiddelbart eller på længere sigt nogen  

 forpligtelse til at skabe et unionsborgerskab, der ligger på linie med  

 statsborgerskab i en nationalstat.
Spørgsmålet om Danmarks deltagelse i en  

 sådan udvikling opstår derfor ikke«.
Hermed præciseres ganske klart,  

 hvad unionsborgerskab ikke er og ikke kan blive.
Hermed står det også klart,  

 at Danmark ikke gennem Maastricht-Traktatens afsnit om unionsborgerskab er  

 eller kan blive forpligtet til at indrømme statsborgere fra andre lande samme  

 status som danske statsborgere.
EF's sociale dimension drejer sig ikke om socialpolitik - som den på grund  

 af ordvalget kan opfattes.
Den drejer sig derimod om en udbyggelse og  

 styrkelse af en række bestemmelser, der sigter på at forbedre forholdene på  

 arbejdsmarkedet og i tilknytning til dette.
Maastricht-Traktaten ændrer ikke ved den ovenfor beskrevne situation, men  

 indebærer som noget nyt princippet om vedtagelse af minimumsregler, der  

 vedtages af Rådet med kvalificeret flertal.
Det drejer sig om følgende  

 områder:
- forbedring af især arbejdsmiljøet for at beskytte arbejdstagernes  

 sikkerhed og sundhed, - arbejdsvilkårene, - information og høring af arbejdstagerne, - lige muligheder for mænd og kvinder på arbejdsmarkedet og ligebehandling  

 i arbejdet, - erhvervsmæssig integration af personer, der er udstødt fra  

 arbejdsmarkedet.
For en række andre områder gælder reglen om enstemmighed fortsat.
Det  

 drejer sig om følgende områder:
- arbejdstagernes sociale sikring og sociale beskyttelse, - beskyttelse af arbejdstagere ved ophævelse af en arbejdskontrakt, - repræsentation af og kollektivt forsvar for arbejdstagernes og  

 arbejdsgivernes interesser (herunder medbestemmelse), - beskæftigelsesvilkår for tredjelandsstatsborgere, der lovligt opholder  

 sig på Fællesskabets område, - finansielle bidrag til beskæftigelsesfremme og jobskabelse, uden at  

 dette dog griber ind i bestemmelserne vedrørende Socialfonden.
 Det siges udtrykkelig i den pågældende bestemmelse i Traktaten om den  

 såkaldte sociale dimension, at den ikke gælder for lønforhold,  

 organisationsret, strejkeret eller retten til lockout.
Det siges også - som en udmøntning af nærhedsprincippet - at en  

 medlemsstat kan overlade det til arbejdsmarkedets parter at gennemføre  

 direktiver vedtaget af EF på de pågældende områder.
Medlemsstaten har dog  

 ansvaret for, at retstilstanden i henhold til direktivet gælder fuldt ud.
Storbritannien ønskede ikke at deltage i styrkelsen af samarbejdet  

 vedrørende den sociale dimension.
Dette problem bliver i Maastricht-Traktaten  

 løst gennem en særlig protokol mellem alle tolv medlemslande, hvori det  

 fastlægges, at de elleve (alle bortset fra Storbritannien) kan gennemføre de  

 pågældende nydannelser i samarbejdet gennem brug af Fællesskabets  

 institutioner.
Storbritannien har således accepteret, at de øvrige  

 medlemslande benytter sig af Fællesskabets beslutningsregler og Fællesskabets  

 institutioner uden britisk deltagelse på det pågældende område.
De øvrige  

 elleve medlemslande har til gengæld accepteret, at retsakter udstedt efter  

 disse nye regler ikke omfatter Storbritannien.
 I Edinburgh-aftalen fastslås, at Maastricht-Traktaten ikke er til hinder  

 for, at de enkelte medlemsstater opretholder eller indfører strengere  

 beskyttelsesforanstaltninger, som er forenelige med EF-traktaten med hensyn  

 til arbejdsvilkår og socialpolitik (artikel 118A, stk. 3 i Rom-Traktaten og  

 artikel 2, stk. 5, i aftalen om social- og arbejdsmarkedspolitikken indgået  

 mellem Det europæiske Fællesskabs medlemsstater med undtagelse af Det  

 Forenede Kongerige).
 3) Målsætningen om udjævning af forskellene i levestandarden mellem EF's  

 bedst stillede og dårligst stillede regioner blev indsat i Rom-Traktaten og  

 fik i det oprindelige EF bestående af seks medlemslande i praksis alene  

 betydning for Syditalien.
Efter udvidelsen af EF med Irland (1973), Grækenland (1981) samt Spanien  

 (1986) og Portugal (1986) har dette princip fået videre betydning for  

 sammenholdet i Fællesskabet.
Det forhold, at det oprindelige EF var baseret  

 på den fælles landbrugspolitik og toldunionen for industrivarer, indebar, at  

 det ikke tog højde for de væsentlige strukturelle og til dels  

 fattigdomsmæssige problemer, der gør sig gældende i betydelige dele af  

 Sydeuropa samt Irland og vel også dele af Storbritannien.
Disse betragtninger førte i 1970'erne til opbygning af en regionalfond som  

 supplement til den allerede eksisterende socialfond.
Ved EF's  

 finansieringsreform i 1988 blev der truffet beslutning om inden 1994 at opnå  

 en fordobling af EF's finansielle aktioner til udjævning af de økonomiske  

 forskelle mellem de forskellige områder i Fællesskabet.
Størsteparten af  

 disse aktiviteter skulle foregå inden for rammerne af Socialfonden og  

 Regionalfonden.
Tillige med Den europæiske Fælles Akt fra 1986 indebar  

 finansieringsreformen fra 1988, at Fællesskabet i sin målsætning fik tilføjet  

 et nyt element, som kom til at gå under overskriften den økonomiske og  

 sociale samhørighed.
Maastricht-Traktaten indebærer på dette punkt en videreførelse af de  

 ovenfor beskrevne aktiviteter, og kun få væsentlige nydannelser.  

 Videreførelsen sigter på at gennemgå de eksisterende fondes opgaver,  

 målsætning og indretning.
Hertil kommer beslutning om inden udgangen af 1993  

 at oprette en samhørighedsfond.
Formålet hermed er at støtte projekter til  

 beskyttelse af miljø og projekter vedrørende infrastruktur på  

 transportområdet (transeuropæiske net). Ideen om transeuropæiske net sigter  

 på at sammenknytte medlemslandene med hensyn til transport, telekommunikation  

 og energi.
I henhold til konklusionerne fra Det Europæiske Råds møde i  

 Edinburgh skal dette instrument på foreløbigt grundlag allerede være på plads  

 fra den 1. april 1993.
 4) Herudover gennemføres der ændringer af begrænset rækkevidde vedrørende  

 Rom-Traktatens afsnit om konkurrence- og statsstøtteområdet, den fælles  

 handelspolitik samt forskning og teknologi.
B. »Nye« samarbejdsområder (emner omfattet af  

 Rom-Traktaten) På en række samarbejdsområder, der ikke hidtil har været udtrykkelig  

 omtalt i Traktaten, indsættes bestemmelser, som er nye i forhold til den  

 oprindelige Rom-Traktat.
For størsteparten af disse har EF tidligere udstedt  

 retsakter, men uden at der for det pågældende samarbejdsområde fandtes et  

 egentligt selvstændigt afsnit i Traktaten.
Det gælder også de nye  

 bestemmelser om unionsborgerskab, som er behandlet nedenfor.
Baggrunden for indarbejdelsen af disse nye afsnit er et ønske om at  

 definere, hvad Fællesskabet kan gøre og på konkret vis afgrænse rammerne for  

 de fælles aktiviteter.
Det er ikke mindst nærhedsprincippet og dets  

 udmøntning i praksis, der har gjort det både ønskeligt og nødvendigt at  

 indpasse nye og specifikke afsnit i Traktaten.
Nærhedsprincippet har iøvrigt  

 fundet særligt udtryk i de enkelte »nye« samarbejdsområder.
1) Uddannelse indgår i Maastricht-Traktaten.
Målsætningen er ikke en  

 ensartetgørelse (harmonisering). Der tales tværtimod om respekt for den  

 kulturelle og sproglige mangfoldighed hos medlemslandene.
Nærhedsprincippet  

 fremgår direkte af den pågældende tekst.
Fællesskabet skal ikke overtage  

 ansvaret for dette område, men skal støtte og supplere de bestræbelser, som  

 føres ud i livet af medlemslandene, bl.a. ved at fremme samarbejdet mellem  

 uddannelsesinstitutioner og studerendes og læreres mobilitet.
Det  

 understreges, at Fællesskabets indsats skal ske med fuld respekt for  

 medlemsstaternes ansvar for undervisningsindholdet og opbygningen af  

 uddannelsessystemerne.
2) Afsnittet om kultur følger i store træk den linie, der lægges med  

 hensyn til uddannelse.
Fællesskabet skal støtte medlemslandenes indsats.  

 Fællesskabets indsats skal respektere den regionale og nationale  

 mangfoldighed.
 3) Afsnittet om sundhed har som formål, at Fællesskabet skal kunne bidrage  

 til et højt beskyttelsesniveau på sundhedsområdet ved at fremme samarbejdet  

 mellem medlemslandene og om nødvendigt støtte medlemslandenes indsats.
Det europæiske Råd understregede i sine konklusioner fra  

 Edinburgh-topmødet, at harmonisering af medlemsstaternes love og  

 administrative bestemmelser på de ovenfor nævnte områder 1-3 (artikel  

 126-129) eksplicit skal være udelukket.
Yderligere mente Rådet, at anvendelse  

 af artikel 235 med henblik på harmoniseringsforanstaltninger til fremme af  

 artikel 126-129's specifikke mål er udelukket.
 4) Forbrugerbeskyttelse optages ligeledes i den nye Traktat med et eget  

 afsnit, hvor formålet er at give Fællesskabet bedre mulighed for at bidrage  

 til et højt kvalitativt niveau på forbrugerområdet.
Edinburgh-aftalen siges, at »der intet er til hinder for, at de  

 enkelte medlemsstater opretholder eller indfører strengere  

 beskyttelsesforanstaltninger, som er forenelige med Rom-Traktaten for at opnå  

 et højt forbrugerbeskytelsesniveau« (artikel 129A, stk. 3 i  

 Rom-Traktaten) 5) Lige siden Rom-Traktatens underskrivelse har Fællesskabet søgt at  

 opbygge en holdning over for udviklingslandene.
Det har bl.a. givet sig  

 udslag i de såkaldte Lome-konventioner med en række lande i Afrika,  

 Vestindien og Stillehavet.
Disse konventioner har indeholdt udviklingsbistand  

 af forskellig karakter og givet de pågældende lande fordele ved salg af deres  

 produkter i EF-landene.
Med Maastricht-Traktaten indføjes et egentligt afsnit  

 om udviklingssamarbejdet.
Det pågældende afsnit skal udgøre retsgrundlaget  

 for en udviklingspolitik fra Fællesskabets side, der supplerer  

 medlemslandenes udviklingspolitik.
Det siges udtrykkeligt i  

 formålsbestemmelsen, at der sigtes på en bæredygtig økonomisk og social  

 udvikling i udviklingslandene samt en bekæmpelse af fattigdommen.
Det  

 fastlægges endvidere, at Fællesskabet skal bidrage til udvikling og  

 befæstelse af demokratiet samt til respekt for menneskerettighederne.
 6) Der indsættes endvidere nye afsnit vedrørende industripolitik samt  

 transeuropæiske netværk (etablering af forbindelser mellem samtlige området i  

 Fællesskabet inden for sektorerne transport, telekommunikation og energi).
7) Det eneste af de nye områder, som kan siges at udgøre en egentlig  

 nydannelse forstået på den måde, at Fællesskabet ikke tidligere har været  

 inde på det pågældende område, er visumpolitik.
I henhold til  

 Maastricht-Traktaten bliver det en opgave for Rådet at udvælge de  

 ikke-medlemslande, for hvilke der kræves visum ved indrejse til EF.  

 Beslutninger herom skal indtil den 1. januar 1996 træffes ved enstemmighed.  

 Herefter træffes beslutning med kvalificeret flertal.
C.
Institutioner Maastricht-Traktaten fastholder den institutionelle struktur, som blev  

 fastlagt i Rom-Traktaten og opretholdt ved udarbejdelsen af Den europæiske  

 Fælles Akt.
Beslutningsproceduren for spørgsmål omfattet af den hidtidige  

 Traktats kompetence underkastes ikke fundamentale ændringer.
På flere områder  

 sker der inden for den givne ramme tilpasninger og nydannelser.
1) I forbindelse med Den europæiske Fælles Akt fra 1986 blev der indført  

 en samarbejdsprocedure, som i hovedtræk kom til at gælde for emneområdet det  

 indre marked, hvor der samtidig indførtes mulighed for at træffe afgørelse  

 med kvalificeret flertal i Rådet.
Denne procedures kerne er en høring af  

 Parlamentet i to etaper mod den oprindelige høringsprocedure i een etape.  

 Hvis Parlamentet udtrykkeligt forkaster det foreliggende forslag, kan Rådet  

 alene træffe beslutning med enstemmighed.
Med Maastricht-Traktaten udvides  

 denne samarbejdsprocedure til også at omfatte transportpolitik, statsstøtte,  

 gennemførelsesbestemmelser for Socialfonden og Regionalfonden, politikken  

 vedrørende udviklingsbistand og størsteparten af retsakter vedrørende  

 miljøbeskyttelse.
2) Der indføres ved Maastricht-Traktaten en procedure for fælles  

 beslutning mellem Rådet og Parlamentet (co-decision). Med denne nye procedure  

 får Parlamentet gennem stillingtagen i plenum mulighed for at blokere  

 vedtagelse af et forslag, uanset at der i Rådet er tilslutning til dets  

 vedtagelse.
Dette kræver, at der under en behandling i Parlamentet  

 konstateres mindst 260 stemmer af Parlamentets samlede stemmetal på 518 imod  

 forslaget.
Det ligger i den fastlagte procedure for fælles beslutning, som er  

 kompliceret, at det egentlige formål er at give Parlamentet mulighed for  

 større indflydelse på retsaktens endelige udseende.
Muligheden for blokering  

 af forslaget er sidste led i en længere procedure.
Vurderet på grundlag af  

 erfaringerne med samarbejdsproceduren må det påregnes, at en sådan blokering  

 sjældent vil blive bragt i anvendelse.
Proceduren vedrørende fælles  

 beslutning vil blive anvendt på en række områder af Traktaten, herunder det  

 indre marked, etableringsret og arbejdskraftens fri bevægelighed.
Også  

 størsteparten af de ovenfor nævnte nye samarbejdsområder falder ind under  

 fælles beslutning.
3) I henhold til Rom-Traktaten har alene Kommissionen beføjelse til at  

 fremlægge forslag for Rådet.
Denne arbejdsfordeling blev fastholdt med Den  

 europæiske Fælles Akt og opretholdes i Maastricht-Traktaten.
Sidstnævnte  

 Traktat giver Europa-Parlamentet en vis, omend begrænset rolle med hensyn til  

 fremlæggelse af forslag for Rådet.
Det sker ved at traktatfæste en ret for  

 Europa-Parlamentet til at opfordre Kommissionen til at fremlægge forslag.
4) Europa-Parlamentet får styrket sine kontrolbeføjelser over for  

 Kommissionen.
Dels ved, at Parlamentet skal høres, inden den nye formand for  

 Kommissionen udnævnes, og den samlede Kommission skal godkendes af  

 Parlamentet.
Dels ved en yderligere adgang for Europa-Parlamentet til at  

 nedsætte særlige undersøgelsesudvalg.
5) Under forhandlingerne om Maastricht-Traktaten blev emnet større åbenhed  

 bragt op bl.a. fra dansk side.
Som et resultat heraf var der bl.a. enighed  

 om, at Kommissionen senest i 1993 skal forelægge Rådet en rapport med  

 anbefalinger om øget adgang for offentligheden til oplysninger, som  

 institutionerne råder over.
Formandskabets konklusioner fra mødet i Edinburgh i Det Europæiske råd  

 åbner mulighed for at gøre EF-rådsmøder åbne.
I første omgang er der tale om  

 regler, der kan skitseres på følgende måde.
EF's formandskab kan beslutte at  

 en debat i Rådet om arbejdsprogrammer skal ske i åbenhed.
For konkrete  

 forslag kræver åbenhed enstemmighed i Rådet.
 Iøvrigt er der allerede igangsat et arbejde med henblik på større  

 gennemsigtighed i EF's beslutningsproces, bl.a. gennem lettere tilgængelige  

 oplysninger om EF-retsakter samt bedre orientering af massemedierne.
 På mødet i Birmingham den 16. oktober 1992 i Det Europæiske råd blev det  

 besluttet at Kommissionen i begyndelsen af 1993 skal fremlægge en redegørelse  

 for større åbenhed i EF-forvaltningen.
6) Som egentlig nydannelse indføres en ombudsmandsinstitution svarende til  

 den danske model.
Den skal kunne behandle klager over fejl og forsømmelser,  

 som måtte være foretaget af Fællesskabets institutioner.
7) Der oprettes et Regionsudvalg med i alt 189 medlemmer for regionale og  

 lokale myndigheder.
Der forudses ni danske medlemmer.
Regionsudvalget skal på  

 en række fastlagte områder høres af Rådet eller Kommissionen, forinden der  

 træffes beslutning.
Udvalget kan også udtale sig på eget initiativ.
8) Maastricht-Traktaten indfører begrebet unionsborger.
Det giver borgere  

 i medlemslandene visse rettigheder.
De vigtigste er valgret og valgbarhed til  

 kommunalvalg og Europa-Parlamentet.
Rådet skal med enstemmighed træffe afgørelse om de nærmere bestemmelser  

 for valgret og valgbarhed ved kommunale valg samt valgret og valgbarhed ved  

 valg til Europa-Parlamentet.
I Danmark findes allerede regler om valgret og  

 valgbarhed for udlændinge ved kommunale valg.
 Traktatens afsnit om unionsborgerskab indeholder ikke yderligere  

 rettigheder vedrørende opholdsret og adgang til sociale ordninger, end hvad  

 der følger af allerede foreliggende EF-ret.
 Med hensyn til rettigheder om frit ophold i medlemslandenes områder siges  

 det, at det sker med de begrænsninger og på de betingelser, der er fastsat i  

 Traktaten og i gennemførelsesbestemmelserne hertil.
 De nye regler om unionsborgerskab indebærer ingen rettigheder af social  

 karakter.
I Edinburgh-aftalen findes dels et særskilt afsnit dels en dansk erklæring  

 som de øvrige elleve medlemslande tager til efterretning om forholdet mellem  

 unionsborgerskab og statsborgerskab.
Det fremgår heraf, at der er tale om to  

 helt forskellige ting som intet har med hinanden at gøre.
Danmark er således  

 ikke af Maastricht-Traktatens bestemmelser om unionsborgerskab forpligtet til  

 at indrømme andre landes statsborgere, herunder statsborgere fra andre  

 EF-lande rettigheder, som tilkommer danske statsborgere i kraft af  

 statsborgerskabet.
 Med hensyn til eventuel senere tilføjelse af yderligere rettigheder til  

 unionsborgere, har de øvrige medlemslande i Edinburgh-aftalen taget til  

 efterretning, at det i Danmark kan kræve vedtagelse af et lovforslag med 5/6  

 dels flertal eller en folkeafstemning.
Regler, som får virkning senere De generelle beslutninger, der får virkning på et senere tidspunkt, og som  

 alt- overvejende hovedregel kræver vedtagelse med enstemmighed af  

 medlemslandene, drejer sig om Den Økonomiske og Monetære Unions tredje fase,  

 de forvarspolitiske afsnit af udenrigs- og sikkerhedspolitik samt udmøntning  

 i konkrete beslutninger på området vedrørende retlige og indre anliggender.
A.
Den Økonomiske og Monetære Union Den Økonomiske og Monetære Union forudses gennemført i løbet af tre faser.  

 Første fase pågår på indeværende tidspunkt.
Den skal resultere i det indre  

 markeds gennemførelse, frie kapitalbevægelser og alle medlemslandenes  

 deltagelse i samarbejdet om valutakurser.
Den udløber ved udgangen af 1993.
Fra Maastricht-Traktatens ikrafttræden fastfryses sammensætningen af  

 regningsenheden for det europæiske monetære samarbejde (ECU). ECU'en er  

 sammensat af fastlagte mængder af hvert medlemslands valuta.
Disse mængder er  

 hidtil blevet ændret fra tid til anden.
Efter Maastricht-Traktatens  

 ikrafttræden vil dette ikke længere være tilfældet.
Anden fase påbegyndes 1. januar 1994. I anden fase får de nuværende  

 kapitalbestemmelser som hovedregel traktatstatus og direkte virkning, ligesom  

 der indføres tre helt overordnede regler.
Det drejer sig dels om forbud mod  

 monetær finansiering (det vil sige finansiering af offentlige budgetunderskud  

 ved seddeludstedelse m.v.) dels en regel om, at medlemslandene ikke kan hæfte  

 for hinandens gæld.
Desuden skal medlemslandene søge at undgå  

 uforholdsmæssigt store budgetunderskud.
De nævnte bestemmelser svarer til  

 gældende praksis i Danmark, hvorefter Danmark bevarer sine nationale  

 beføjelser i finans- og pengepolitikken - herunder lovgivningen om Danmarks  

 Nationalbank, således at grundlaget for den økonomiske politik ikke ændres.
Ved begyndelsen af anden fase af Den Økonomiske og Monetære Union oprettes  

 et europæisk monetært institut (EMI). EMI bliver anden fases monetære  

 samarbejdsorganisation.
Den nuværende centralbankchefkomite opløses ved  

 indledningen af anden fase, ligesom Den Europæiske Fond for monetært  

 samarbejde (EFMS) opløses.
EMI overtager centralbankchefskomiteens  

 arbejdsopgaver vedrørende Det Europæiske Monetære System (EMS) og får  

 samtidig tillagt nogle nye arbejdsopgaver i relation til forberedelsen af  

 tredje fase.
EMI får ikke konkrete beføjelser over for medlemslandene.
Danmark holder sig udenfor den fælles mønt og de krav til den økonomiske  

 politik, der er knyttet til 3. fase af Den Økonomiske-Monetære Union.
Men  

 Danmark tillægger det stor betydning at deltage i valutasamarbejdet, som det  

 er udformet i EMS'en, og således om det videreføres i 2. fase.
Danmark må -  

 også når andre EF-lande eventuelt går over i 3. fase - deltage i et nært  

 valutasamarbejde i EF.
 De bestemmelser i Maastricht-Traktaten, som vedrører den økonomiske og  

 monetære politik og som finder anvendelse indtil begyndelsen af tredje fase,  

 indebærer ikke overladelse af suverænitet på nye områder i grundlovens § 20's  

 forstand.
Tredje fase af Den Økonomiske og Monetære Union forberedes ved udgangen af  

 1996. På det tidspunkt skal Rådet vurdere medlemslandenes økonomiske  

 situation.
Formålet er at fastslå, hvilke medlemslande der er i stand til at  

 indgå i Den Økonomiske og Monetære Unions tredje fase.
Ved denne vurdering  

 skal der tages hensyn til prisstabilitet, om der foreligger et  

 uforholdsmæssigt underskud på de offentlige budgetter samt den offentlige  

 gæld, stabilitet med hensyn til valutakursen samt udvikling i medlemslandenes  

 rentesatser.
Starttidspunktet for tredje fase af Den Økonomiske og Monetære Union  

 fastsættes inden udgangen af 1996, hvis der er et flertal af medlemslande,  

 der opfylder de opregnede mål og efter en beslutning i Rådet.
Træffes denne  

 beslutning om ikrafttræden ikke senest inden udgangen af 1997, sættes tredje  

 fase af Den Økonomiske og Monetære Union i kraft 1. januar 1999 for de lande,  

 der opfylder betingelserne.
To medlemslande har i henhold til Maastricht-Traktaten forbeholdt sig en  

 særlig procedure.
Det gælder Storbritannien og Danmark.
I en særlig protokol  

 har den danske regering under henvisning til grundloven klart præciseret og  

 fået de øvrige medlemslandes tilslutning til, at Danmark står frit over for  

 deltagelse i tredje fase.
En beslutning om overgang til Den Økonomiske og  

 Monetære Unions tredje fase omfatter således kun Danmark, hvis den danske  

 regering forudgående har meddelt Rådet Danmarks tilslutning til deltagelse i  

 denne fase.
I henhold til Edinburgh-aftalen deltager Danmark ikke i tredje fase  

 (herunder fælles mønt) af den økonomiske og monetære union.
Følgende  

 beskrivelse af indholdet af denne tredje fase er derfor uden betydning for  

 Danmark.
 Indholdet af denne tredje fase kan skitseres på følgende måde:
Der oprettes et system af europæiske centralbanker.
Dette får en uafhængig  

 status.
Det fastlægger pengepolitik og den daglige valutapolitik.
Den primære målsætning for systemet af europæiske centralbanker er at  

 fastholde prisstabilitet.
Den samlede ramme for den økonomiske politik, hvori  

 indgår hensynet til beskæftigelse, fastlægges i Rådet af økonomi- og  

 finansministre.
For at undgå påvirkninger på de øvrige medlemslande af uforholdsmæssigt  

 store offentlige budgetunderskud fastlægges regler herfor.
Rådet kan  

 iværksætte visse skridt over for medlemslande, som vedholdende har sådanne  

 uforholdsmæssigt store offentlige underskud.
De pågældende skridt kan gå ud  

 på, at de pågældende medlemslande skal offentliggøre yderligere oplysninger,  

 før de udsteder obligationer og andre værdipapirer, at Den europæiske  

 Investeringsbank genovervejer sin udlånspolitik til de pågældende  

 medlemslande, at der hos Fællesskabet deponeres et ikke-rentebærende beløb,  

 eller at der pålægges bod af en passende størrelse.
Med virkning fra tredje fase af Den Økonomiske og Monetære Union fastlåses  

 de i tredje fase deltagende medlemslandes valutaer over for ECU'en og dermed  

 overfor hinanden.
Virkningen heraf er, at de daglige udsving, som maksimalt  

 kan andrage72,25 pct., forsvinder, samt at devaluering/revaluering ikke  

 længere benyttes i de deltagende medlemslandes økonomiske politik.
Hermed  

 indføres en selvstændig valuta for de deltagende lande.
Den benævnes ECU.
Der  

 er ikke truffet beslutning om, hvornår dette skridt skal ledsages af en  

 enhedsvaluta for de deltagende lande, eller om disse fortsat kan udstede egne  

 sedler.
Beslutning herom kan i henhold til Traktatens regler træffes af Rådet  

 med enstemmighed.
 Der findes en samlet redegørelse for den Økonomiske og Monetære Union i  

 Hvidbog af oktober 1992 om Danmark og Maastricht-Traktaten.
Det er i Edinburgh-aftalen udtrykkeligt slået fast, at Danmark ikke  

 deltager i ordningen med en fælles valuta og ikke vil være bundet af de  

 regler vedrørende økonomisk politik, som kun gælder for medlemslande, der  

 deltager i tredje fase.
Det er endvidere udtrykkeligt fastslået, at Danmark  

 vil bevare sine nuværende beføjelser med hensyn til pengepolitik, herunder de  

 beføjelser, som Nationalbanken har i henhold til dansk lovgivning.
Med hensyn til Danmarks deltagelse i valutasamarbejdet, som det kendes i  

 dag, slår Edinburgh-aftalen fast, at Danmark fortsat vil deltage i  

 valutasamarbejdet inden for EMS.
Den bestemmelse gælder også selv om andre  

 medlemslande går ind i den tredje fase.
 Det er den danske holdning at tillægge beskæftigelseshensyn den  

 allerstørste vægt, idet det af »Danmark i Europa« fremgår, at EF i  

 praksis må gøre bekæmpelse af arbejdsløsheden til et afgørende mål for  

 Fællesskaberne og der skal ske en forstærket, samordnet indsats for at øge  

 beskæftigelsen.
B.
Den fælles udenrigs- og sikkerhedspolitik Med Den europæiske Fælles Akt traktatfæstede EF's tolv medlemslande  

 samarbejdet om udenrigs- og sikkerhedspolitik.
De hidtidige  

 traktatbestemmelser (art. 30 i Fællesakten) ophæves og erstattes af  

 Maastricht-Traktatens bestemmelser om fælles udenrigs- og sikkerhedspolitik.  

 Den institutionelle og beslutningsmæssige skillelinie over for samarbejdet  

 omfattet af Det europæiske Fællesskab opretholdes.
Det overstatslige princip  

 finder ikke anvendelse.
Det udenrigs- og sikkerhedspolitiske samarbejde er  

 mellemstatsligt samarbejde.
Rådet anvendes som forum for beslutninger.  

 Princippet om enstemmighed opretholdes med den tilføjelse, at Rådet med  

 enstemmighed kan beslutte, hvilke spørgsmål, som kan afgøres med flertal.
 Den fælles udenrigs- og sikkerhedspolitik har følgende mål:
- beskyttelse af Unionens fælles værdier, grundlæggende interesser og  

 uafhængighed, - styrkelse af Unionens og dens medlemslandes sikkerhed i alle henseender, - bevarelse af freden og styrkelse af den internationale sikkerhed i  

 overensstemmelse med principperne i De Forenede Nationers Pagt samt  

 principperne i Helsingfors-slutakten og målene i Parischarteret, - fremme af det internationale samarbejde, - udvikling og befæstelse af demokratiet og retsstatsprincippet samt  

 respekt for menneskerettighederne og de grundlæggende frihedsrettigheder.
Den fælles udenrigs- og sikkerhedspolitik, som vil blive udformet i Rådet  

 med enstemmighed, vil kunne formuleres som »fælles holdninger«  

 eller »fælles aktioner«.
Fælles holdninger er kendt fra det  

 hidtidige EPS-samarbejde, der blev traktatfæstet i 1986 med Fællesakten.
Er  

 der med enstemmighed formuleret en fælles holdning om et udenrigspolitisk  

 spørgsmål, skal medlemslandene drage omsorg for, at deres nationale politik  

 er i overensstemmelse hermed.
Som noget nyt indføres begrebet »fælles aktion« for at markere,  

 at EF's udenrigspolitik også kan indebære specifikke handlinger.
En fælles  

 aktion besluttes i Rådet med enstemmighed, og vil typisk være mere  

 forpligtende for medlemslandene end en fælles holdning.
En fælles aktion  

 forpligter medlemslandene i deres stillingtagen og handlinger.
Samtidig med  

 at der vedtages en fælles aktion eller på et senere tidspunkt, kan Rådet med  

 enstemmighed bestemme, om der er spørgsmål inden for rammerne af den fælles  

 aktion, som i fremtiden ville kunne afgøres med kvalificeret flertal.
 I løbet af efteråret 1991 pegede EF-landenes udenrigsministre på følgende  

 fire områder som egnede for fælles aktioner: CSCE-processen,  

 nedrustningsprocessen i Europa, ikke-spredning af kernevåben samt de  

 økonomiske aspekter af sikkerhed, især kontrol med overførsel af militær  

 teknologi til tredjelande og med våbeneksport.
Den fælles udenrigs- og sikkerhedspolitik omfatter alle spørgsmål,  

 herunder udformning på langt sigt af en fælles forsvarspolitik, som med tiden  

 vil kunne føre til et fælles forsvar.
Dette indebærer, at der i drøftelserne  

 af sikkerhedspolitiske emner kan inddrages forsvarspolitiske aspekter.
I Edinburgh-aftalen præciseres det, at Danmark holder sig uden for den  

 såkaldte forsvarspolitiske dimension, der indebærer medlemskab af Vestunionen  

 (WEU) samt fælles forsvarspolitik eller fælles forsvar.
Følgende beskrivelse  

 af udformningen på langt sigt af en fælles forsvarspolitik som med tiden vil  

 kunne føre til et fælles forsvar er derfor uden betydning for Danmark, som  

 klart har meddelt at ville stå uden for.
Den bestemmelse, som handler om sikkerhed, og som omtaler udformningen på  

 langt sigt af en fælles forsvarspolitik, som med tiden vil kunne føre til et  

 fælles forsvar, er udtryk for et kompromis, som afspejler de forskellige  

 holdninger, medlemslandene indtog under regeringskonferencen.
Hvor det hidtil  

 har været sådan, at den fælles udenrigspolitik kunne styrke samordningen af  

 holdninger vedrørende politiske og økonomiske aspekter af  

 sikkerhedspolitikken, er der nu i den forhandlede tekst enighed om, at  

 ministrene også kan drøfte de forsvarspolitiske aspekter.
Der vil således,  

 hvis enstemmighed etableres, kunne vedtages fælles holdninger om et udenrigs-  

 og sikkerhedspolitisk spørgsmål, som vedrører ikke alene de politiske og  

 økonomiske aspekter af sikkerheden, men også de forsvarspolitiske aspekter.
Der var imidlertid ikke tilslutning til, at forsvarspolitiske spørgsmål  

 skulle kunne gøres til genstand for fælles aktioner.
Det er derfor fastslået,  

 at spørgsmål, der har indvirkning på forsvarsområdet, ikke kan være genstand  

 for en fælles aktion - heller ikke i forhold til omverdenen.
De nye formuleringer indebærer således, at Den Europæiske Union ikke kan  

 bestemme, hvorledes medlemslandenes forsvar indrettes, kommandoforhold,  

 konkrete militære operationer etc.
Disse spørgsmål behandles i WEU og NATO.
Den Vesteuropæiske Union (WEU) udgør i henhold til Traktaten en  

 integrerende del af udviklingen af Den Europæiske Union.
Denne kan anmode WEU  

 om at udarbejde og iværksætte afgørelser og aktioner med indvirkning på  

 forsvarsområdet.
Dette afspejler, at Den Europæiske Union ikke selv har  

 mulighed for at iværksætte sådanne afgørelser og aktioner, men denne opgave  

 kan overdrages WEU og hermed de lande, som er medlemmer af denne  

 organisation.
Denne fremgangsmåde er fastlagt, efter at spørgsmålet om WEU's  

 forbindelse til såvel Den Europæiske Union som NATO har været drøftet ved  

 flere lejligheder, herunder på NATO-topmødet den 7.-8. november 1991.  

 Konklusionen af disse drøftelser blev, at WEU fik tildelt en dobbelt rolle.  

 Den ene går ud på at påtage sig en rolle over for Den Europæiske Union.
Den  

 anden indebærer, at WEU påtager sig opgaven som den europæiske søjle i NATO.
I en særlig erklæring tilknyttet Traktaten opfordrer medlemmerne af Den  

 Vesteuropæiske Union de øvrige medlemmer af Den Europæiske Union til at  

 indtræde i WEU eller til at få status som observatører.
Samtidig opfordres  

 andre europæiske medlemslande af NATO til at blive associerede medlemmer af  

 WEU.
Det fremgår af erklæringen, at de europæiske ikke-medlemmer af WEU, som  

 denne tekst er rettet til, forventes at afgive svar inden udgangen af 1992.
I konsekvens af sin holdning til spørgsmålet om udformningen af en fælles  

 forsvarspolitik som med tiden vil kunne føre til et fælles forsvar meddelte  

 Danmark i efteråret 1992 WEU-landene, at Danmark ikke ønskede medlemskab af  

 denne organisation.
Danmark har herefter status som observatør ved WEU.
Samme  

 status har Irland.
Tyrkiet, Norge og Island er associerede medlemmer.
Som en  

 konsekvens af, at Danmark med Edinburgh-aftalen har opnået den ønskede  

 klarhed på forsvarsområdet, nemlig at Danmark ikke deltager i en fælles  

 forsvarspolitik eller et fælles forsvar, indeholder Edinburgh-aftalen en  

 erklæring, hvor det noteres, at Danmark vil afstå fra sin ret til at varetage  

 formandskabet for Unionen i alle tilfælde, hvor der er tale om at udarbejde  

 og iværksætte afgørelser og aktioner under Unionen, der har indvirkning på  

 forsvarsområdet.
C.
Retlige og indre anliggender Afsnittet i Maastricht-Traktaten om retlige og indre anliggender er på  

 samme måde som afsnittet om udenrigs- og sikkerhedspolitik af mellemstatslig  

 karakter.
Beslutninger træffes af Rådet med enstemmighed.
Det overstatslige  

 princip finder ikke anvendelse.
 Formålet med dette afsnit er at forøge samarbejdet mellem medlemslandene  

 om følgende spørgsmål:
- asylpolitik, - regler for personers passage af medlemslandenes ydre grænser og udøvelse  

 af kontrol heraf, - indvandringspolitik, - bekæmpelse af narkotikamisbrug, - bekæmpelse af svig på internationalt plan, - civilretligt samarbejde, - strafferetligt samarbejde, - toldsamarbejde, - politisamarbejde med henblik på forebyggelse og bekæmpelse af  

 terrorisme, ulovlig narkotikahandel og andre former for grov international  

 kriminalitet, herunder om nødvendigt visse aspekter af toldsamarbejde, i  

 forbindelse med tilrettelæggelse på unionsplan af et system for udveksling af  

 oplysninger inden for en europæisk politienhed (Europol).
Disse emner har i betydeligt omfang allerede igennem mange år været  

 genstand for samarbejde mellem medlemslandene.
Det er sket uden et egentligt  

 traktatgrundlag.
Dette grundlag tilvejebringes med Maastricht-Traktaten, men  

 samarbejdet skal fortsat ske i form af et traditionelt mellemstatsligt  

 samarbejde.
Der er efter Traktaten ganske vist mulighed for at overføre visse emner  

 omfattet af dette samarbejde til den del af Traktaten, der er baseret på det  

 overstatslige princip.
Dette gælder dog ikke det strafferetlige samarbejde,  

 toldsamarbejdet og politisamarbejdet.
En sådan overførsel kræver enstemmighed  

 i Rådet og vedtagelse i medlemslandene i overensstemmelse med deres  

 forfatningsmæssige bestemmelser, d.v.s. for Danmarks vedkommende grundloven.
Spørgsmålet om asylpolitik skal i løbet af 1993 overvejes mellem  

 medlemslandene for at tage stilling til overflyttelse fra det mellemstatslige  

 samarbejde til samarbejdet baseret på det overstatslige princip.
Det må  

 formodes, at der i så fald bliver tale om overførsel af suverænitet i henhold  

 til grundlovens § 20. Da der ikke tages stilling til en sådan  

 suverænitetsafgivelse ved nærværende lovforslag, vil dette i givet fald kræve  

 vedtagelse af et nyt lovforslag, som til vedtagelse vil kræve enten 5/6  

 flertal i Folketinget eller almindeligt flertal efterfulgt af en bindende  

 folkeafstemning.
Det samme gælder andre områders eventuelle overflyttelse til det  

 overstatslige samarbejde.
De øvrige medlemslande har i Edinburgh-aftalen  

 taget til efterretning, at sådanne eventuelle overflyttelser i Danmark kan  

 kræve behandling efter den ovennævnte procedure.
 Det er endelig i Edinburgh-aftalen slået fast, at Danmark vil deltage  

 fuldt ud i det mellemstatslige samarbejde.
Fælles bestemmelser Maastricht-Traktaten er baseret på tre søjler.
Den første søjle drejer sig om ajourføring og udbygning af Rom-Traktaten  

 inklusive ændringerne heri gennemført med Den europæiske Fælles Akt fra 1986.  

 I denne del af Traktaten findes afsnittet om Den Økonomiske og Monetære  

 Union.
Der finder det overstatslige princip anvendelse.
Fællesskabets  

 institutioner og beslutningsprocedurer gælder fuldt ud.
Den anden søjle drejer sig om udenrigs- og sikkerhedspolitik.
Det er et  

 mellemstatsligt samarbejde.
Det foregår i Rådet.
Det sker uden brug af det  

 overstatslige princip og uden brug af Fællesskabets beslutningsprocedurer.
Den tredje søjle drejer sig om retlige og indre anliggender.
Det er et  

 mellemstatsligt samarbejde.
Det foregår i Rådet.
Det sker uden brug af det  

 overstatslige princip og uden brug af Fællesskabets beslutningsprocedurer.
Traktaten bygger på disse tre søjler og indeholder også visse fælles  

 bestemmelser.
De vigtigste drejer sig for det første om adgang for andre  

 lande til at blive medlemmer af Den Europæiske Union og for det andet en  

 senere regeringskonference i 1996 for at gennemgå visse bestemmelser i den  

 foreliggende Traktat.
Der forudses en regeringskonference til gennemgang af visse bestemmelser i  

 Maastricht-Traktaten indkaldt i 1996. Traktaten nævner flere områder, som kan  

 blive genstand for drøftelse på en sådan regeringskonference.
Der kan navnlig  

 peges på to områder.
Det ene er reglerne for Europa-Parlamentets indflydelse  

 på vedtagelse af EF's retsakter.
Det andet er forholdet mellem Den Europæiske  

 Union og Den Vesteuropæiske Union (WEU), hvilket skal ses på baggrund af, at  

 WEU-Traktaten fra 1998 kan opsiges med et års varsel.
Danmark deltager i forhandlingerne på en sådan regeringskonference.
Opnås  

 et resultat, som Danmark kan tilslutte sig, indeholder grundloven  

 statsretlige regler for dansk ratifikation.
I tilfælde af  

 suverænitetsafgivelse som defineret i grundloven kræves enten 5/6 flertal  

 eller almindeligt flertal ledsaget af en bindende folkeafstemning.
Edinburgh-aftalen er knyttet til Maastricht-Traktaten.
Denne Traktat kan  

 kun ændres ved enighed mellem alle 12 medlemslande.
De øvrige medlemslande  

 kan ikke opsige Edinburgh-aftalen.
Edinburgh-aftalen kan ændres eller  

 eventuelt helt falde bort i forbindelse med en ændring af  

 Maastricht-Traktaten, for hvilken de gældende statsretlige regler i  

 grundloven skal følges.
Danmark har juridisk ret til ensidigt at opsige  

 Edinburgh-aftalen helt eller delvist.
En sådan fremgangsmåde er ikke ukendt i  

 retligt bindende internationale aftaler af denne karakter.
Som det fremgår af  

 de almindelige bemærkninger ovenfor, pkt.
I, 3, er 7 af Folketingets partier  

 enige om, at dette kun kan ske efter en ny folkeafstemning.
 For så vidt angår adgang til at blive medlem af Den Europæiske Union  

 siges, at enhver europæisk stat kan ansøge om at blive medlem.  

 Optagelsesvilkårene forhandles i regeringskonferencer mellem ansøgerlande og  

 de eksisterende medlemmer af Den Europæiske Union.
 Birmingham-erklæringens princip om, at EF må respektere de enkelte  

 nationers historie, kultur og traditioner må også gælde for de nye  

 ansøgerlande og komme til udtryk i vilkårene for deres medlemskab.
 Variationerne i alle 12 medlemslandes ratifikationsgrundlag er udtryk for  

 den fleksibilitet, som naturligt må komme ansøgerlandene til gode i deres  

 bestræbelser for at få imødekommet nationale ønsker under  

 optagelseforhandlingerne.
På mødet i Edinburgh den 11.-12. december 1992 blev det besluttet at  

 påbegynde forhandlinger om optagelse af Sverige, Finland og Østrig.  

 Åbningerne af forhandlingerne skete den 1. februar 1993. Forhandlinger om  

 optagelse af Norge ventes påbegyndt 1 a 2 måneder senere.
Denne forsinkelse  

 skyldes, at den norske ansøgning først forelå i slutningen af november 1992.  

 Der har således været kortere tid til rådighed for at forberede de norske  

 forhandlinger.
Bemærkninger til lovforslagets enkelte bestemmelser Til § 1 De rettigheder og pligter, som følger af Maastricht-Traktaten, er  

 præciseret i Edinburgh-Afgørelsen, og Maastricht-Traktatens betydning for  

 Danmark følger af denne Traktat med tilhørende protokoller og erklæringer  

 samt af Edinburgh-Afgørelsen med tilhørende erklæringer, jfr. lovforslagets §  

 2. Det er med dette sigte, at det foreslås, at Edinburgh-Afgørelsen med  

 tilhørende erklæringer godkendes.
På baggrund af godkendelsen af Edinburgh-Afgørelsen sker Danmarks  

 tiltrædelse af Den Europæiske Union ved ratifikation af Maastricht-Traktaten.  

 Det er i henhold til grundlovens § 19 en forudsætning for ratifikation af  

 Maastricht-Traktaten at samtykke hertil gives af Folketinget.
Det  

 foreliggende lovforslag, som samtidig foreslås undergivet en bindende  

 folkeafstemning, tager sigte herpå.
 Maastricht-Traktaten og Edinburgh-Afgørelsen er optaget som bilag til det  

 samtidigt fremsatte lovforslag om ændring af lov om Danmarks tiltrædelse af  

 De Europæiske Fællesskaber m.v.
Der henvises til de almindelige bemærkninger til lovforslaget, der  

 indeholder en redegørelse for indholdet af Edinburgh-Afgørelsen og  

 Maastricht-Traktaten, jfr. ovenfor pkt.
II.
Til § 2 Formålet med bestemmelsen er at fremhæve, at grundlaget for Danmarks  

 tiltrædelse af Maastricht-Traktaten er et andet end det, der dannede grundlag  

 for folkeafstemningen den 2. juni 1992, nemlig ikke kun Maastricht-Traktaten,  

 men også Edinburgh-Afgørelsen.
Det udtales således i bestemmelsen, at  

 Traktaten kun har betydning for Danmark i det omfang, det følger af  

 Maastricht-Traktaten med tilhørende protokoller og erklæringer og af  

 Edinburgh-Afgørelsen af 12. december 1992 med tilhørende erklæringer.
 Gennemførelsen i Danmark af Traktaten og Afgørelsen er reguleret i det  

 samtidigt fremsatte forslag til lov om ændring af lov om Danmarks tiltrædelse  

 af De Europæiske Fællesskaber.
Til § 3 Da det ved samtidigt lovforslag er foreslået, at dette lovforslag  

 undergives bindende folkeafstemning, vil stadfæstelse og bekendtgørelse i  

 Lovtidende kun kunne ske, såfremt lovforslaget - foruden vedtagelse i  

 Folketinget - ikke forkastes ved folkeafstemningen.
I givet fald foreslås  

 det, at loven træder i kraft ved bekendtgørelsen i Lovtidende.
Der henvises  

 til de almindelige bemærkninger til lovforslaget ovenfor.
