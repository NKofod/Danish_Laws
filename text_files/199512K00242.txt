Nr LSF 242 Forslag til Lov om konkurrenceforhold og samtrafik i telesektoren(* 1) Fremsat af forskningsministeren (Frank Jensen) den 16. april 1996 Vedtaget ved tredjebehandling den 31. maj 1996 Lov nr. 467 af 12/06/1996 Kapitel 1 Lovens formål og anvendelsesområde § 1. Formålet med denne lov er at fremme konkurrence i  

 telesektoren og at sikre uhindret udveksling af teletrafik mellem slutbrugere  

 og disses adgang til et bredt og varieret udbud af teleydelser til lave  

 priser og af høj kvalitet.
 Stk. 2. Denne lov finder anvendelse på aftaler om samtrafik mellem  

 telenet eller teletjenester.
 Stk. 3. Ved samtrafik forstås sammenkobling af og udveksling af  

 trafik mellem telenet eller teletjenester og adgang til telenet og  

 teletjenester, herunder adgang på særlige vilkår.
 Stk. 4. Ved offentlige telenet og teletjenester forstås i denne  

 lov telenet og teletjenester, som offentligheden har adgang til.
Kapitel 2 Vilkår for samtrafik § 2. Udbydere af offentlige telenet eller teletjenester har ret og  

 pligt til at forhandle aftaler om samtrafik med hinanden med henblik på at  

 sikre gensidig adgang til deres telenet og teletjenester.
 Stk. 2. Udbydere af offentlige telenet eller teletjenester, der  

 har en stærk markedsposition, skal imødekomme alle rimelige anmodninger om  

 indgåelse eller ændring af aftaler om samtrafik inden for følgende områder:
 1) Telefoninet og basale telefonitjenester.
 2) Datakommunikationsnet og basale datakommunikationstjenester.
 3) Mobilkommunikationsnet og basale mobilkommunikationstjenester.
 4) Øvrig kabel- eller radiobaseret teleinfrastruktur, dog ikke  

 satellitkommunikation.
 Stk. 3. Udbydere af offentlige telenet eller teletjenester  

 formodes at have en stærk markedsposition, hvis de har en markedsandel på  

 mere end 25 procent af en telekommunikationsaktivitet i de geografiske  

 områder, hvori de udbyder telenet eller teletjenester.
Stk. 4. Telestyrelsen kan uanset bestemmelsen i stk. 3 træffe  

 beslutning om, at udbydere af offentlige telenet eller teletjenester med en  

 markedsandel på 25 procent eller mindre skal betragtes som udbydere med en  

 stærk markedsposition, og at udbydere af telenet eller teletjenester med en  

 markedsandel på mere end 25 procent ikke skal betragtes som udbydere med en  

 stærk markedsposition.
Ved beslutninger af denne art skal Telestyrelsen tage  

 udbyderens mulighed for at øve indflydelse på markedsvilkårene, udbyderens  

 omsætning i forhold til størrelsen af markedet, udbyderens kontrol over  

 adgangen til slutbrugere, udbyderens adgang til finansielle ressourcer og  

 udbyderens erfaring med hensyn til udbud af telekommunikationsydelser i  

 betragtning.
 Stk. 5. Forskningsministeren fastsætter nærmere regler om  

 afgrænsningen af de i stk. 2 nævnte områder, herunder overordnede regler for,  

 på hvilke vilkår og niveauer der som minimum skal gives adgang til samtrafik.
 Stk. 6. Aftaler om samtrafik efter stk. 2 skal give adgang til  

 samtrafik på objektive, gennemsigtige og ikkediskriminerende vilkår til  

 priser, der er omkostningsbaserede, med tillæg af en rimelig fortjeneste.
 Stk. 7. Aftaler om samtrafik indgås efter forhandling mellem  

 parterne, jf. dog §§ 6 og 7.
 § 3. Forskningsministeren fastsætter nærmere regler om, i hvilket  

 omfang det vil være berettiget at afvise anmodninger om indgåelse eller  

 ændring af aftaler om samtrafik efter § 2, stk. 2, med henvisning til  

 følgende væsentlige hensyn:
 1) Bevarelse af de berørte telenets og teletjenesters integritet og  

 interoperabilitet.
 2) Beskyttelse af tjeneste- og netinterne data.
 3) Beskyttelse af personrelaterede data.
 4) Beskyttelse af telenet og teletjenester under særlige forhold.
 Stk. 2. Forskningsministeren fastsætter nærmere regler om, under  

 hvilke omstændigheder det med henvisning til de i stk. 1 nævnte hensyn vil  

 være berettiget at afbryde udvekslingen af samtrafik ifølge aftaler efter §  

 2, stk. 2, herunder regler om, at der i ganske særlige tilfælde, hvor det  

 skønnes nødvendigt, kan ske umiddelbar afbrydelse af samtrafik uden  

 forudgående forelæggelse for Telestyrelsen.
 Stk. 3. Telestyrelsen træffer afgørelse om, hvorvidt det i  

 konkrete tilfælde vil være berettiget at afvise anmodninger om indgåelse  

 eller ændring af aftaler om samtrafik efter § 2, stk. 2, og at afbryde  

 udvekslingen af samtrafik ifølge aftaler efter § 2, stk. 2, herunder  

 afgørelse i konkrete tilfælde, hvor afbrydelse er foretaget uden forudgående  

 forelæggelse for Telestyrelsen.
Stk. 4. Telestyrelsens afgørelser efter stk. 3 træffes så vidt  

 muligt senest 1 måned efter, at sagen er forelagt for Telestyrelsen.
Dog  

 træffes afgørelser vedrørende afbrydelse af igangværende samtrafikudveksling  

 uden forudgående forelæggelse for Telestyrelsen så vidt muligt senest 14 dage  

 efter, at sagen er forelagt for Telestyrelsen.
 Stk. 5. Oplysninger, som en udbyder modtager i forbindelse med  

 anmodning om aftale om samtrafik efter § 2, stk. 2, må kun anvendes i  

 forbindelse hermed og må således ikke videregives til andre afdelinger,  

 datterselskaber, samarbejdsparter eller lignende, som ville kunne udnytte  

 oplysningerne til en konkurrencemæssig fordel.
Kapitel 3 Indsigt i samtrafikaftaler § 4. Aftaler om samtrafik, hvor mindst en af parterne er omfattet  

 af § 2, stk. 2, indsendes til Telestyrelsen umiddelbart efter aftalernes  

 indgåelse.
 Stk. 2. Alle aftaler eller delaftaler i tilknytning til en aftale  

 om samtrafik efter § 2, stk. 2, er omfattet af kravet om indsendelse.
Stk. 3. Telestyrelsen foranlediger, at de indsendte aftaler om  

 samtrafik efter § 2, stk. 2, samt vilkår for samtrafik fastsat efter § 7,  

 stk. 1, gøres offentligt tilgængelige.
Hvis en aftalepart ved indsendelsen  

 anmoder herom, kan Telestyrelsen bestemme, at dele af en aftale, der  

 indeholder oplysninger af væsentlig kommerciel betydning for aftaleparten,  

 ikke skal være offentligt tilgængelige.
Priser for samtrafik og øvrige vilkår  

 af generel betydning skal dog altid gøres offentligt tilgængelige.
 Stk. 4. Forskningsministeren kan fastsætte nærmere regler om, at  

 aftaler om international samtrafik eller dele heraf kan undtages fra at blive  

 gjort offentligt tilgængelige.
Kapitel 4 Tilsyn, mægling og fastsættelse af vilkår for samtrafik § 5. Telestyrelsen fører tilsyn med aftaler om samtrafik, hvor  

 mindst en af parterne er omfattet af § 2, stk. 2, og påser i den forbindelse,  

 at aftaler, som er indsendt til styrelsen, er i overensstemmelse med § 2,  

 stk. 6, og at de ikke medvirker til at begrænse konkurrencen.
 Stk. 2. Telestyrelsen kan i særlige tilfælde kræve, at der  

 foretages ændringer i allerede indgåede aftaler om samtrafik, hvor mindst en  

 af parterne er omfattet af § 2, stk. 2.
§ 6. Forhandlinger om indgåelse af aftaler om samtrafik efter § 2,  

 stk. 2, skal afsluttes hurtigst muligt.
Såfremt parterne ikke inden 3  

 måneder, fra anmodningen om en aftale om samtrafik er fremsat, kan nå til  

 enighed, kan en eller flere af parterne anmode Telestyrelsen om at mægle i  

 sagen.
 Stk. 2. Telestyrelsen optager straks herefter forhandlinger med  

 parterne med henblik på mægling.
 § 7. Såfremt der ikke inden 3 måneder fra det tidspunkt, hvor  

 mæglingsforhandlinger er indledt i medfør af § 6, stk. 2, er indgået en  

 aftale mellem parterne eller opnået enighed om, at en aftale om samtrafik  

 ikke kan indgås, kan en eller flere af parterne anmode Telestyrelsen om at  

 træffe afgørelse om, hvorvidt der foreligger en rimelig anmodning om  

 indgåelse af en aftale om samtrafik, og i bekræftende fald fastsætte vilkår  

 for samtrafik.
 Stk. 2. Telestyrelsen kan fastsætte en kortere eller længere frist  

 end den i stk.1 angivne for mæglingsperiodens tidsmæssige udstrækning.  

 Mæglingsperioden kan dog ikke forlænges til mere end 6 måneder og kan ikke  

 forkortes til mindre end 1 måned.
Stk. 3. Såfremt mæglingsbestræbelserne ikke resulterer i indgåelse  

 af en aftale om samtrafik og en eller flere af parterne anmoder Telestyrelsen  

 om at fastsætte vilkår for samtrafik, træffer Telestyrelsen afgørelse senest  

 1 måned efter anmodningen om fastsættelse af vilkår.
Telestyrelsen kan  

 tillægge afgørelsen virkning fra tidspunktet for indgivelse af anmodning om  

 mægling.
 § 8. Hvis parterne, efter at anmodning om mægling eller  

 fastsættelse af vilkår for samtrafik er indgivet til Telestyrelsen, opnår  

 enighed om en aftale om samtrafik, bortfalder Telestyrelsens beføjelser efter  

 §§ 6 og 7.
 § 9. Telestyrelsen kan udstede påbud og pålægge en eller flere af  

 parterne i en sag om aftale om samtrafik dagbøder med henblik på at  

 gennemtvinge imødekommelse af anmodninger om indgåelse af samtrafikaftaler i  

 medfør af § 2, stk. 2, genoptagelse af samtrafik i medfør af § 3, stk. 3,  

 indsendelse af samtrafikaftaler i medfør af § 4, stk. 1, ændring af allerede  

 indgåede aftaler om samtrafik i medfør af § 5, stk. 2, opfyldelse af vilkår  

 fastsat i medfør af § 7, stk. 1, aflevering af materiale i medfør af § 16,  

 stk. 2, og opfyldelse af regnskabsmæssige krav i medfør af § 17, stk. 1 og 2.  

 Der er udpantningsret for beløbene.
Kapitel 5 Afskæring af instruksadgang § 10. Forskningsministeren kan ikke give Telestyrelsen  

 tjenestebefaling om varetagelsen af myndighedsopgaven vedrørende konkrete  

 sager om samtrafik eller om behandling og afgørelse af enkeltsager efter  

 denne lov eller forskrifter udstedt med hjemmel heri.
Kapitel 6 Klageadgang § 11. Forskningsministeren nedsætter et Teleklagenævn.
Stk. 2. Teleklagenævnet består af 7 medlemmer, der udpeges af  

 forskningsministeren.
Forskningsministeren skal ved udpegningen af nævnets  

 medlemmer lægge vægt på, at nævnet samlet repræsenterer juridisk,  

 teleteknisk, økonomisk, konkurrenceretlig og markedsmæssig sagkundskab.
 Stk. 3. Medlemmerne beskikkes for 4 år ad gangen.
Stk. 4. Forskningsministeren udpeger blandt nævnets medlemmer  

 nævnets formand.
Formanden skal opfylde de almindelige betingelser for at  

 være landsdommer.
§ 12. Forskningsministeren fastsætter nærmere regler om  

 Teleklagenævnets virksomhed og sagsbehandling, herunder regler om 1) opkrævning af gebyr for sager, der behandles ved nævnet, 2) tidsfrister for indgivelse af klager til nævnet, 3) opsættende virkning af klager indgivet til nævnet.
 Stk. 2. Forskningsministeriet stiller sekretariatsbistand til  

 rådighed for nævnet.
 Stk. 3. Staten afholder alle udgifter i forbindelse med nævnets  

 virksomhed, jf. dog stk. 1, nr. 1. Statens udgifter dækkes af den  

 omkostningsdækkende ydelse, der opkræves i medfør af lov om visse forhold på  

 telekommunikationsområdet.
Stk. 4. Teleklagenævnet er i sin virksomhed uafhængig af  

 instrukser vedrørende den enkelte sags behandling og afgørelse.
Nævnets  

 formand tilrettelægger Teleklagenævnets arbejde, herunder arbejdet i dets  

 sekretariat.
 § 13. Teleklagenævnets afgørelser kan ikke indbringes for anden  

 administrativ myndighed.
 Stk. 2. Teleklagenævnets afgørelse kan indbringes for landsretten  

 senest 8 uger efter, at afgørelsen er meddelt den pågældende.
 § 14. For Teleklagenævnet kan indbringes klager over:
 1) Telestyrelsens afgørelser med hjemmel i denne lov eller administrative  

 forskrifter udstedt i medfør heraf og Telestyrelsens sagsbehandling i  

 forbindelse med sådanne afgørelser.
 2) Telestyrelsens afgørelser med hjemmel i anden lovgivning eller  

 administrative forskrifter udstedt i medfør heraf og Telestyrelsens  

 sagsbehandling i forbindelse med sådanne afgørelser, i det omfang en sådan  

 klageadgang er fastlagt ved lov eller i henhold til lov.
 Stk. 2. Det tilstræbes, at Teleklagenævnets afgørelser vedrørende  

 klager over de i stk. 1, nr. 1, anførte forhold foreligger senest 3 måneder  

 efter, at de er forelagt for nævnet.
 § 15. Teleklagenævnet kan i forbindelse med afgørelser i sager  

 indbragt for nævnet udstede påbud og pålægge en eller flere af parterne i en  

 sag om aftale om samtrafik dagbøder med henblik på at gennemtvinge pålæg om  

 imødekommelse af anmodninger om indgåelse eller ændring af samtrafikaftaler i  

 medfør af § 2, stk. 2, genoptagelse af samtrafik i medfør af § 3, stk. 3,  

 indsendelse af samtrafikaftaler i medfør af § 4, stk. 1, ændring af allerede  

 indgåede aftaler om samtrafik i medfør af § 5, stk. 2, opfyldelse af vilkår  

 fastsat i medfør af § 7, stk. 1, aflevering af materiale i medfør af § 16,  

 stk. 3, og opfyldelse af regnskabsmæssige krav i medfør af § 17, stk. 1 og 2.  

 Der er udpantningsret for beløbene.
Kapitel 7 Oplysningspligt og regnskabsforhold § 16. Forskningsministeren kan fastsætte nærmere regler om  

 Telestyrelsens indhentning af oplysninger fra udbydere af offentlige telenet  

 og teletjenester med henblik på afgørelse af, om en udbyder skal betragtes  

 som havende en stærk markedsposition.
 Stk. 2. Telestyrelsen kan af parterne kræve alt materiale, som  

 skønnes relevant med henblik på tilsyn, mægling eller afgørelse i henhold til  

 bestemmelser i denne lov, herunder udarbejdelse af materiale, forslag til  

 aftale om samtrafik og dokumentation for, at der foreligger konkrete forhold,  

 der gør det rimeligt at afvise anmodninger om indgåelse af aftaler om  

 samtrafik eller afbrydelse af udveksling af samtrafik.
 Stk. 3. Teleklagenævnet kan af parterne og Telestyrelsen kræve alt  

 materiale, som skønnes relevant for nævnets afgørelser.
 § 17. Udbydere af offentlige telenet eller teletjenester, der har  

 en stærk markedsposition, jf. § 2, stk. 2, skal gennemføre en regnskabsmæssig  

 adskillelse af de enkelte forretningsområder.
 Stk. 2. Forskningsministeren kan fastsætte nærmere regler om, fra  

 hvilket tidspunkt den regnskabsmæssige adskillelse skal være gennemført, om  

 indsendelse af regnskaberne til Telestyrelsen, og om regnskabernes udformning  

 og indhold, herunder hvilke forretningsområder der skal aflægges særskilt  

 regnskab for, bl.a. med henblik på at sikre effektiv konkurrence og  

 gennemsigtighed i beregningen af omkostningerne i forbindelse med samtrafik.
 Stk. 3. Konkurrencelovens §§ 11-14 om foranstaltninger imod  

 skadelige virkninger af konkurrencebegrænsninger gælder uanset samme lovs §  

 2, nr. 1, 2. pkt., og nr. 2, 2. pkt., udbydere af telenet og teletjenester,  

 medmindre andet følger af telelovgivningen, herunder regler fastsat med  

 hjemmel heri.
Kapitel 8 Straffebestemmelser § 18. Med bøde straffes den, der overtræder § 2, stk. 2, § 4, stk.  

 1, vilkår for samtrafik fastsat i medfør af § 7, stk. 1, og forskrifter  

 udstedt i medfør af § 17, stk. 2.
 Stk. 2. Med bøde straffes den, der overtræder forskrifter udstedt  

 i medfør af § 3.
Stk. 3. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune, en amtskommune eller et kommunalt fællesskab, jf. § 60 i lov om  

 kommunernes styrelse, kan der pålægges staten, kommunen, amtskommunen eller  

 det kommunale fællesskab bødeansvar.
Kapitel 9 Ikrafttrædelse § 19. Loven træder i kraft den 1. juli 1996.
 § 20. Loven gælder ikke for Færøerne og Grønland.
Oprindeligt fremsat forslag Kapitel 1 Lovens formål og anvendelsesområde § 1. Formålet med denne lov er at fremme konkurrence i  

 telesektoren og at sikre uhindret udveksling af teletrafik mellem slutbrugere  

 og disses adgang til et bredt og varieret udbud af teleydelser til lave  

 priser og af høj kvalitet.
 Stk. 2. Denne lov finder anvendelse på aftaler om samtrafik mellem  

 telenet eller teletjenester.
 Stk. 3. Ved samtrafik forstås sammenkobling af og udveksling af  

 trafik mellem telenet eller teletjenester og adgang til telenet og  

 teletjenester, herunder adgang på særlige vilkår.
 Stk. 4. Ved offentlige telenet og teletjenester forstås i denne  

 lov telenet og teletjenester, som offentligheden har adgang til.
Kapitel 2 Vilkår for samtrafik § 2. Udbydere af offentlige telenet eller teletjenester har ret og  

 pligt til at forhandle aftaler om samtrafik med hinanden med henblik på at  

 sikre gensidig adgang til deres telenet og teletjenster.
 Stk. 2. Udbydere af offentlige telenet eller teletjenester, der  

 har en stærk markedsposition, skal imødekomme alle rimelige anmodninger om  

 indgåelse eller ændring af aftaler om samtrafik inden for følgende områder:
 1) Telefoninet og basale telefonitjenester.
 2) Datakommunikationsnet og basale datakommunikationstjenester.
 3) Mobilkommunikationsnet og basale mobilkommunikationstjenester.
 4) Øvrig kabel- eller radiobaseret teleinfrastruktur, dog ikke  

 satellitkommunikation.
 Stk. 3. Udbydere af offentlige telenet eller teletjenester  

 formodes at have en stærk markedsposition, hvis de har en markedsandel på  

 mere end 25 procent af en telekommunikationsaktivitet i de geografiske  

 områder, hvori de udbyder telenet eller teletjenester.
Stk. 4. Telestyrelsen kan uanset bestemmelsen i stk. 3 træffe  

 beslutning om, at udbydere af offentlige telenet eller teletjenester med en  

 markedsandel på 25 procent eller mindre, skal betragtes som udbydere med en  

 stærk markedsposition, og at udbydere af telenet eller teletjenester, med en  

 markedsandel på mere end 25 procent, ikke skal betragtes som udbydere med en  

 stærk markedsposition.
Ved beslutninger af denne art skal Telestyrelsen tage  

 udbyderens mulighed for at øve indflydelse på markedsvilkårene, udbyderens  

 omsætning i forhold til størrelsen af markedet, udbyderens kontrol over  

 adgangen til slutbrugere, udbyderens adgang til finansielle ressourcer og  

 udbyderens erfaring med hensyn til udbud af telekommunikationsydelser i  

 betragtning.
 Stk. 5. Forskningsministeren fastsætter nærmere regler om  

 afgrænsningen af de i stk. 2 nævnte områder, herunder overordnede regler for  

 på hvilke vilkår og niveauer, der som minimum skal gives adgang til  

 samtrafik.
 Stk. 6. Aftaler om samtrafik efter stk. 2 skal give adgang til  

 samtrafik på objektive, gennemsigtige og ikke-diskriminerende vilkår til  

 priser, der er omkostningsbaserede, med tillæg af en rimelig fortjeneste.
 Stk. 7. Aftaler om samtrafik indgås efter forhandling mellem  

 parterne, jf. dog §§ 6-7.
 § 3. Forskningsministeren fastsætter nærmere regler om, i hvilket  

 omfang det vil være berettiget at afvise anmodninger om indgåelse eller  

 ændring af aftaler om samtrafik efter § 2, stk. 2, med henvisning til  

 følgende væsentlige hensyn:
 1) Bevarelse af de berørte telenets og teletjenesters integritet og  

 interoperabilitet.
 2) Beskyttelse af tjeneste- og netinterne data.
 3) Beskyttelse af personrelaterede data.
 4) Beskyttelse af telenet og teletjenester under særlige forhold.
 Stk. 2. Forskningsministeren fastsætter nærmere regler om, under  

 hvilke omstændigheder det med henvisning til de i stk. 1 nævnte hensyn vil  

 være berettiget at afbryde udvekslingen af samtrafik ifølge aftaler efter §  

 2, stk. 2, herunder regler om, at der i ganske særlige tilfælde, hvor det  

 skønnes nødvendigt, kan ske umiddelbar afbrydelse af samtrafik uden  

 forudgående forelæggelse for Telestyrelsen.
 Stk. 3. Telestyrelsen træffer afgørelse om, hvorvidt det i  

 konkrete tilfælde vil være berettiget at afvise anmodninger om indgåelse  

 eller ændring af aftaler om samtrafik efter § 2, stk. 2, og at afbryde  

 udvekslingen af samtrafik ifølge aftaler efter § 2, stk. 2, herunder  

 afgørelse i konkrete tilfælde, hvor afbrydelse er foretaget uden forudgående  

 forelæggelse for Telestyrelsen.
Stk. 4. Telestyrelsens afgørelser efter stk. 3 træffes så vidt  

 muligt senest 1 måned efter, at sagen er forelagt for Telestyrelsen.
Dog  

 træffes afgørelser vedrørende afbrydelse af igangværende samtrafikudveksling  

 uden forudgående forelæggelse for Telestyrelsen så vidt muligt senest 14 dage  

 efter, at sagen er forelagt for Telestyrelsen.
 Stk. 5. Oplysninger, som en udbyder modtager i forbindelse med  

 anmodning om aftale om samtrafik efter § 2, stk. 2, må kun anvendes i  

 forbindelse hermed og må således ikke videregives til andre afdelinger,  

 datterselskaber, samarbejdsparter eller lignende, som ville kunne udnytte  

 oplysningerne til en konkurrencemæssig fordel.
Kapitel 3 Indsigt i samtrafikaftaler § 4. Aftaler om samtrafik, hvor mindst en af parterne er omfattet  

 af § 2, stk. 2, indsendes til Telestyrelsen umiddelbart efter aftalernes  

 indgåelse.
 Stk. 2. Alle aftaler eller delaftaler i tilknytning til en aftale  

 om samtrafik efter § 2, stk. 2, er omfattet af kravet om indsendelse.
Stk. 3. Telestyrelsen foranlediger, at de indsendte aftaler om  

 samtrafik efter § 2, stk. 2, samt vilkår for samtrafik fastsat efter § 7,  

 stk. 1, gøres offentligt tilgængelige.
Hvis en aftalepart ved indsendelsen  

 anmoder herom, kan Telestyrelsen bestemme, at dele af en aftale, der  

 indeholder oplysninger af væsentlig kommerciel betydning for aftaleparten,  

 ikke skal være offentligt tilgængelige.
Priser for samtrafik og øvrige vilkår  

 af generel betydning skal dog altid gøres offentligt tilgængelige.
 Stk. 4. Forskningsministeren kan fastsætte nærmere regler om, at  

 aftaler om international samtrafik eller dele heraf kan undtages fra at blive  

 gjort offentligt tilgængelige.
Kapitel 4 Tilsyn, mægling og fastsættelse af vilkår for samtrafik § 5. Telestyrelsen fører tilsyn med aftaler om samtrafik, hvor  

 mindst en af parterne er omfattet af § 2, stk. 2, og påser i den forbindelse,  

 at aftaler, som er indsendt til styrelsen, er i overensstemmelse med § 2,  

 stk. 6, og at de ikke medvirker til at begrænse konkurrencen.
 Stk. 2. Telestyrelsen kan i særlige tilfælde kræve, at der  

 foretages ændringer i allerede indgåede aftaler om samtrafik, hvor mindst en  

 af parterne er omfattet af § 2, stk. 2.
 § 6. Forhandlinger om indgåelse af aftaler om samtrafik efter § 2,  

 stk. 2, skal afsluttes hurtigst muligt.Såfremt parterne ikke inden 3 måneder  

 fra anmodningen om en aftale om samtrafik er fremsat kan nå til enighed, kan  

 en eller flere af parterne anmode Telestyrelsen om at mægle i sagen.
 Stk. 2. Telestyrelsen optager straks herefter forhandlinger med  

 parterne med henblik på mægling.
 § 7. Såfremt der ikke inden 3 måneder fra det tidspunkt, hvor  

 mæglingsforhandlinger er indledt i medfør af § 6, stk. 2, er indgået en  

 aftale mellem parterne eller opnået enighed om, at en aftale om samtrafik  

 ikke kan indgås, kan en eller flere af parterne anmode Telestyrelsen om at  

 træffe afgørelse om, hvorvidt der foreligger en rimelig anmodning om  

 indgåelse af en aftale om samtrafik, og i bekræftende fald fastsætte vilkår  

 for samtrafik.
 Stk. 2. Telestyrelsen kan fastsætte en kortere eller længere frist  

 end den i stk.1 angivne for mæglingsperiodens tidsmæssige udstrækning.  

 Mæglingsperioden kan dog ikke forlænges til mere end 6 måneder og kan ikke  

 forkortes til mindre end 1 måned.
Stk. 3. Såfremt mæglingsbestræbelserne ikke resulterer i indgåelse  

 af en aftale om samtrafik og en eller flere af parterne anmoder Telestyrelsen  

 om at fastsætte vilkår for samtrafik, træffer Telestyrelsen afgørelse senest  

 1 måned efter anmodningen om fastsættelse af vilkår.
Telestyrelsen kan  

 tillægge afgørelsen virkning fra tidspunktet for indgivelse af anmodning om  

 mægling.
 § 8. Hvis parterne, efter at anmodning om mægling eller  

 fastsættelse af vilkår for samtrafik er indgivet til Telestyrelsen, opnår  

 enighed om en aftale om samtrafik, bortfalder Telestyrelsens beføjelser efter  

 §§ 6-7.
 § 9. Telestyrelsen kan udstede påbud og pålægge en eller flere af  

 parterne i en sag om aftale om samtrafik dagbøder med henblik på at  

 gennemtvinge imødekommelse af anmodninger om indgåelse af samtrafiktaler i  

 medfør af § 2, stk. 2, genoptagelse af samtrafik i medfør af § 3, stk. 3,  

 indsendelse af samtrafikaftaler i medfør af § 4, stk. 1, ændring af allerede  

 indgåede aftaler om samtrafik i medfør af § 5, stk. 2, opfyldelse af vilkår  

 fastsat i medfør af § 7, stk. 1, aflevering af materiale i medfør af § 16,  

 stk. 1, og opfyldelse af regnskabsmæssige krav i medfør af § 17, stk. 1 og 2.  

 Der er udpantningsret for beløbene.
Kapitel 5 Afskæring af instruksadgang § 10. Forskningsministeren kan ikke give Telestyrelsen  

 tjenestebefaling om varetagelsen af myndighedsopgaven vedrørende konkrete  

 sager om samtrafik eller om behandling og afgørelse af enkeltsager efter  

 denne lov eller forskrifter udstedt med hjemmel heri.
Kapitel 6 Klageadgang § 11. Forskningsministeren nedsætter et Teleklagenævn.
Stk. 2. Teleklagenævnet består af 7 medlemmer, der udpeges af  

 forskningsministeren.
Forskningsministeren skal ved udpegningen af nævnets  

 medlemmer lægge vægt på, at nævnet samlet repræsenterer juridisk,  

 teleteknisk, økonomisk, konkurrenceretlig og markedsmæssig sagkundskab.
 Stk. 3. Medlemmerne beskikkes for 4 år ad gangen.
Stk. 4. Forskningsministeren udpeger blandt nævnets medlemmer  

 nævnets formand.
Formanden skal opfylde de almindelige betingelser for at  

 være landsdommer.
 § 12. Forskningsministeren fastsætter nærmere regler om  

 Teleklagenævnets virksomhed og sagsbehandling, herunder regler om:
1) opkrævning af gebyr for sager, der behandles ved nævnet, 2) tidsfrister for indgivelse af klager til nævnet, 3) opsættende virkning af klager indgivet til nævnet.
 Stk. 2. Forskningsministeriet stiller sekretariatsbistand til  

 rådighed for nævnet.
Stk. 3. Teleklagenævnet er i sin virksomhed uafhængig af  

 instrukser vedrørende den enkelte sags behandling og afgørelse.
Nævnets  

 formand tilrettelægger Teleklagenævnets arbejde, herunder arbejdet i dets  

 sekretariat.
 § 13. Teleklagenævnets afgørelser kan ikke indbringes for anden  

 administrativ myndighed.
 Stk. 2. Teleklagenævnets afgørelse kan indbringes for landsretten  

 senest 8 uger efter, at afgørelsen er meddelt pågældende.
 § 14. For Teleklagenævnet kan indbringes klager over:
 1) Telestyrelsens afgørelser med hjemmel i denne lov eller administrative  

 forskrifter udstedt i medfør heraf og Telestyrelsens sagsbehandling i  

 forbindelse med sådanne afgørelser.
 2) Telestyrelsens afgørelser med hjemmel i anden lovgivning eller  

 administrative forskrifter udstedt i medfør heraf og Telestyrelsens  

 sagsbehandling i forbindelse med sådanne afgørelser, i det omfang en sådan  

 klageadgang er fastlagt ved lov eller i henhold til lov.
 Stk. 2. Det tilstræbes, at Teleklagenævnets afgørelser vedrørende  

 klager over de i stk. 1, nr. 1, anførte forhold, foreligger senest 3 måneder  

 efter at de er forelagt for nævnet.
 § 15. Teleklagenævnet kan i forbindelse med afgørelser i sager  

 indbragt for nævnet udstede påbud og pålægge en eller flere af parterne i en  

 sag om aftale om samtrafik dagbøder med henblik på at gennemtvinge pålæg om  

 imødekommelse af anmodninger om indgåelse eller ændring af samtrafikaftaler i  

 medfør af § 2, stk. 2, genoptagelse af samtrafik i medfør af § 3, stk. 3,  

 indsendelse af samtrafikaftaler i medfør af § 4, stk. 1, ændring af allerede  

 indgåede aftaler om samtrafik i medfør af § 5, stk. 2, opfyldelse af vilkår  

 fastsat i medfør af § 7, stk. 1, aflevering af materiale i medfør af § 16,  

 stk. 2, og opfyldelse af regnskabsmæssige krav i medfør af § 17, stk 1 og 2.  

 Der er udpantningsret for beløbene.
Kapitel 7 Oplysningspligt og regnskabsforhold § 16. Telestyrelsen kan af parterne kræve alt materiale, som  

 skønnes relevant med henblik på tilsyn, mægling eller afgørelse i henhold til  

 bestemmelser i denne lov, herunder udarbejdelse af materiale, forslag til  

 aftale om samtrafik og dokumentation for at der foreligger konkrete forhold,  

 der gør det rimeligt at afvise anmodninger om indgåelse af aftaler om  

 samtrafik eller afbrydelse af udveksling af samtrafik.
 Stk. 2. Teleklagenævnet kan af parterne og Telestyrelsen kræve alt  

 materiale, som skønnes relevant for nævnets afgørelser.
 § 17. Udbydere af offentlige telenet eller teletjenester, der har  

 en stærk markedsposition, jf. § 2, stk. 2, skal gennemføre en regnskabsmæssig  

 adskillelse af de enkelte forretningsområder.
 Stk. 2. Forskningsministeren kan fastsætte nærmere regler om fra  

 hvilket tidspunkt, den regnskabsmæssige adskillelse skal være gennemført, og  

 om regnskabernes udformning og indhold, herunder hvilke forretningsområder,  

 der skal aflægges særskilt regnskab for, bl.a. med henblik på at sikre  

 effektiv konkurrence og gennemsigtighed i beregningen af omkostningerne i  

 forbindelse med samtrafik.
 Stk. 3. Konkurrencelovens §§ 11-14 om foranstaltninger imod  

 skadelige virkninger af konkurrencebegrænsninger gælder uanset samme lovs §  

 2, nr. 1, 2. pkt. og nr. 2, 2. pkt. udbydere af telenet og teletjenester,  

 medmindre andet følger af telelovgivningen, herunder regler fastsat med  

 hjemmel heri.
Kapitel 8 Strafbestemmelser § 18. Med bøde straffes den, der overtræder § 2, stk. 2, § 4, stk.  

 1, vilkår for samtrafik fastsat i medfør af § 7, stk. 1, og forskrifter  

 udstedt i medfør af § 17, stk. 2.
 Stk. 2. Med bøde straffes den, der overtræder forskrifter udstedt  

 i medfør af § 3.
Stk. 3. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune, en amtskommune eller et kommunalt fællesskab, jf. § 60 i lov om  

 kommunernes styrelse, kan der pålægges staten, kommunen, amtskommunen eller  

 det kommunale fællesskab bødeansvar.
Kapitel 9 Ikrafttrædelse § 19. Loven træder i kraft den 1. juli 1996.
 § 20. Loven gælder ikke for Færøerne og Grønland.
Bemærkninger til lovforslaget Almindelige bemærkninger Den 6. december 1995 indgik Regeringen ( Socialdemokratiet, Det Radikale  

 Venstre og Centrum-Demokraterne), Venstre, Det Konservative Folkeparti og  

 Socialistisk Folkeparti en politisk principaftale om totalliberaliserring af  

 telesektoren i Danmark medio 1996. Aftalen udgør tillæg nr. 4 til den  

 politiske aftale af 22. juni 1990 om den danske telesektor.
 Principaftalen indeholder de overordnede rammer for gennemførelsen af den  

 fuldstændige liberalisering af telesektoren i Danmark (Trin 2). Aftalen  

 forudsætter, at gennemførelsen sker i to tempi (Trin 2a og 2b), hvor Trin 2a  

 forudsættes vedtaget af Folketinget med ikrafttræden pr. 1. juli 1996. Trin  

 2b forudsættes at træde i kraft pr. 1. januar 1997.
Dette lovforslag udgør en del af udmøntningen af Trin 2a.
Lovforslaget  

 indeholder en foreløbig regulering af rammerne for indgåelse og ændring af  

 samtrafikaftaler mellem telenet og/eller teletjenester.
 Udveksling af trafik mellem telenet og -tjenester der udbydes eller drives  

 af forskellige selskaber, offentlige institutioner, oganisationer/foreninger  

 m.v. og adgang til at benytte disse net og tjenester som  

 »transportvej« er forudsætningen for, at de slutbrugere af  

 teleydelser, som er tilsluttet de enkelte net og tjenester, kan kommunikere  

 indbyrdes og få adgang til konkurrerende udbyderes teletjenester, herunder  

 også nye og avancerede tjenester og tjenestefaciliteter som f.eks. målrettede  

 informationsdatabaser, underholdning og spil, viderestillings- og  

 sekretærfunktioner, overvågnings- og produktionsstyrings-faciliteter og lign.
 Samtrafik-regler er desuden en væsentlig forudsætning for nye udbydere af  

 telenet og tjenester, som overvejer at etablere sig på det danske  

 telekommunikationsmarked, fordi adgang til at benytte allerede eksisterende  

 net og tjenester er afgørende for at sikre disse selskaber reelle  

 konkurrencemuligheder.
Lovgivning på samtrafikområdet har således bl.a. det generelle sigte at  

 sikre nye og mindre markedsaktører reelle konkurrencemuligheder bl.a. ved at  

 sikre dem adgang til brug af og udveksling af trafik med dominerende  

 markedsaktørers offentlige telenet og teletjenester.
Dette formål tilsiger  

 dels, at samtrafikreglerne anvendes aktivt og effektivt overfor alle udbydere  

 af offentlige telenet og teletjenester, som kan siges at have en stærk  

 markedsposition, dels at det, navnlig ved vurderingen af nye markedsaktørers  

 markedsposition og heraf følgende samtrafik-forpligtelser, samtidig tages i  

 betragtning at der kan være behov for at sikre disse udbydere hensigtsmæssige  

 vækstvilkår i en etablerings- og opbygningsfase.
De nye markedsaktører udgøres af en bred vifte af større og mindre  

 selskaber, hvoraf nogle få formentlig vil satse på et bredt udbud af telenet  

 og -tjenester, på samme måde som traditionelle teleselskaber.
En stor del af  

 de nye markedsaktører vil dog formentlig målrette deres aktiviteter mod  

 mindre kunde- og markedssegmenter.
Det vil føre til udviklingen af et bredt  

 og varieret udbud af skræddersyede tele- og informationsydelser.
Det er  

 væsentligt også at sikre denne »underskov« af mindre markedsaktører  

 effektive konkurrencemuligheder.
 Det ovenfor anførte er baggrunden for nærværende lovforslag.
A.
De gældende regler Tele Danmark A/S' forpligtelser mht. at give andre adgang til at få  

 tilslutning til og benytte selskabets anlæg på det koncessionerede område er  

 fastlagt i § 6, stk. 1 og 2, i selskabets koncession.
Det fremgår heraf, at  

 Tele Danmark A/S skal udarbejde abonnementsvilkår for selskabets net og  

 tjenester på det koncessionerede område.
Abonnementsvilkårene skal bl.a. give  

 alle og enhver adgang til på rimelige og lige vilkår at få tilslutning til og  

 benytte Tele Danmark A/S' net.
Det fremgår endvidere, at der skal udarbejdes  

 vilkår for tilslutning til det offentlige telenet for operatører, der udbyder  

 tjenester, der er omfattet af særrettigheder.
Sidstnævnte bestemmelse er  

 udmøntet gennem indgåelse af samtrafikaftaler.
Også på mobilområdet er der  

 krav om, at tilladelsesindehaverne skal udarbejde abonnementsvilkår, ligesom  

 der er mulighed for at stille krav til tilladelsesindehaverne vedrørende  

 forholdet til andre netoperatører.
På konkurrenceområderne (udbud af telefoni- og datakommunikationstjenester  

 m.v.) findes der ingen tilsvarende krav.
Der findes dog i visse af de  

 bekendtgørelser, der regulerer de pågældende områder, krav om at udbyderen  

 skal oplyse om vilkårene for eksempelvis tilslutning.
Grundlæggende indebærer  

 indførelse af samtrafik-krav på tjenesteområdet imidlertid en re-regulering  

 af allerede liberaliserede områder.
Samtrafikaftaler eksisterer i dag bl.a. mellem Tele Danmark A/S og Dansk  

 Mobil Telefon I/S (Sonofon), der på grundlag af Tele Danmark A/S' koncession  

 samt Tele Danmark A/S' og Sonofons tilladelser til drift af et landsdækkende  

 GSM-mobilnet har indgået indbyrdes aftaler om udveksling af trafik.
De  

 indgåede aftaler om samtrafik vedrører grænsefladerne mellem Tele Danmark  

 A/S' faste telefonnet og de mobile telefonnet (de to GSM-net samt NMT- og  

 OPS-nettene).
De første samtrafikaftaler blev indgået ved årsskiftet 1991-1992 og  

 aftalerne på området er stort set enslydende.
De indgåede aftaler blev  

 godkendt af myndighederne for så vidt angår vilkårene for GSM-nettets  

 tilslutning til det af Tele Danmark A/S drevne faste, offentlige telenet.
Med  

 virkning fra den 1. juli 1995 blev der indgået en ny aftale om samtrafik på  

 mobilområdet, som forudsat i den telepolitiske aftale af 6. april 1995.
 Derudover udveksler Tele Danmark A/S international teletrafik med en række  

 udenlandske teleoperatører på basis af internationale samtrafikaftaler.
 Nærværende lovforslag omfatter i den forbindelse nye aftaler, der indgås  

 efter lovens ikrafttræden. Ændring af bestående aftaler vil desuden betyde,  

 at disse i deres helhed bliver omfattet af loven.
B.
Lovforslagets indhold Den foreslåede samtrafikregulering giver nye muligheder for alle  

 markedsaktører i den danske telesektor, herunder bl.a. udbydere af telenet  

 og/eller teletjenester, som offentligheden har adgang til, uanset om der er  

 tale om et landsdækkende udbud eller et udbud i geografisk afgrænsede dele af  

 landet, samt udbydere af telenet og/eller teletjenester der målretter deres  

 udbud af net og tjenester imod afgrænsede brugergrupper, enten i form af  

 erhvervsbrugere eller boligblokke, boligforeninger el.lign.
Begreberne samtrafik og sammenkobling bygger i EU-regi på en  

 videreudvikling af ONP-reguleringen (ONP = O pen N etwork  

P rovision/åben tilrådighedsstillelse af telenet og tjenester).  

 ONP-reguleringen omfatter som udgangspunkt dels slutbrugernes adgang til et  

 vist minimumsudbud af teleydelser inden for de omfattede områder, dels  

 rammerne for uafhængige tjenesteudbyderes særlige netadgang med henblik på  

 eget udbud af tjenester.
Tankesættet bag ONP-reguleringen er udviklet med det  

 udgangspunkt, at der fortsat ville eksistere ene- eller særrettigheder med  

 hensyn til etablering og drift af den underliggende teleinfrastruktur.
I takt med at der i EU-regi er opnået enighed om, at også  

 infrastrukturområdet bør liberaliseres, er der opstået behov for regulering  

 af adgangen til udveksling af trafik mellem forskellige telenet/  

 teleoperatører.
Samtrafik-begrebet har således i EU traditionelt været  

 anvendt om situationer, hvor der er tale om udveksling af trafik mellem  

 net-operatører.
Der er imidlertid sket en udvikling, således at samtrafik- og  

 sammenkoblings-begreberne i dag i et vist omfang anvendes som samlebegreber  

 dels for den traditionelle sammenkobling mellem to eller flere udbydere af  

 teleinfrastruktur, dels om uafhængige tjenesteudbyderes adgang til andre  

 selskabers teleinfrastruktur med henblik på udbud af teletjenester og for  

 tjenesteudbyderes udveksling af trafik.
Samtrafik-begrebet overlapper således  

 den del af den oprindelige ONP-regulering, der handler om sikring af  

 uafhængige tjenesteudbyderes adgang til telenet og -tjenester, herunder  

 sikring af særlig netadgang.
 I dette lovforslag anvendes samtrafik-begrebet i den ovenfor nævnte brede  

 betydning, og omfatter således både den traditionelle udveksling af trafik  

 mellem operatører af telenet, uafhængige tjenesteudbyderes særlige adgang til  

 telenet og -tjenester, der skal danne baggrund for et eget tjenesteudbud,  

 samt storkunder der ønsker og teknisk er i stand til at håndtere de former  

 for net- og tjenesteadgang, som vil blive reguleret med hjemmel i  

 samtrafikloven.
Lovforslaget foretager således ingen egentlig afgrænsning af, hvem der kan  

 påberåbe sig samtrafiklovgivningen, f.eks. i form af krav om, at der er tale  

 om udbud af telenet eller tjenester til andre.
Telenet og -tjenester, hvortil  

 offentligheden ikke har adgang, herunder også interne og/eller lukkede net,  

 således som dette begreb hidtil har været defineret i dansk telelovgivning  

 vil således også kunne drage fordel af lovforslaget.
Med henblik på at så mange telenet og teletjenester som muligt bliver  

 koblet sammen er der i lovforslagets § 2, stk. 1, indsat en ret og en pligt  

 for alle telenet og teletjenester, som offentligheden har adgang til, til at  

 forhandle samtrafikaftaler med hinanden.
Det er imidlertid kun udbydere af  

 telenet eller teletjenester, der har en stærk markedsposition, som vil  

 være forpligtet til at imødekomme alle rimelige anmodninger om aftaler om  

 samtrafik, og det er kun i forhold til disse udbydere, der kan anvendes  

 sanktioner, hvis lovens bestemmelser ikke følges.
Herved er lovforslaget i  

 overenstemmelse med det forventede indhold af det kommende direktiv om  

 samtrafik (se nedenfor under forholdet til EU-retten). En udbyder formodes at  

 have en stærk markedsposition, hvis hans markedsandel udgør mere end 25 % af  

 en bestemt telekommunikationsaktivitet i det område, der opereres i.
Dog vil  

 udbydere med mindre markedsandele også kunne anses for at have en stærk  

 markedsposition ligesom udbydere med en markedsandel på mere end 25 % i visse  

 tilfælde ikke anses for at have en stærk markedsposition.
Det afgørende vil  

 være en udbyders mulighed for at påvirke markedsvilkårene, kontrol over  

 adgangen til slutbrugere, finansielle ressourcer mv.
Lovforslaget omfatter således en kreds af udbydere af telenet og  

 teletjenster, som pålægges forpligtelser i form af at skulle imødekomme  

 anmodninger om samtrafik, og en anden og større kreds, som tillægges  

 rettigheder mht. adgang til samtrafik.
Desuden indeholder forslaget en  

 hjemmel til, at der på bekendtgørelsesniveau efterfølgende kan foretages en  

 differentiering af de forskellige former for sammenkobling og adgang til  

 særlige nettilslutninger, med henblik på at lette gennemskueligheden og  

 administrationen af lovgivningen.
 Udbydere af telenet og/eller teletjenester, som offentligheden har adgang  

 til, og som har en stærk markedsposition vil have pligt til at indgå  

 samtrafikaftaler på vilkår, som er objektive, gennemsigtige og  

 ikke-diskriminerende og til omkostningsbaserede priser.
 Omfattet af reguleringen er følgende telenet og basale teletjenester  

 (bærertjenester):
 1) Telefoninet og basale telefonitjenester.
 2) Datakommunikationsnet og basale datakommunikationstjenester.
 3) Mobilkommunikationsnet og basale mobilkommunikationstjenester.
 4) Øvrig kabel - eller radiobaseret infrastruktur, dog ikke  

 satellitkommunikation ( dvs. hverken satellitinfrastruktur eller -tjenester).
Sigtet med reguleringen er således bl.a. en sikring af adgang til  

 transportveje, omfattende såvel net som bærertjenester, uafhængigt af hvilke  

 tjenester og/eller avancerede tjenestefaciliteter denne transportkapacitet  

 anvendes til.
Reguleringen vil også omfatte ISDN og bredbåndskapacitet.  

 Reguleringen vil dække »hele transportvejen« og således omfatte  

 dels overordnede fordelingsnet, dels de forskellige former for  

 abonnentledningsnet frem til det punkt hvor trafikken afleveres til  

 slutbrugeren.
Til sikring af, at der indgås samtrafikaftaler inden for de ovenfor nævnte  

 rammer, som fremmer konkurrencen og giver brugerne bedre og billigere  

 ydelser, vil Telestyrelsen blive pålagt bl.a. mæglingsopgaver, hvis parterne  

 ikke kan enes om en samtrafikaftale, og tilsyn med at aftalerne overholder de  

 nævnte vilkår.
Telestyrelsen vil samtidig få adgang til, såfremt det viser  

 sig nødvendigt, at fastlægge de nærmere vilkår for samtrafik mellem to eller  

 flere parter.
Der vil desuden blive oprettet et særligt Teleklagenævn, som  

 skal behandle klager over Telestyrelsens afgørelser.
Denne foreløbige regulering vil blive fulgt op af yderligere  

 samtrafiklovgivning i Trin 2b.
Her er det bl.a. tanken at foretage en  

 egentlig prisregulering af de særlige flaskehalsressourcer, som aktører med  

 en stærk markedsposition råder over.
I sammenhæng hermed vil der formentlig  

 skulle foretages en udbygning af de regnskabsmæssige forskrifter, der  

 fastsættes med hjemmel i nærværende lov, med sigte på udskillelse af de  

 pågældende selskabers omkostninger ved tilrådighedsstillelse af de pågældende  

 flaskehals-ressourcer.
Den nævnte udbygning forventes at træde i kraft den 1.  

 januar 1997, og der vil således fra dette tidspunkt være et forbedret  

 grundlag for forøget konkurrence på teleområdet, som burde resultere i  

 mærkbare forbedringer for brugerne i form af flere tilbud, bedre kvalitet og  

 lavere priser.
Reguleringen i Trin 2b kan desuden resultere i yderligere  

 differentiering m.h.t. rettigheder og pligter og vil i øvrigt skulle ses i  

 sammenhæng med den (ligeledes i Trin 2b) forudsatte regulering af adgangen  

 til begrænsede ressourcer, herunder adgang til nedgravning af kabler og  

 opstilling af master, samt den endelige regulering af adgangen til nummer- og  

 frekvens-ressourcer.
Det vil således indgå i overvejelserne, om reguleringen  

 af disse områder indebærer et behov for opdeling af markedsaktørerne i  

 kategorier med differentierede rettigheder og forpligtelser.
Med hensyn til nummertildeling er det i dag sådan, at på de områder, der  

 er omfattet af liberaliseringen af datatjenester pr. 1. januar 1993, er  

 tildelingen af numre og adresser allerede åben for alle.
På telefoni- og  

 mobilområdet vil der i Trin 2a blive gennemført en ændring som udvider  

 kredsen af udbydere, der kan få tildelt numre, til alle der ønsker det, jf.  

 det samtidig med dette lovforslag fremsatte lovforslag om ændring af lov om  

 visse forhold på telekommunikationsområdet mv.
Lovforslagets regler vil også kunne påberåbes i tilfælde hvor en  

 samtrafikaftale vedrører grænseoverskridende teletrafik, i det omfang der er  

 tale om adgangspunkter i Danmark eller på grænsen til Danmark.
I sådanne  

 tilfælde, hvor en udenlandsk teleoperatør ønsker at påberåbe sig de danske  

 regler, vil samtrafikaftalen i sin helhed blive omfattet af kravet om  

 omkostningsbaserede priser og objektive, gennemsigtige og  

 ikke-diskriminerende vilkår.
Desuden vil aftalen som udgangspunkt være  

 omfattet af kravet om at denne skal gøres offentligt tilgængelig, jf. dog den  

 særlige hjemmel til at fastsætte undtagelsesbestemmelser netop m.h.t.  

 internationale samtrafik-aftaler.
Ny opgavefordeling mellem telemyndighederne Lovforslaget indeholder en sikring af, at Telestyrelsen fremover kan  

 fungere som uafhængig tilsyns-, mæglings- og afgørelsesmyndighed med hensyn  

 til den konkrete forvaltning af samtrafikreglerne.
Lovforslaget indeholder  

 således forslag om afskæring af klageadgangen til Forskningsministeriet og af  

 ministeriets instruksadgang overfor Telestyrelsen på samtrafik-området samt  

 sikring af klageadgang til Teleklagenævnet, som oprettes med denne lov.
 Uanset den herved foreslåede afskæring af forskningsministerens adgang til  

 at instruere Telestyrelsen vedrørende konkrete sager, vil ministeren fortsat,  

 jf. også ministeransvarsloven, have det overordnede ministeransvar for  

 Telestyrelsens virksomhed, herunder ansvaret for den overordnede styring og  

 tilrettelæggelse af Telestyrelsens aktiviteter og for sager vedr.  

 Telestyrelsens økonomi og personale.
Den hermed foreslåede regulering vil i Trin 2b blive fulgt op af et  

 forslag om en egentlig, tværgående lovgivning i form af en selvstændig lov om  

 Telestyrelsens uafhængighed og selvstændige opgaver, og om opgavefordelingen  

 mellem Telestyrelsen og Forskningsministeriet.
Den pågældende lovgivning vil  

 også indeholde rammerne for en videreførelse af den nuværende  

 sektorfinansiering af telemyndighederne, inklusive eventuelle justeringer  

 heraf.
Supplerende samtrafiklovgivning i Trin 2b Som ovenfor nævnt vil den foreliggende foreløbige samtrafiklovgivning  

 blive udbygget i forbindelse med Trin 2b.
Udbygningen vil bl.a. vedrøre  

 følgende punkter:
a) Særlige regler for prisfastsættelsen af nøgleydelser på teleområdet -  

 f.eks. regulering der særligt retter sig imod virksomheder med en stærk  

 position på markedet med rådighed over »flaskehals-ressourcer« på  

 infrastrukturområdet.
Reguleringen vil bl.a. komme til at omfatte  

 fastsættelse af principperne for beregning af omkostninger for de enkelte  

 ydelser og fastlæggelse af mere specifikke regnskabsmæssige krav til de  

 omfattede markedsaktører.
 b) Evt. yderligere differentiering m.h.t. rettigheder og pligter på  

 samtrafikområdet, under fastholdelse af det generelle udgangspunkt om sikring  

 af uhindret og effektiv markedsadgang for alle markedsaktører, der ønsker at  

 udbyde telenet og/eller teletjenester.
 c) Særlige regler, der pålægger markedsaktører med en stærk  

 markedsposition at udarbejde og offentliggøre standardtilbud på  

 samtrafikområdet og fastsætter rammer herfor.
 d) Gennemførelse af de resterende dele af de forventede EU-regler om  

 samtrafik, når disse er endeligt fastlagt, herunder bl.a. om mægling på  

 EU-plan i tilfælde hvor telemyndighederne hjemmehørende i forskellige  

 medlemsstater er involveret i sagen.
C.
Lovens administrative og økonomiske konsekvenser Indførelsen af en mæglings- og klageprocedure på samtrafikområdet,  

 herunder fastsættelse af vilkår for samtrafik, skønnes at medføre behov for  

 øgede ressourcer ved administrationen heraf.
Der er tale om et område hvor  

 myndighedsopgaverne i forhold til den nuværende situation skønnes udvidet i  

 en ikke uvæsentlig grad.
Der vil således formentlig være behov for oprettelse  

 af 4-5 nye årsværk i Telestyrelsen og 1-2 nye årsværk i Forskningsministeriet  

 (til sekretariatsbistand for de nye nævn) i forbindelse hermed.
Der vil blive  

 udarbejdet særskilt aktstykke om de ovenfor nævnte forhold vedr. 1996. Vedr.  

 1997 og følgende år vil Forskningsministeriet i forbindelse med Trin 2b  

 forelægge en samlet redegørelse for opgave- og ressourceudviklingen i  

 Telestyrelsen med henblik på Finansloven for 1997. Med hensyn til  

 finansieringen af det øgede ressourceforbrug henvises til det parallelt  

 fremsatte lovforslag om ændring af lov om visse forhold på  

 telekommunikationsområdet, hvori indgår hjemmel til finansiering af  

 tilsynsaktiviteter mv.
 Lovforslaget har ikke økonomiske konsekvenser for kommuner.
Erhvervsmæssige konsekvenser Formålet med lovforslaget er at sikre danske brugere teleydelser, der  

 ligger blandt verdens bedste og billigste.
Derudover er det hensigten at give  

 danske virksomheder det bedst mulige udgangspunkt i konkurrencen med andre  

 EU-landes virksomheder.
Ved dette forslag vil adgangen til at sammenkoble net og tjenester for  

 derigennem at udnytte allerede eksisterende infrastruktur optimalt være  

 medvirkende til, at give danske virksomheder gode kort på hånden i  

 forbindelse med udviklingen af nye og avancerede teleydelser.
Dette vil have  

 en gunstig indvirkning på beskæftigelsen ikke kun i telesektoren men også i  

 andre sektorer, idet fremkomsten af nye og billige teleydelser vil være med  

 til at formindske virksomhedernes omkostninger.
Der vil således være basis  

 for en gevinst i form af en forbedret konkurrenceevne.
Miljømæssige konsekvenser Lovforslaget har ingen miljømæssige konsekvenser.
 Forholdet til EU-retten:
ONP-regulering Samtrafik (i EU-terminologi ofte betegnet som interconnection) må ses i  

 sammenhæng med EU's såkaldte ONP-regulering.
ONP ( O pen N  

 etwork P rovision) er et sæt regler, der fastsætter en række vilkår  

 for åben tilrådighedsstillelse af en nærmere defineret gruppe af net og  

 tjenester.
ONP-reguleringen består dels af et rammedirektiv, dels et direktiv om  

 faste kredsløb, der fastlægger et minimumssæt af faste kredsløb, der skal  

 være til rådighed i EU og et direktiv om ONP-vilkår for taletelefoni.
Endelig  

 har Rådet vedtaget to henstillinger om, at der sikres et udbud af visse  

 pakkekoblede datatjenester og visse ISDN-net og tilhørende ISDN-faciliteter.
Den nuværende ONP-regulering udspringer af, at der i de enkelte  

 medlemsstater typisk er et begrænset antal selskaber, der har ene- eller  

 særrettigheder på infrastrukturområdet.
Når de enkelte stater inden 1. januar  

 1998 liberaliserer infrastrukturen, vil denne regulering ikke længere være  

 tidssvarende.
Kommissionen har derfor i november 1995 fremlagt et forslag til revision  

 af ONP-reglerne.
Forslaget indeholder en ændring af det såkaldte  

 »ONP-rammedirektiv« samt ONP-direktivet om faste kredsløb.  

 Forslaget ændrer ONP-reglernes anvendelsesområde således, at de ikke længere  

 retter sig mod offentlige teleoperatører med særlige eller eksklusive  

 rettigheder, der vil forsvinde i takt med liberaliseringen.
Ifølge det  

 reviderede forslag vil ONP-reguleringen fremover rette sig mod udbydere af  

 offentlige telenet og -tjenester, afhængigt af deres position og markedsandel  

 på et relevant marked.
I forslaget om revision af det gældende EU-direktiv om  

 faste kredsløb foreslås det, at reguleringen fremover retter sig mod den  

 eller de operatører, som nationalt udpeges som leverandører, dog således at  

 der overalt i hele landet skal være mindst en operatør, som udbyder faste  

 kredsløb til brugere og tjenesteudbydere.
Kommissionen forventes snarest at  

 fremlægge et forslag til parallel ændring af Rådsdirektivet om ONP-vilkår for  

 taletelefonitjenester.
 ONP-reguleringen er relevant også i forhold til nærværende lovforslag,  

 fordi ONP-direktiverne - i varierende omfang - udover at regulere det ovenfor  

 nævnte minimumsudbud af telenet og tjenester, der skal være til rådighed i de  

 enkelte medlemslande, også regulerer samtrafik, herunder  

 tilrådighedsstillelse af den særlige netadgang, som konkurrerende  

 tjenesteudbydere, der ikke selv har anlagt infrastruktur, er afhængige af med  

 henblik på at sikre effektiv konkurrence.
De gældende ONP-direktiver og de heri indeholdte forpligtelser m.h.t.  

 sikring af et vist minimumsudbud af net og tjenester vil i Danmark blive  

 gennemført med det samtidigt fremsatte forslag til lov om forsyningspligt og  

 visse forbrugerforhold inden for telesektoren.
M.h.t. sikringen af  

 tjenesteudbyderes rettigheder viderefører nærværende lovforslag dele af den  

 danske gennemførelse af ONP-direktivet om faste kredsløb og indebærer  

 derudover en gennemførelse af dele af ONP-direktivet om taletelefoni.
Endelig indebærer lovforslaget en gennemførelse af de få  

 minimumsbestemmelser om samtrafik, der indgår i Kommissionens direktiv  

 96/2/EF af 16. januar 1996 om mobil- og personkommunikation.
De pågældende  

 bestemmelser sigter på at sikre udbydere af mobilkommunikationsnet adgang til  

 samtrafik med de øvrige markedsaktører, herunder med udbydere af faste net.
Lovforslaget er i overensstemmelse med de ovenfor nævnte ONP- og  

 samtrafikdirektiver og direktivforslag samt mobildirektivet, og de heri  

 anvendte begreber og begrebsafgrænsninger.
Som det fremgår, er der dog i vidt  

 omfang tale om EU-regulering der endnu ikke er endeligt vedtaget, og hvor det  

 derfor kun i begrænset omfang har været muligt på nuværende tidspunkt at  

 indhente autoritative fortolkningsbidrag, herunder fra EU-Kommissionen.
Direktivforslaget om samtrafik De centrale EU-bestemmelser om samtrafik vil blive fastlagt i forbindelse  

 med vedtagelsen af forslaget til Rådsdirektiv om »samtrafik på  

 teleområdet med sigte på sikring af det almene tjenesteudbud og af indbyrdes  

 interoperabilitet«.
Forslaget blev godkendt af EU-Kommissionen i juli  

 1995 og har siden været behandlet i Rådsregi.
Forslaget baserer sig på  

 ONP-principperne om gennemsigtighed, objektivitet, ikke-diskrimination og  

 proportionalitet.
Der blev den 21. marts 1996 på Rådsmøde opnået politisk  

 enighed om indholdet af samtrafik-direktivforslaget, hvilket teknisk muliggør  

 endelig vedtagelse af forslaget inden udgangen af 1996.
 Ifølge forslaget skal samtrafikaftaler baseres på kommercielle  

 forhandlinger mellem parterne inden for rammer, der er fastlagt på forhånd.
Hvem er omfattet af reglerne? Direktivforslaget drejer sig om harmonisering af vilkårene for fri og reel  

 sammenkobling til offentlige net og tjenester.
Forslaget omfatter således  

 både offentlige net og tjenester og ikke-offentlige net og tjenester (i  

 EU-terminologi betyder »offentlige teletjenester« teletjenester,  

 som offentligheden har adgang til). Der gælder imidlertid ikke samme regler  

 for de to kategorier.
Forslaget lægger op til, at alene udbydere af  

 offentlige telenet og tjenester med en stærk markedsposition skal være  

 forpligtede til at imødekomme alle rimelige anmodninger om samtrafik til  

 omkostningsbaserede priser og på objektive og ikke-diskriminerende vilkår.
De  

 pågældende udbydere skal imødekomme anmodninger både fra andre udbydere af  

 offentlige telenet og -tjenester, og anmodninger fra udbydere af telenet og  

 -tjenester, som offentligheden ikke har adgang til.
Udbydere af offentlige telenet og -tjenester, som ikke har en stærk  

 markedsposition, er forpligtede til gensidigt at indgå samtrafikaftaler.
Der  

 er imidlertid intet krav om at disse udbydere skal give adgang til samtrafik  

 til omkostningsbaserede priser og på objektive og ikke-diskriminerende  

 vilkår.
Samtrafikpriser ifølge direktiv-forslaget Direktivforslaget omhandler det faste offentlige telefoninet, den  

 offentlige telefonitjeneste og visse basale datatjenester via telefonnettet,  

 faste kredsløb uden nærmere afgrænsning m.h.t. båndbredde m.v. samt  

 offentlige mobilnet og mobiltjenester.
Fokus er navnlig på net og  

 bærertjenester, som er en forudsætning for andre udbyderes udbud af  

 teletjenester.
De generelle bestemmelser om prisregulering vedrører det faste offentlige  

 telefoninet, den offentlige telefonitjeneste, mobilnet og mobiltjenester og  

 visse basale datatjenester via telefoninettet, samt faste kredsløb uden  

 nærmere afgrænsning.
Samtrafikpriserne på de pågældende områder skal ifølge  

 forslaget være gennemskuelige, omkostningsbaserede, ubundtede og fremme  

 markedsadgang.
Nationale telemyndigheders kompetence Generelt tillægger direktivforslaget de nationale telemyndigheder en  

 betydelig kompetence til fastlæggelse af principper for sammenkobling samt  

 løsning af eventuelle tvister.
 Der lægges op til, at telemyndighederne fastlægger ex-ante regulering af  

 samtrafikaftaler, der indgås af selskaber, der udbyder offentligt  

 tilgængelige infrastruktur og/eller basistjenester, herunder også selskaber,  

 der udbyder mobilinfrastruktur m.v. og selskaber, der udbyder  

 telekommunikationskredsløb til og fra lande udenfor EU.
Desuden skal telemyndighederne ifølge direktivforslaget generelt have  

 adgang til at gribe ind på eget initiativ i samtrafikforhandlinger og  

 herunder kunne fastsætte tidsgrænser for forhandlingsforløb.  

 Telemyndighederne skal derudover kunne kræve ændringer også i bestående  

 aftaler m.h.p. at sikre effektiv konkurrence.
Forslaget indeholder derudover  

 forslag om etablering af en supplerende fælleseuropæisk  

 konfliktløsningsmekanisme baseret på den nuværende ONP-komite.
Der er tale om  

 en rådgivende komiteprocedure.
 Evt. regulering m.h.p. anvendelse af den supplerende fælleseuropæiske  

 konfliktløsningsmekanisme vil blive gennemført i Trin 2b.
Indsigt i samtrafikaftaler Direktivforslaget lægger op til at samtrafikaftaler indsendes til  

 telemyndighederne (her i landet: Telestyrelsen), hvor de skal være  

 tilgængelige for interesserede parter.
Der er mulighed for at undtage de dele  

 af en aftale, der vedrører kommercielle strategiovervejelser, fra at blive  

 gjort offentligt tilgængelige.
Samtrafikpriserne samt eventuelle bidrag til  

 forsyningspligt skal dog altid være tilgængelige.
Herudover lægger  

 direktivforslaget op til, at de afgørelser, telemyndighederne træffer  

 vedrørende konkrete samtrafikaftaler, gøres offentligt tilgængelige.  

 Telemyndighederne må dog ikke gøre følsomme kommercielle oplysninger  

 offentligt tilgængelige.
Nærværende lovforslag er på dette område i  

 overensstemmelse med den kommende EU-regulering.
Høring Udkast til dette lovforslag har været sendt til høring hos relevante  

 ministerier, organisationer mv.
Bemærkninger til de enkelte bestemmelser Til § 1 Med bestemmelsen om, at aftaler om samtrafik omfatter såvel sammenkobling  

 af telenet eller teletjenester som adgang til telenet eller teletjenester,  

 herunder adgang på særlige vilkår, har det været hensigten at gøre  

 anvendelsesområdet meget bredt, således at slutbrugernes valgmuligheder  

 bliver stort og varieret samtidig med at prisen for ydelserne som følge af  

 den forøgede konkurrence bliver mindre.
 Lovforslagets anvendelsesområde afspejler således, at der er tale om  

 gennemførelse af det kommende EU-direktiv om samtrafik, samt en justeret  

 videreførelse af dele af den allerede gennemførte danske implementering af  

 EU's ONP-direktiver vedr. tilrådighedsstillelse af faste kredsløb, således at  

 en række af dette direktivs bestemmelser fremover finder anvendelse ikke  

 alene på Tele Danmark A/S, men på alle markedsaktører med en stærk  

 markedsposition, og endelig en gennemførelse af dele af ONP-direktivet vedr.  

 tilrådighedsstillelse af telefoninet og -tjenester.
 De dele af de ovenfor nævnte ONP-direktiver, som vedrører sikring af et  

 vist minimumsudbud af faste kredsløb og telefoni-ydelser, gennemføres dog ved  

 det samtidig fremsatte forslag til lov om forsyningspligt og visse  

 forbrugerforhold inden for telesektoren.
M.h.t. sikring af ikke-diskriminerende adgang til teleydelser, der ligger  

 ud over hvad der vil være omfattet af forsyningspligten, udgør nærværende  

 lovforslag regulerings-grundlaget.
Det gælder bl.a. for så vidt angår  

 ikke-diskriminerende adgang til faste kredsløb på over 2048 kbit pr. sekund,  

 i det omfang sådanne faste kredsløb udbydes eller stilles til rådighed  

 internt af markedsaktører med en stærk markedsposition.
 Med hensyn til adgang på særlige vilkår sigter dette bl.a. til vilkår, der  

 muliggør adgang på andre punkter end de termineringspunkter, der tilbydes  

 flertallet af slutbrugerne.
 Mht. definitionen på offentlige telenet og teletjenester henvises til  

 bemærkningerne til § 2, stk. 1.
Til § 2 Til stk. 1 Udbydere af telenet eller teletjenester, som offentligheden har adgang  

 til er den primære gruppe, som omfattes af loven.
En præcis angivelse af  

 hvor grænsen går mellem telenet og teletjenester, som offentligheden har  

 adgang til (»offentlige«), og telenet og teletjenester, som  

 offentligheden ikke har adgang til (»ikke-offentlige«), er  

 ikke mulig.
Det er hensigten, at begrebet telenet og teletjenester, som  

 offentligheden har adgang til, skal fortolkes bredt.
Det betyder, at net og  

 tjenester, der fx udbydes i geografisk afgrænsede områder af en vis  

 størrelse, betragtes som offentlige, hvis alle i området i princippet vil  

 kunne få adgang.
Det samme vil gælde, hvis større grupper som fx alle  

 erhvervsdrivende eller alle med en trafik af en vis størrelse har adgang.  

 Bortset fra helt små anlæg, vil fællesantenneanlæg som hovedregel også blive  

 betragtet som offentlige.
Derimod vil fx et net eller en tjeneste, hvortil  

 der kun er adgang for snævre brugergrupper som fx læger eller banker og  

 forsikringsselskaber blive betragtet som ikke-offentlige.
Tilsvarende vil net  

 eller tjenester, der kun giver adgang for fx beboerne i en boligblok eller i  

 et meget lille geografisk område kunne betragtes som ikke-offentlige.
Interne  

 net, som etableres inden for en fast ejendoms grænser eller mellem flere  

 faste ejendomme eller dele heraf, der ejes eller lejes af samme fysiske eller  

 juridiske person, og som udelukkende anvendes til den pågældendes eget brug,  

 vil blive betragtet som et net, hvortil offentligheden ikke har adgang.
Dette  

 gælder som nævnt ovenfor også lukkede net, som etableres til brug for en  

 nærtstående interessekreds, og som udelukkende anvendes til interessekredsens  

 eget brug som følge af særlige indbyrdes relationer.
 Telestyrelsens praksis baseret på konkrete afgørelser vil yderligere  

 klargøre hvor skillelinien mellem offentlige og ikke-offentlige net og  

 tjenester skal gå.
Til stk. 2-4 Bestemmelsen fastlægger, at udbydere af offentlige telenet og tjenester,  

der har en stærk markedsposition , er forpligtet til at imødekomme  

 alle rimelige anmodninger om samtrafik.
Samtidig anføres de områder, hvor anmodninger om samtrafik skal  

 imødekommes.
Formålet er, at telenet i bred forstand - uanset båndbredde  

 og/eller transmissionshastighed - skal være omfattet af loven, hvorimod der  

 mht. de tjenester, som det vil være muligt at kræve samtrafik med, herunder  

 adgang til, vil ske en snæver afgrænsning til basale tjenester, navnlig med  

 sigte på grundlæggende bærertjenester.
Afgrænsningen vil blive præciseret i  

 en bekendtgørelse udstedt i medfør af stk. 5. De pågældende basale tjenester  

 vil bl.a. kunne udgøre det underliggende grundlag for uafhængige  

 tjenesteudbyderes mere avancerede tjenester og tjeneste-faciliteter.
Det vil  

 dog ikke være muligt for en udbyder af avancerede tjenester og  

 tjeneste-faciliteter med henvisning til nærværende lovforslag at kræve  

 udveksling af trafik mellem egne og den pågældende netudbyders avancerede  

 tjenester og tjeneste-faciliteter.
Hvad der skal forstås ved en stærk markedsposition fremgår af lovtekstens  

 stk. 3 og 4. Udgangspunktet er, at en udbyder har en stærk markedsposition,  

 hvis markedsandelen i de geografiske områder vedkommende opererer i, udgør  

 mere end 25 procent af en bestemt telekommunikationsaktivitet, som er  

 omfattet af samtrafikreglerne.
Markedsandelens størrelse er imidlertid ikke  

 det eneste kriterium for om der er tale om en stærk markedsposition, jf.  

 lovtekstens stk. 4.
 Med en regulering der som udgangspunkt er baseret på de enkelte udbyderes  

 markedsandel er det dog, uanset at andre momenter kan indgå i vurderingen af  

 om der samlet set foreligger en stærk markedsposition, af afgørende betydning  

 hvilken afgrænsning af markedsbegrebet, der lægges til grund for anvendelsen  

 af de pågældende regler, herunder om vurderingen baserer sig på en snæver  

 afgrænsing af delmarkeder, eller en bredere afgrænsning heraf.  

 Markedsafgrænsingen har dels en geografisk dimension, dels en tjeneste- eller  

 produkt-orienteret dimension.
 Ved vurderingen af, hvilket marked det er relevant at vurdere i  

 sammenhæng, er det generelle konkurrenceretlige udgangspunkt en  

 efterspørgselsbetinget vurdering af, om der er tale om produkter, der  

 indbyrdes kan substituere hinanden i samme geografiske marked, f.eks. om  

 GSM-mobiltelefoni og NMT-mobiltelefoni for brugerne fremstår som indbyrdes  

 konkurrerende produkter.
Den endelige afgrænsing af, hvilke produkter der indbyrdes kan substituere  

 hinanden, og som derfor må vurderes som et samlet marked, er dynamisk og vil  

 løbende skulle justeres via den praksis, der danner sig m.h.t. fortolkningen  

 af samtrafikreglerne.
F.eks. vil mobiltelefoni og fastnet-telefoni muligvis i  

 et vist omfang udvikle sig til at blive substituerbare produkter.
Der må  

 således ske en sag-til-sag vurdering af, hvilken markedsafgrænsing der er  

 relevant.
Heri bør også indgå, hvad de involverede udbydere og slutbrugere  

 opfatter som det relevante marked.
Udbydernes egen vurdering kan blandt andet  

 komme til udtryk gennem markedsføringen - hvilke kundegrupper udbyderne  

 henvender sig til, hvilke anvendelsesmuligheder tjenesten har og hvilke andre  

 tjenester produktet sammenlignes med.
Umiddelbart forekommer det naturligt for telesektorens vedkommende m.h.t.  

 tjeneste-markedet at tage udgangspunkt i de i stk. 2 nævnte grupper af  

 tjenester, dvs. basal taletelefoni, basal datakommunikation og basal  

 mobilkommunikation.
Det betyder f.eks., at der i forbindelse med vurderingen  

 af om en udbyder af basale mobilkommunikationstjenester har en stærk  

 markedsposition, som udgangspunkt skal ses på vedkommendes andel af det  

 samlede marked for NMT-, GSM- og DCS1800-tjenester under eet.
 M.h.t. markedet for faste telekommunikations-net vil navnlig den  

 geografiske udstrækning af de pågældende net være relevant, mens der m.h.t.  

 mobile net og disses indbyrdes substituerbarhed må tages udgangspunkt i det i  

 tilladelsen fastsatte dækningsområde og de fastsatte dækningskrav.
Med hensyn til spørgsmålet om, hvorvidt en udbyder har en stærk  

 markedsposion i det geografiske område, der opereres i, vil der skulle tages  

 udgangspunkt i betydelig større geografiske områder end i forbindelse med  

 afgørelsen af om et net eller en tjeneste skal betragtes som offentligt eller  

 ikke-offentligt, jf. ovenfor.
Som udgangspunkt vil en undergrænse for det  

 område, der kan danne udgangspunkt for vurderingen af, om en eller flere  

 udbydere har en stærk markedsposition, være et geografisk område, der svarer  

 til en middelstor provinsby, således at egentlige »by-net«, der har  

 en udbredelse svarende til en markedsandel på mere end 25 pct., som  

 udgangspunkt vil blive anset for at have en stærk markedsposition.
 Med rimelige anmodninger om samtrafik er der bl.a. tænkt på  

 anmodninger, som - hvis de blev imødekommet - ikke vil have negative  

 konsekvenser for fx de berørte net eller tjenesters integritet, jf. § 3, stk.  

 1, og som ikke vil kræve udbygninger af net eller lignende (jf. dog  

 bemærkningerne til § 2, stk. 5).
Til stk. 5 Bestemmelsen indeholder en bemyndigelse til forskningsministeren til bl.a.  

 at fastsætte nærmere regler for på hvilke net- og tjenesteniveauer, der skal  

 gives adgang til samtrafik.
Det er her hensigten, at fastlægge  

 differentierede niveauer for adgang til net og tjenester, som den, der  

 anmoder om samtrafik, normalt frit vil kunne vælge imellem.
Hensigten er ikke  

 at give en udtømmende beskrivelse, men at foretage en vis strukturering af de  

 forskellige former for samtrafik og særlig netadgang og dermed fastlægge et  

 minimumsniveau mht. adgang.
 § 2, stk. 5, giver desuden hjemmel til at fastsætte nærmere regler for, på  

 hvilke vilkår, der som minimum skal gives adgang til samtrafik.
 Denne hjemmel vil bl.a. danne grundlag for fastsættelse af krav om, at der  

 i samtrafikaftaler skal indgå bestemmelser, der som en del af den aftalte  

 samtrafik sikrer kunder hos en udbyder af telenet eller teletjenester  

 mulighed for via et 3- eller 4-cifret kortnummer (såkaldt operatørforvalg) at  

 få adgang til alternative markedsaktørers net og tjenester bl.a. med henblik  

 på valg af alternativ udlands-operatør, i det omfang en eller flere af de  

 involverede markedsaktører ønsker dette.
Der vil desuden med hjemmel heri ske en præcisering af, at  

 ikke-diskriminerende adgang bl.a. omfatter tilslutningsmuligheder,  

 servicekvalitet, leveringstider, reparationstider samt adgang til information  

 om de net og tjenester, der er omfattet af samtrafikforpligtelser.
Det vil  

 ligeledes blive præciseret, at samtrafikydelser m.h.t. de anvendte priser  

 skal stilles til rådighed uafhængigt af om brugernes anvendelse af den herved  

 tilvejebragte kapacitet medfører konkurrence for den, der stiller ydelserne  

 til rådighed.
 Udgangspunktet for den pågældende regulering vil være de allerede vedtagne  

 ONP-direktiver og det kommende samtrafikdirektiv.
I tilfælde hvor anmodning om samtrafik kun kan imødekommes, hvis der  

 foretages udbygning geografisk, kapacitetsmæssigt eller funktionelt af et  

 telenet eller lignende, vil en sådan anmodning normalt kunne afvises med  

 henvisning hertil.
Telestyrelsen vil dog i særlige tilfælde, hvor problemer  

 af geografisk, kapacitetsmæssig eller funktionel art kan afhjælpes uden  

 væsentlige tekniske eller økonomiske ulemper, kunne tilsidesætte sådanne  

 problemer som begrundelse for afvisning af en anmodning om samtrafik.
I  

 vurderingen heraf vil det blive taget i betragtning om der teknisk-økonomisk  

 set er alternative muligheder.
Til stk. 6 Med objektive, gennemsigtige og ikke-diskriminerende vilkår menes, at  

 vilkårene for to eller flere, der anmoder om indgåelse af en samtrafikaftale  

 hos den samme udbyder af et net eller en tjeneste som udgangspunkt skal være  

 ens, hvis forholdene er ens.
Det kunne eksempelvis være tilfældet, hvis der  

 var tale om samme antal tilslutninger eller samme mængde trafik.
 Desuden indebærer kravet om anvendelse af ikke-diskriminerende  

 samtrafikpriser, at den der indgår en aftale med en udbyder af offentlige  

 telenet eller teletjenester med en stærk markedsposition om samtrafik,  

 herunder om adgang til net eller tjenester, evt. i form af særlig netadgang,  

 har krav på adgang på samme vilkår og til samme priser, som den pågældende  

 udbyder anvender internt.
Først i forbindelse med den lovgivning, der skal implementere Trin 2b i  

 den politiske aftale, vil der blive fastsat mere præcise regler for, hvordan  

 omkostningerne i forbindelse med samtrafikaftaler skal beregnes.
Det  

 forudsættes dog, at der allerede med nærværende lovforslag skal tages  

 udgangspunkt i de direkte omkostninger, som imødekommelse af en  

 samtrafikaftale medfører.
Gennemsnitsomkostninger, som medtager omkostninger  

 ved andre aktiviteter end dem, der direkte vedrører samtrafik-aftalen, vil  

 således fx ikke kunne anvendes.
Samtrafikpriser vil kunne omfatte  

 mængderabat-ordninger, men i så fald skal disse være objektive, gennemsigtige  

 og ikke-diskriminerende.
Derimod må samtrafikpriser ikke være baseret på  

 pakkeløsninger eller bundtning, som tvinger den, der anmoder om samtrafik,  

 til at betale for noget, der ikke vedrører den ønskede samtrafik, eller til  

 at levere eller modtage ydelser, som ikke har relation til samtrafikken.
Til stk. 7 Når det anføres, at aftaler om samtrafik indgås efter forhandling mellem  

 parterne, er det for at understrege, at udgangspunktet for indgåelse af  

 aftaler om samtrafik, er kommercielle forhandlinger, der leder frem til et  

 aftalegrundlag, som parterne er enige om.
Kun hvis dette ikke er muligt, skal  

 den i loven fastsatte konfliktløsningsmekanisme, hvor Telestyrelsen indtræder  

 i en mæglingsfunktion og evt. efterfølgende kan fastsætte vilkår, hvis  

 mæglingen er resultatløs, tages i anvendelse.
Til § 3 Til stk. 1 og 2 Formålet med at anføre en række væsentlige hensyn, der skal tages i  

 betragtning i forbindelse med indgåelse eller ændring af samtrafikaftaler, er  

 at gøre det klart, at samtrafikaftaler ikke må resultere i nedbrud af net  

 eller tjenester eller have andre væsentlige negative konsekvenser som fx at  

 personrelaterede data bliver tilgængelige for uvedkommende.
Der åbnes således  

 også for den mulighed, at den ene part i en samtrafikaftale, der er trådt i  

 kraft, under visse omstændigheder vil kunne udelukke en anden part, nemlig i  

 tilfælde, hvor denne anden parts aktiviteter antages at være årssag til fx  

 netnedbrud.
 Med beskyttelse af telenet og teletjenester under særlige forhold tænkes  

 der på krig, strejke, lockout, brand o.lign.
Til stk. 3 Som hovedregel skal en samtrafikaftalepart, der mener at en anden parts  

 aktiviter medfører væsentlige, negative konsekvenser for fx det net, der  

 udnyttes i fælleskab, henvende sig til Telestyrelsen om sagen.
Men i visse  

 situationer kan en udelukkelse af den anden part skønnes at være så  

 påtrængende, at Telestyrelsen først kan inddrages efterfølgende.
Til stk. 4 I alle tilfælde hvor udelukkelse af en part i en samtrafikaftale anses for  

 nødvendig, er det fundet rimeligt at fastsætte snævre tidsmæssige grænser for  

 Telestyrelsens sagsbehandling.
Telestyrelsen vil således skulle træffe en  

 afgørelse om, hvorvidt en afbrydelse af en igangværende samtrafikudveksling,  

 der har fundet sted uden forudgående inddragelse af Telestyrelsen, var  

 berettiget, så vidt muligt i løbet af 14 dage.
Til § 4 Til stk. 1 Bestemmelsen fastlægger et udvidet offentlighedsprincip i forbindelse med  

 indgåede aftaler om samtrafik.
Denne udvidelse begrundes i, at det skønnes  

 nødvendigt at skabe gennemsigtighed med hensyn til vilkårene for de indgåede  

 samtrafikaftaler.
Dette skal være medvirkende til at sikre en effektiv  

 konkurrence indenfor sektoren.
 Bestemmelsen har desuden til hensigt at gøre det klart, at hvis blot en af  

 aftaleparterne i en samtafikaftale er en udbyder af et telenet og/eller en  

 teletjeneste hvortil offentligheden har adgang, der har en stærk  

 markedsposition, skal samtrafikaftalen indsendes til Telestyrelsen.
Til stk. 2 Bestemmelsen har til formål at præcisere, at også aftaler hvor kun en del  

 af aftalen omhandler samtrafikforhold, samt alle relevante tillægsaftaler  

 uanset deres betegnelse er omfattet af loven og skal indsendes til  

 Telestyrelsen.
 Såfremt der fra en part i en aftale om samtrafik indgået før lovens  

 ikrafttræden fremsættes anmodning om ændringer i en sådan aftale efter lovens  

 ikraftræden, vil hele samarbejdsaftalen være omfattet lovens regler.
Til stk. 3 De til Telestyrelsen indsendte samtrafikaftaler vil blive gjort offentligt  

 tilgængelige af Telestyrelsen.
Sigtet er ikke en egentlig kundgørelse eller  

 offentliggørelse i officielle publikationer såsom Statstidende eller  

 lignende.
Bestemmelsen udelukker dog ikke, at der på anmodning fremsendes  

 kopier af samtrafikaftaler til interesserede.
Men en egentlig publicering  

 skønnes at være unødvendig på grund af det forventede begrænsede antal  

 interesserede.
Telestyrelsen vil ved afgørelsen af hvilke dele af en samtrafikaftale, der  

 kan undtages fra kravet om offentlig tilgængelighed, tage udgangspunkt i, men  

 ikke være bundet af, de begrundede anmodninger om undtagelse, som en eller  

 flere af aftaleparterne fremfører.
Det bemærkes, at forslag til undtagelse  

 skal indsendes sammen med aftalen for at blive taget i betragtning.
 Som følge af det udvidede offentlighedsprincip, jf. bemærkningerne til  

 stk. 1, vil undtagelsesreglerne i lov om offentlighed i forvaltningen ikke  

 finde anvendelse og parterne vil ikke kunne påberåbe sig disse i forbindelse  

 med indsendelse af en samtrafikaftale eller aflevering af materiale i øvrigt  

 til Telestyrelsen eller Teleklagenævnet.
 Med vilkår af generel betydning menes vilkår, som kan være af betydning  

 for andre, herunder potentielle samtrafikparters mulighed for at vurdere  

 opfyldelsen af kravene om objektivitet, gennemsigtighed og  

 ikke-diskrimination.
Til stk. 4 Muligheden for at fastsætte bestemmelser, der undtager aftaler om  

 international samtrafik fra at blive gjort offentligt tilgængelige, er  

 medtaget for ikke at stille danske udbydere af telenet eller teletjenester  

 dårligere i konkurrencen end udbydere i andre lande, som ikke kræver  

 offentliggørelse af internationale aftaler.
Hvis det kun er Danmark, der  

 kræver at sådanne aftaler er offentligt tilgængelige, vil det resultere i at  

 andre landes udbydere kan indhente viden om en dansk udbyder uden selv at  

 afsløre noget, og desuden kan det betyde, at udenlandske udbydere på grund af  

 et dansk krav om, at oplysningerne skal være offentligt tilgængelige, ikke  

 ønsker at indgå samtrafikaftaler med danske udbydere.
Betydningen af at  

 samtrafikaftaler gøres offentligt tilgængelige tillægges dog så stor vægt, at  

 de andre landes holdning på dette punkt vil blive fulgt nøje med henblik på  

 at sikre at Danmark ligger i spidsen mht. at kræve dette også for så vidt  

 angår internationale aftaler.
Til § 5 Til stk. 1 Denne bestemmelse fastlægger Telestyrelsens tilsynskompetence på området.  

 Telestyrelsen vil i medfør heraf påse om de samtrafikaftaler, der indsendes  

 til styrelsen, i fornødent omfang har taget hensyn til de forhold som skal  

 være omfattet af aftaler om samtrafik.
Når det angives, at Telestyrelsen skal  

 påse, at en aftale fremmer reel konkurrence, menes der bl.a., at de  

 samtrafikaftaler, der indgås, ikke må have en konkurrencebegrænsende effekt  

 fx i form eksklusivaftaler, markedsopdeling eller andre uhensigtsmæssige  

 indskrænkninger i muligheden for indgåelse af aftaler med andre parter.
 I tilsynskompetencen ligger også en forpligtelse for Telestyrelsen til  

 generelt at følge de af lovforslaget omfattede områder og herunder  

 foranstalte undersøgelser m.v. på områder, hvor det formodes, at reglerne  

 ikke anvendes eller ikke anvendes korrekt, samt at påtale eventuelle  

 overtrædelser.
Til stk. 2 Telestyrelsen tillægges kompetence til i særlige tilfælde at kunne kræve,  

 at der skal foretages ændringer i allerede indgåede aftaler om samtrafik.
Der  

 tænkes her fx på situationer, hvor en allerede indgået aftale indebærer en  

 ikke uvæsentlig afvigelse fra lovens krav til samtrafikaftaler eller at flere  

 af lovens krav ikke er fuldstændig opfyldt.
Til § 6 Til stk. 1 Grundtanken er, at parterne selv indgår samtrafikaftaler, og for at sikre  

 en rimelig tid til dette, vil Telestyrelsen ikke kunne inddrages mhp. mægling  

 eller fastsættelse af vilkår, før der er gået 3 måneder fra det tidspunkt,  

 hvor der er fremsendt anmodning om samtrafikaftale.
Med lovens ikrafttrædelse  

 den 1. juli 1996, vil anmodninger om inddragelse af Telestyrelsen således  

 tidligst kunne ske den 1. oktober 1996.
Til § 7 Til stk. 1 Hovedideen er som tidligere nævnt, at samtrafikaftaler indgås af parterne  

 uden myndighedernes medvirken.
Hvis dette ikke lykkes, kan Telestyrelsen  

 inddrages som mægler med henblik på ad denne vej at nå frem til en aftale  

 mellem parterne.
Hvis dette heller ikke lykkes er det anset for nødvendigt af  

 hensyn til nødvendigheden af at fremme mulighederne for reel konkurrence og  

 dermed bedre og billigere ydelser til slutbrugerne at give Telestyrelsen  

 hjemmel til - hvis blot een af parterne ønsker det - at fastsætte vilkår for  

 samtrafik.
Til stk. 2 Bestemmelsen rummer mulighed for, at Telestyrelsen kan fastsætte en  

 kortere eller en længere frist end den i stk. 1 angivne tidsfrist på 3  

 måneder.
Udgangspunktet for Telestyrelsen vil være, at mæglingsbestræbelser  

 og eventuel fastsættelse af vilkår sker hurtigst muligt efter at en anmodning  

 herom er modtaget, men samtidig skal sagsbehandlingen være forsvarlig.  

 Afhængig af hvor megen tid Telestyrelsen under mæglingsforløbet skønner, der  

 er behov for til en forsvarlig sagsbehandling, kan den nævnte frist afkortes  

 eller forlænges.
Til stk. 3 Bestemmelsen om, at Telestyrelsen, hvis der fremsættes anmodning herom,  

 træffer afgørelse senest 1 måned efter anmodningen om fastsættelse af vilkår,  

 er begrundet i ønsket om en hurtig og effektiv myndighedsbehandling.
Formålet med at tillægge Telestyrelsen kompetence til at bestemme at en  

 afgørelse har virkning fra tidspunktet for indgivelse af anmodning om  

 mægling, er at forhindre at en eller flere parter i sagen opnår fordele af at  

 optræde modvilligt i de forhandlinger Telestyrelsen fører.
Afgørelser med  

 tilbagevirkende kraft vil fx kunne være relevante i forbindelse med  

 anmodninger om ændring af en eksisterende aftale eller i tilfælde,  

 hvor samtrafikparterne måske er blevet enige om alt andet end prisen og har  

 iværksat samtrafikken.
Til § 9 Med denne bestemmelse får Telestyrelsen mulighed for at udstede påbud og  

 anvende dagbøder i en række nærmere specificerede tilfælde.
Formålet med at  

 give mulighed for tvangsbøder, er at begrænse eventuelle økonomiske  

 incitamenter til fx ikke at opfylde et eventuelt påbud eller ikke at  

 overholde vilkår for en samtrafikaftale.
Ved fastsættelsen af bødens  

 størrelse bør det derfor sikres, at beløbet har en sådan størrelse, at det  

 virker adfærdsregulerende.
 Anvendelse af dagbøder forudsætter, at Telestyrelsen forinden har truffet  

 afgørelse om, at der foreligger en overtrædelse af gældende bestemmelser  

 eller vilkår og har meddelt påbud om overholdelse heraf.
 Med hensyn til udbydere af mobilnet vil eventuel manglende overholdelse af  

 samtrafiklovgivningen desuden, med hjemmel i bestemmelserne i det parallelt  

 fremsatte forslag til lov om offentlig mobilkommunikation, kunne føre til  

 tilbagekaldelse af den tilladelse, som er forudsætningen for  

 mobilnetudbyderens virksomhed, såfremt der herved er tale om overtrædelse af  

 § 13 i det pågældende lovforslag.
Til § 10 I forbindelse med gennemførelsen af Trin 2b i den politiske aftale af 6.  

 december 1995 er det bl.a. planen at fremsætte et lovforslag om  

 Telestyrelsen, der skal fastlægge styrelsens generelle uafhængighed af  

 Forskningsministeriet.
En række forudsætninger for at sådant lovforslag,  

 herunder Telestyrelsens fremtidige finansiering, er endnu ikke på plads og i  

 det her foreliggende lovforslag er det derfor valgt at kun at klargøre, at  

 forskningsministeren er afskåret fra at give Telestyrelsen tjenestebefalinger  

 eller instrukser på områder, der vedrører konkrete sager om samtrafik.
Til § 11 Som et led i den nye struktur på myndighedssiden indenfor  

 telekommunikationsområdet oprettes der i medfør af dette lovforslag et  

 Teleklagenævn, der bl.a. skal fungere som rekursmyndighed i forbindelse med  

 klager over afgørelser truffet af Telestyrelsen.
 Det vil ved sammensætningen af Teleklagenævnet blive sikret, at nævnet  

 besidder fornøden generel juridisk, økonomisk og markedsmæssig, samt  

 konkurrence-retlig og telefaglig ekspertise.
 Samtidig vil der ved nævnets sammensætning blive lagt vægt på, at nævnet  

 skal være uafhængigt i forhold til alle enkeltstående markedsaktører,  

 herunder særligt udbydere af telenet eller teletjenester med en stærk  

 markedsposition.
Forskningsministeriet stiller sekretariatsbistand til rådighed for  

 Teleklagenævnet.
Tilrettelæggelsen af sekretariatets arbejde sker efter  

 instruks fra nævnets formand.
Det vil i forbindelse med Trin 2b og den  

 endelige afklaring af opgavefordelingen mellem Telestyrelsen og  

 Konkurrencerådet m.h.t. konkurrence-området, blive overvejet om der er  

 grundlag for at ændre ved placeringen af sekretariatsbetjeningen af et eller  

 flere af de på teleområdet involverede nævn.
Til § 12 Forskningsministerens forskrifter for Teleklagenævnets virksomhed vil  

 bl.a. indeholde en bestemmelse om, at indbringelse af klager for  

 Teleklagenævnet som hovedregel ikke skal have opsættende virkning.  

 Undtagelser herfra er tilfælde, hvor Telestyrelsen har anvendt dagbøder i  

 medfør af § 9, og hvor afgørelsen indbringes for Teleklagenævnet.
Her vil  

 udgangspunktet være, at klagen har opsættende virkning mht. dagbøderne, dog  

 således, at dagbøderne kun stilles i bero og kan pålægges (af  

 Teleklagenævnet) med virkning fra det tidspunkt Telestyrelsen har pålagt  

 dagbøderne, samt tilfælde hvor der klages over Telestyrelsens beslutning om  

 offentliggørelse af samtrafikaftaler eller vilkår for samtrafik, hvor klagen  

 ligeledes har opsættende virkning.
Til § 13 Til stk. 1 Formuleringen i stk. 1, gør det klart, at Teleklagenævnets afgørelser ikke  

 kan indbringes for forskningsministeren eller Forskningsministeriet.  

 Teleklagenævnets afgørelser vil dog altid kunne indbringes for domstolene.
Til § 14 Til stk. 1 Af bestemmelsen fremgår det, at Teleklagenævnet kan behandle klager over  

 Telestyrelsens afgørelser og sagsbehandling vedrørende samtrafikloven, men  

 også andre klager over Telestyrelsen, hvis der i anden lovgivning eller  

 forskrifter udstedt i medfør heraf er hjemmel hertil.
 Da det regelsæt, som vil være grundlaget for Teleklagenævnets arbejde,  

 først træder i kraft den 1. juli 1996, vil nævnet ikke kunne behandle klager  

 over afgørelser mv. truffet af Telestyrelsen før denne dato.
Til § 16 Formålet med bestemmelsen er at give såvel Telestyrelsen som  

 Teleklagenævnet hjemmel til at kræve alt materiale, som skønnes nødvendigt i  

 forbindelse med administrationen af denne lov, udleveret fra de involverede  

 parter.
Der er ikke med formuleringen i stk. 2 tilsigtet nogen forskel mellem  

 Telestyrelsens og Teleklagenævnets muligheder for at kræve materiale mv. fra  

 parterne forelagt.
 Bestemmelsen forudses kun anvendt i nødvendigt omfang, idet det ikke er  

 hensigten at pålægge parterne unødige administrative byrder.
Til § 17 Sigtet med denne bestemmelse er, at der i overgangsperioden indtil en  

 sektorspecifik konkurrenceregulering kan gennemføres i Trin 2b, sikres de  

 bedst mulige rammer for at Telestyrelsen og Konkurrencerådet kan føre et  

 aktivt og effektivt tilsyn, navnlig med konkurrence- og regnskabsforhold, og  

 herunder gribe ind over for de markedsaktører inden for telesektoren, som  

 måtte misbruge deres dominerende markedsposition til at foretage  

 ikke-markedsøkonomisk bestemte overførsler fra de facto monopolområder eller  

 områder, hvor disse har en stærkt dominerende markedsposition, til andre,  

 konkurrenceudsatte forretningsområder, til at udøve anden form for misbrug  

 og/eller indgå konkurrencebegrænsende aftaler.
Der henvises i den forbindelse også til EU-Kommissionens retningslinier  

 for anvendelse af EU's konkurrenceregler på telekommunikationssektoren.
Disse  

 retningslinier udgør et vejledende grundlag også for de danske myndigheders  

 administration på de nedenfor nævnte områder.
Til stk. 1 og 2 Hovedformålet med bestemmelsen er at sikre det fornødne regnskabsmæssige  

 grundlag for en vurdering af om kravet om objektivitet, gennemsigtighed og  

 ikke-diskrimination samt omkostningsbaserede priser i forbindelse med  

 samtrafik er overholdt.
Regnskabsreglerne vil desuden synliggøre og modvirke  

 eventuel konkurrencebegrænsende eller konkurrenceforvridende adfærd.
Med  

 afskaffelsen af eneret og særrettigheder vil det gældende regnskabsreglement  

 for Tele Danmark A/S, der bl.a. forbyder krydssubsidiering fra disse  

 forretningsområder til konkurrenceområderne, ikke længere være relevant.
Det  

 vil derfor være nødvendigt at indføre nye regler, som vil gælde ikke blot for  

 Tele Danmark A/S, men for alle markedsaktører med en stærk markedsposition.
 De nye regnskabsregler påregnes at indeholde:
- at der for hvert forretningsområde skal udarbejdes et særskilt internt  

 regnskab omfattende såvel resultatopgørelse som balance, - at intern afregning af ydelser (fx varer og tjenester) mellem de enkelte  

 forretningsområder skal ske ud fra forretningsmæssige principper, og at  

 overførsel af kapital, herunder indskud af ansvarlig kapital, mellem de  

 enkelte forretningsområder skal ske ud fra et markedsøkonomisk  

 investorprincip.
I begge tilfælde vil der blive tale om en forbudsregulering.
 - at ydelser, der er omfattet af samtrafikforpligtelser, skal leveres på  

 samme vilkår til tredjemand som mellem de enkelte forretningsområder.
- at de pågældende regnskaber er undergivet aktindsigt efter  

 offentlighedslovens almindelige bestemmelser, når de er afleveret til  

 Telestyrelsen, og - at manglende overholdelse af regnskabsreglerne bøde-sanktioneres (som  

 hidtil), jf. dog de særlige sanktions- og indgrebsbestemmelser i  

 samtrafikreguleringen.
 Da såvel nye aktører, der ikke tidligere har været underlagt sådanne  

 regnskabsmæssige krav, som Tele Danmark A/S, vil kunne have vanskeligheder  

 ved at indrette deres regnskaber efter disse krav med kort varsel, er  

 forskningsministeren bemyndiget til at fastsætte en senere dato for  

 regnskabsreglernes ikrafttræden end lovens ikrafttrædelsesdato.
Til stk. 3 Formålet med bestemmelsen er at skaffe den fornødne hjemmel til, at  

 konkurrencelovens indgrebsbeføjelser (konkurrencelovens §§ 11-14) kan  

 anvendes på erhvervsvirksomhed på teleområdet, uanset der er tale om  

 offentlig reguleret eller offentlig virksomhed.
Det er Erhvervsministeriets  

 og Forskningsministeriets opfattelse, at Konkurrencerådet herefter vil have  

 mulighed for at gribe ind overfor overtrædelser af konkurrencelovens regler i  

 overensstemmelse med de generelt gældende indgrebsbeføjelser - dog ikke over  

 for adfærd, der følger af eller er hjemlet i telelovgivningen (fx i  

 forbindelse med fastsættelse af samtrafik- eller slutbrugerpriser, der er  

 reguleret i denne lovgivning eller som følger af hjemmel i telelovgivningen,  

 forudsat hjemlen er udnyttet). Konkurrencerådet vil således kunne gribe ind  

 over for forhold af konkurrencebegrænsende eller konkurrenceforvridende art,  

 herunder over for afregninger eller kapitaloverførsler mellem  

 forretningsområder, som ikke er i overensstemmelse med  

 konkurrencelovgivningen - medmindre de pågældende forhold er reguleret via de  

 sektorspecifikke regnskabsregler.
Det er ikke hensigten at indskrænke Konkurrencerådets beføjelser efter  

 konkurrenceloven.
Men det er heller ikke hensigten, at etablere en  

 retstilstand med områder, hvor både Konkurrencerådet og Telestyrelsen er  

 tillagt kompetence.
Meningen er at understrege, at Konkurrencerådet kan gribe  

 ind på alle områder, hvor der ikke udtrykkeligt findes en normerende  

 sektorregulering, overfor adfærd, der er i strid med konkurrencelovgivningen.  

 Det forudsættes, at Konkurrencerådet og Telestyrelsen i forbindelse med  

 eventuelle indgreb løbende koordinerer indsatsen med henblik på at undgå  

 overlapning eller modstridende beslutninger.
Indgreb efter konkurrenceloven  

 forudsætter således en forudgående afklaring af, i hvilket omfang der i  

 telelovgivningen er foretaget en udtrykkelig regulering, som tillader en  

 bestemt adfærd, herunder om der er grundlag for at anvende de i  

 telelovgivningen fastsatte indgrebsmuligheder.
Til § 19 Lovforslaget træder i kraft den 1. juli 1996. Som det fremgår af det  

 parallelt fremsatte forslag til lov om offentlig mobilkommunikation, er  

 udbydere af mobilnet omfattet af denne lov dog ikke forpligtet til at give  

 uafhængige tjenesteudbydere adgang til mobilnettene før 1.3.1997, jf. dette  

 lovforslags § 13, sammenholdt med § 20, stk. 1. Det pågældende lovforslags  

 bestemmelser vil i medfør af lex specialis princippet gå forud for  

 bestemmelserne i nærværende lovforslag.
Efter 2. behandling den 28. maj 1996 Kapitel 1 Lovens formål og anvendelsesområde § 1. Formålet med denne lov er at fremme konkurrence i  

 telesektoren og at sikre uhindret udveksling af teletrafik mellem slutbrugere  

 og disses adgang til et bredt og varieret udbud af teleydelser til lave  

 priser og af høj kvalitet.
 Stk. 2. Denne lov finder anvendelse på aftaler om samtrafik mellem  

 telenet eller teletjenester.
 Stk. 3. Ved samtrafik forstås sammenkobling af og udveksling af  

 trafik mellem telenet eller teletjenester og adgang til telenet og  

 teletjenester, herunder adgang på særlige vilkår.
 Stk. 4. Ved offentlige telenet og teletjenester forstås i denne  

 lov telenet og teletjenester, som offentligheden har adgang til.
Kapitel 2 Vilkår for samtrafik § 2. Udbydere af offentlige telenet eller teletjenester har ret og  

 pligt til at forhandle aftaler om samtrafik med hinanden med henblik på at  

 sikre gensidig adgang til deres telenet og teletjenester.
 Stk. 2. Udbydere af offentlige telenet eller teletjenester, der  

 har en stærk markedsposition, skal imødekomme alle rimelige anmodninger om  

 indgåelse eller ændring af aftaler om samtrafik inden for følgende områder:
 1) Telefoninet og basale telefonitjenester.
 2) Datakommunikationsnet og basale datakommunikationstjenester.
 3) Mobilkommunikationsnet og basale mobilkommunikationstjenester.
 4) Øvrig kabel- eller radiobaseret teleinfrastruktur, dog ikke  

 satellitkommunikation.
 Stk. 3. Udbydere af offentlige telenet eller teletjenester  

 formodes at have en stærk markedsposition, hvis de har en markedsandel på  

 mere end 25 procent af en telekommunikationsaktivitet i de geografiske  

 områder, hvori de udbyder telenet eller teletjenester.
Stk. 4. Telestyrelsen kan uanset bestemmelsen i stk. 3 træffe  

 beslutning om, at udbydere af offentlige telenet eller teletjenester med en  

 markedsandel på 25 procent eller mindre skal betragtes som udbydere med en  

 stærk markedsposition, og at udbydere af telenet eller teletjenester med en  

 markedsandel på mere end 25 procent ikke skal betragtes som udbydere med en  

 stærk markedsposition.
Ved beslutninger af denne art skal Telestyrelsen tage  

 udbyderens mulighed for at øve indflydelse på markedsvilkårene, udbyderens  

 omsætning i forhold til størrelsen af markedet, udbyderens kontrol over  

 adgangen til slutbrugere, udbyderens adgang til finansielle ressourcer og  

 udbyderens erfaring med hensyn til udbud af telekommunikationsydelser i  

 betragtning.
 Stk. 5. Forskningsministeren fastsætter nærmere regler om  

 afgrænsningen af de i stk. 2 nævnte områder, herunder overordnede regler for,  

 på hvilke vilkår og niveauer der som minimum skal gives adgang til samtrafik.
 Stk. 6. Aftaler om samtrafik efter stk. 2 skal give adgang til  

 samtrafik på objektive, gennemsigtige og ikkediskriminerende vilkår til  

 priser, der er omkostningsbaserede, med tillæg af en rimelig fortjeneste.
 Stk. 7. Aftaler om samtrafik indgås efter forhandling mellem  

 parterne, jf. dog §§ 6 og 7.
 § 3. Forskningsministeren fastsætter nærmere regler om, i hvilket  

 omfang det vil være berettiget at afvise anmodninger om indgåelse eller  

 ændring af aftaler om samtrafik efter § 2, stk. 2, med henvisning til  

 følgende væsentlige hensyn:
 1) Bevarelse af de berørte telenets og teletjenesters integritet og  

 interoperabilitet.
 2) Beskyttelse af tjeneste- og netinterne data.
 3) Beskyttelse af personrelaterede data.
 4) Beskyttelse af telenet og teletjenester under særlige forhold.
 Stk. 2. Forskningsministeren fastsætter nærmere regler om, under  

 hvilke omstændigheder det med henvisning til de i stk. 1 nævnte hensyn vil  

 være berettiget at afbryde udvekslingen af samtrafik ifølge aftaler efter §  

 2, stk. 2, herunder regler om, at der i ganske særlige tilfælde, hvor det  

 skønnes nødvendigt, kan ske umiddelbar afbrydelse af samtrafik uden  

 forudgående forelæggelse for Telestyrelsen.
 Stk. 3. Telestyrelsen træffer afgørelse om, hvorvidt det i  

 konkrete tilfælde vil være berettiget at afvise anmodninger om indgåelse  

 eller ændring af aftaler om samtrafik efter § 2, stk. 2, og at afbryde  

 udvekslingen af samtrafik ifølge aftaler efter § 2, stk. 2, herunder  

 afgørelse i konkrete tilfælde, hvor afbrydelse er foretaget uden forudgående  

 forelæggelse for Telestyrelsen.
Stk. 4. Telestyrelsens afgørelser efter stk. 3 træffes så vidt  

 muligt senest 1 måned efter, at sagen er forelagt for Telestyrelsen.
Dog  

 træffes afgørelser vedrørende afbrydelse af igangværende samtrafikudveksling  

 uden forudgående forelæggelse for Telestyrelsen så vidt muligt senest 14 dage  

 efter, at sagen er forelagt for Telestyrelsen.
 Stk. 5. Oplysninger, som en udbyder modtager i forbindelse med  

 anmodning om aftale om samtrafik efter § 2, stk. 2, må kun anvendes i  

 forbindelse hermed og må således ikke videregives til andre afdelinger,  

 datterselskaber, samarbejdsparter eller lignende, som ville kunne udnytte  

 oplysningerne til en konkurrencemæssig fordel.
Kapitel 3 Indsigt i samtrafikaftaler § 4. Aftaler om samtrafik, hvor mindst en af parterne er omfattet  

 af § 2, stk. 2, indsendes til Telestyrelsen umiddelbart efter aftalernes  

 indgåelse.
 Stk. 2. Alle aftaler eller delaftaler i tilknytning til en aftale  

 om samtrafik efter § 2, stk. 2, er omfattet af kravet om indsendelse.
Stk. 3. Telestyrelsen foranlediger, at de indsendte aftaler om  

 samtrafik efter § 2, stk. 2, samt vilkår for samtrafik fastsat efter § 7,  

 stk. 1, gøres offentligt tilgængelige.
Hvis en aftalepart ved indsendelsen  

 anmoder herom, kan Telestyrelsen bestemme, at dele af en aftale, der  

 indeholder oplysninger af væsentlig kommerciel betydning for aftaleparten,  

 ikke skal være offentligt tilgængelige.
Priser for samtrafik og øvrige vilkår  

 af generel betydning skal dog altid gøres offentligt tilgængelige.
 Stk. 4. Forskningsministeren kan fastsætte nærmere regler om, at  

 aftaler om international samtrafik eller dele heraf kan undtages fra at blive  

 gjort offentligt tilgængelige.
Kapitel 4 Tilsyn, mægling og fastsættelse af vilkår for samtrafik § 5. Telestyrelsen fører tilsyn med aftaler om samtrafik, hvor  

 mindst en af parterne er omfattet af § 2, stk. 2, og påser i den forbindelse,  

 at aftaler, som er indsendt til styrelsen, er i overensstemmelse med § 2,  

 stk. 6, og at de ikke medvirker til at begrænse konkurrencen.
 Stk. 2. Telestyrelsen kan i særlige tilfælde kræve, at der  

 foretages ændringer i allerede indgåede aftaler om samtrafik, hvor mindst en  

 af parterne er omfattet af § 2, stk. 2.
§ 6. Forhandlinger om indgåelse af aftaler om samtrafik efter § 2,  

 stk. 2, skal afsluttes hurtigst muligt.
Såfremt parterne ikke inden 3  

 måneder, fra anmodningen om en aftale om samtrafik er fremsat, kan nå til  

 enighed, kan en eller flere af parterne anmode Telestyrelsen om at mægle i  

 sagen.
 Stk. 2. Telestyrelsen optager straks herefter forhandlinger med  

 parterne med henblik på mægling.
 § 7. Såfremt der ikke inden 3 måneder fra det tidspunkt, hvor  

 mæglingsforhandlinger er indledt i medfør af § 6, stk. 2, er indgået en  

 aftale mellem parterne eller opnået enighed om, at en aftale om samtrafik  

 ikke kan indgås, kan en eller flere af parterne anmode Telestyrelsen om at  

 træffe afgørelse om, hvorvidt der foreligger en rimelig anmodning om  

 indgåelse af en aftale om samtrafik, og i bekræftende fald fastsætte vilkår  

 for samtrafik.
 Stk. 2. Telestyrelsen kan fastsætte en kortere eller længere frist  

 end den i stk.1 angivne for mæglingsperiodens tidsmæssige udstrækning.  

 Mæglingsperioden kan dog ikke forlænges til mere end 6 måneder og kan ikke  

 forkortes til mindre end 1 måned.
Stk. 3. Såfremt mæglingsbestræbelserne ikke resulterer i indgåelse  

 af en aftale om samtrafik og en eller flere af parterne anmoder Telestyrelsen  

 om at fastsætte vilkår for samtrafik, træffer Telestyrelsen afgørelse senest  

 1 måned efter anmodningen om fastsættelse af vilkår.
Telestyrelsen kan  

 tillægge afgørelsen virkning fra tidspunktet for indgivelse af anmodning om  

 mægling.
 § 8. Hvis parterne, efter at anmodning om mægling eller  

 fastsættelse af vilkår for samtrafik er indgivet til Telestyrelsen, opnår  

 enighed om en aftale om samtrafik, bortfalder Telestyrelsens beføjelser efter  

 §§ 6 og 7.
 § 9. Telestyrelsen kan udstede påbud og pålægge en eller flere af  

 parterne i en sag om aftale om samtrafik dagbøder med henblik på at  

 gennemtvinge imødekommelse af anmodninger om indgåelse af samtrafikaftaler i  

 medfør af § 2, stk. 2, genoptagelse af samtrafik i medfør af § 3, stk. 3,  

 indsendelse af samtrafikaftaler i medfør af § 4, stk. 1, ændring af allerede  

 indgåede aftaler om samtrafik i medfør af § 5, stk. 2, opfyldelse af vilkår  

 fastsat i medfør af § 7, stk. 1, aflevering af materiale i medfør af § 16,  

 stk. 2, og opfyldelse af regnskabsmæssige krav i medfør af § 17, stk. 1 og 2.  

 Der er udpantningsret for beløbene.
Kapitel 5 Afskæring af instruksadgang § 10. Forskningsministeren kan ikke give Telestyrelsen  

 tjenestebefaling om varetagelsen af myndighedsopgaven vedrørende konkrete  

 sager om samtrafik eller om behandling og afgørelse af enkeltsager efter  

 denne lov eller forskrifter udstedt med hjemmel heri.
Kapitel 6 Klageadgang § 11. Forskningsministeren nedsætter et Teleklagenævn.
Stk. 2. Teleklagenævnet består af 7 medlemmer, der udpeges af  

 forskningsministeren.
Forskningsministeren skal ved udpegningen af nævnets  

 medlemmer lægge vægt på, at nævnet samlet repræsenterer juridisk,  

 teleteknisk, økonomisk, konkurrenceretlig og markedsmæssig sagkundskab.
 Stk. 3. Medlemmerne beskikkes for 4 år ad gangen.
Stk. 4. Forskningsministeren udpeger blandt nævnets medlemmer  

 nævnets formand.
Formanden skal opfylde de almindelige betingelser for at  

 være landsdommer.
§ 12. Forskningsministeren fastsætter nærmere regler om  

 Teleklagenævnets virksomhed og sagsbehandling, herunder regler om 1) opkrævning af gebyr for sager, der behandles ved nævnet, 2) tidsfrister for indgivelse af klager til nævnet, 3) opsættende virkning af klager indgivet til nævnet.
 Stk. 2. Forskningsministeriet stiller sekretariatsbistand til  

 rådighed for nævnet.
 Stk. 3. Staten afholder alle udgifter i forbindelse med nævnets  

 virksomhed, jf. dog stk. 1, nr. 1. Statens udgifter dækkes af den  

 omkostningsdækkende ydelse, der opkræves i medfør af lov om visse forhold på  

 telekommunikationsområdet.
Stk. 4. Teleklagenævnet er i sin virksomhed uafhængig af  

 instrukser vedrørende den enkelte sags behandling og afgørelse.
Nævnets  

 formand tilrettelægger Teleklagenævnets arbejde, herunder arbejdet i dets  

 sekretariat.
 § 13. Teleklagenævnets afgørelser kan ikke indbringes for anden  

 administrativ myndighed.
 Stk. 2. Teleklagenævnets afgørelse kan indbringes for landsretten  

 senest 8 uger efter, at afgørelsen er meddelt den pågældende.
 § 14. For Teleklagenævnet kan indbringes klager over:
 1) Telestyrelsens afgørelser med hjemmel i denne lov eller administrative  

 forskrifter udstedt i medfør heraf og Telestyrelsens sagsbehandling i  

 forbindelse med sådanne afgørelser.
 2) Telestyrelsens afgørelser med hjemmel i anden lovgivning eller  

 administrative forskrifter udstedt i medfør heraf og Telestyrelsens  

 sagsbehandling i forbindelse med sådanne afgørelser, i det omfang en sådan  

 klageadgang er fastlagt ved lov eller i henhold til lov.
 Stk. 2. Det tilstræbes, at Teleklagenævnets afgørelser vedrørende  

 klager over de i stk. 1, nr. 1, anførte forhold foreligger senest 3 måneder  

 efter, at de er forelagt for nævnet.
 § 15. Teleklagenævnet kan i forbindelse med afgørelser i sager  

 indbragt for nævnet udstede påbud og pålægge en eller flere af parterne i en  

 sag om aftale om samtrafik dagbøder med henblik på at gennemtvinge pålæg om  

 imødekommelse af anmodninger om indgåelse eller ændring af samtrafikaftaler i  

 medfør af § 2, stk. 2, genoptagelse af samtrafik i medfør af § 3, stk. 3,  

 indsendelse af samtrafikaftaler i medfør af § 4, stk. 1, ændring af allerede  

 indgåede aftaler om samtrafik i medfør af § 5, stk. 2, opfyldelse af vilkår  

 fastsat i medfør af § 7, stk. 1, aflevering af materiale i medfør af § 16,  

 stk. 3, og opfyldelse af regnskabsmæssige krav i medfør af § 17, stk. 1 og 2.  

 Der er udpantningsret for beløbene.
Kapitel 7 Oplysningspligt og regnskabsforhold § 16. Forskningsministeren kan fastsætte nærmere regler om  

 Telestyrelsens indhentning af oplysninger fra udbydere af offentlige telenet  

 og teletjenester med henblik på afgørelse af, om en udbyder skal betragtes  

 som havende en stærk markedsposition.
 Stk. 2. Telestyrelsen kan af parterne kræve alt materiale, som  

 skønnes relevant med henblik på tilsyn, mægling eller afgørelse i henhold til  

 bestemmelser i denne lov, herunder udarbejdelse af materiale, forslag til  

 aftale om samtrafik og dokumentation for, at der foreligger konkrete forhold,  

 der gør det rimeligt at afvise anmodninger om indgåelse af aftaler om  

 samtrafik eller afbrydelse af udveksling af samtrafik.
 Stk. 3. Teleklagenævnet kan af parterne og Telestyrelsen kræve alt  

 materiale, som skønnes relevant for nævnets afgørelser.
 § 17. Udbydere af offentlige telenet eller teletjenester, der har  

 en stærk markedsposition, jf. § 2, stk. 2, skal gennemføre en regnskabsmæssig  

 adskillelse af de enkelte forretningsområder.
 Stk. 2. Forskningsministeren kan fastsætte nærmere regler om, fra  

 hvilket tidspunkt den regnskabsmæssige adskillelse skal være gennemført, om  

 indsendelse af regnskaberne til Telestyrelsen, og om regnskabernes udformning  

 og indhold, herunder hvilke forretningsområder der skal aflægges særskilt  

 regnskab for, bl.a. med henblik på at sikre effektiv konkurrence og  

 gennemsigtighed i beregningen af omkostningerne i forbindelse med samtrafik.
 Stk. 3. Konkurrencelovens §§ 11-14 om foranstaltninger imod  

 skadelige virkninger af konkurrencebegrænsninger gælder uanset samme lovs §  

 2, nr. 1, 2. pkt., og nr. 2, 2. pkt., udbydere af telenet og teletjenester,  

 medmindre andet følger af telelovgivningen, herunder regler fastsat med  

 hjemmel heri.
Kapitel 8 Straffebestemmelser § 18. Med bøde straffes den, der overtræder § 2, stk. 2, § 4, stk.  

 1, vilkår for samtrafik fastsat i medfør af § 7, stk. 1, og forskrifter  

 udstedt i medfør af § 17, stk. 2.
 Stk. 2. Med bøde straffes den, der overtræder forskrifter udstedt  

 i medfør af § 3.
Stk. 3. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune, en amtskommune eller et kommunalt fællesskab, jf. § 60 i lov om  

 kommunernes styrelse, kan der pålægges staten, kommunen, amtskommunen eller  

 det kommunale fællesskab bødeansvar.
Kapitel 9 Ikrafttrædelse § 19. Loven træder i kraft den 1. juli 1996.
 § 20. Loven gælder ikke for Færøerne og Grønland.
(* 1) Loven gennemfører dele af Parlamentets og Rådets direktiv 95/62/EF af 13. december 1995 om ONP-vilkår for taletelefonitjenesten, EFT nr.
L 321 af 30. 12. 1995, s. 6, og dele af Kommissionens direktiv 96/2/EF af 16. januar 1996 om ændring af direktiv 90/388/EØF, for så vidt angår mobil- og personkommunikation, EFT nr.
L 2 af 26.1.1996, s. 59.
