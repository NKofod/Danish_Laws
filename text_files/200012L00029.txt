Fremsat den 4. oktober 2000 af  

 skatteministeren (Ole Stavad) Forslag til Lov om ændring af selskabsskatteloven, fondsbeskatningsloven og lov om gevinstgivende  

 spilleautomater (Fastsættelse af indgangsværdier m.v.) § 1 I lov om indkomstbeskatning af aktieselskaber m.v. (Selskabsskatteloven),  

 jf. lovbekendtgørelse nr. 299 af 27. april 2000, som ændret  

 senest ved § 1 i lov nr. 452 af 31. maj 2000, foretages følgende  

 ændringer:
 1. I § 1, stk. 1, ændres »Skattepligt i  

 henhold til denne lov påhviler her i landet hjemmehørende:« til:  

 »Skattepligt i henhold til denne lov påhviler følgende selskaber  

 og foreninger m.v., der er hjemmehørende her i landet:«.
 2. I § 2, stk. 5, ændres »jf.  

 kursgevinstlovens § 6 B, stk. 3« til: »jf. kursgevinstlovens  

 § 4, stk. 2«.
 3. I § 3, stk. 8, ændres  

 »Fondsbeskatningslovens §§ 16-19, og selskabsskattelovens § 35 K,  

 stk. 1-4,« til: »Selskabsskattelovens § 5 D«.
 4. § 5 B, stk. 2, affattes således:
 »Stk. 2. Ved en overgang som nævnt i stk. 1 finder  

 reglerne i § 5 D tilsvarende anvendelse.«.
 5. Efter § 5 C indsættes:
»§ 5 D.
Hvis et selskab eller en forening m.v. overgår  

 fra at være undtaget fra skattepligt efter § 3, stk. 1, til  

 at blive skattepligtig efter § 1, får overgangen virkning for  

 selskabets eller foreningens skattepligt på tidspunktet for  

 påbegyndelsen af den virksomhed, der begrunder skattepligten, eller  

 på det tidspunkt, hvor virksomheden anses for skattepligtig.  

 Skatteansættelsen finder første gang sted for det  

 indkomstår, jf. § 10, som den første indkomstperiode  

 udgør uden hensyn til dennes længde.
Den første  

 indkomstperiode kan udgøre op til 18 måneder.
 Stk. 2. I det indkomstår, der er grundlaget for den  

 første skatteansættelse, indgår maskiner, inventar og  

 lignende driftsmidler samt skibe, som selskabet eller foreningen m.v. ejer  

 før overgangen til skattepligt, i saldoværdien efter  

 afskrivningslovens regler med deres handelsværdi på dette  

 tidspunkt omregnet til kontantværdi.
 Stk. 3. På bygninger, der er afskrivningsberettigede  

 efter afskrivningsloven, og installationer, der udelukkende tjener  

 sådanne bygninger, og som er anskaffet eller fuldført før  

 overgangen til skattepligt, foretages afskrivning på grundlag af den  

 værdi, hvormed bygningen eller installationen indgår i  

 ejendomsværdien ved den seneste vurdering forud for det  

 indkomstår, der er grundlaget for den første  

 skatteansættelse.
 Stk. 4. På installationer, der er  

 afskrivningsberettigede efter afskrivningslovens § 15, stk. 2, og  

 som er anskaffet eller fuldført før overgangen til skattepligt,  

 foretages afskrivning på grundlag af den værdi, hvormed  

 installationen skønnes at indgå i ejendomsværdien ved den  

 seneste vurdering forud for det indkomstår, der er grundlaget for den  

 første skatteansættelse.
 Stk. 5. For udgifter til ombygning, forbedring eller  

 indretning af lejede lokaler, som er afskrivningsberettigede efter  

 afskrivningslovens § 39, og som er afholdt før overgangen til  

 skattepligt, foretages afskrivning på grundlag af de afholdte udgifter  

 omregnet til kontantværdi på tidspunktet for overgangen til  

 skattepligt reduceret med de afskrivninger, der maksimalt kunne være  

 foretaget siden anskaffelsesåret efter reglerne på tidspunktet  

 for overgangen til skattepligt.
 Stk. 6. På goodwill og andre immaterielle aktiver, der  

 er afskrivningsberettigede efter afskrivningslovens § 40, og som er  

 erhvervet før overgangen til skattepligt, foretages afskrivning  

 på grundlag af anskaffelsessummen omregnet til kontantværdi  

 på tidspunktet for overgangen til skattepligt reduceret med de  

 afskrivninger, der maksimalt kunne være foretaget siden  

 anskaffelsesåret efter reglerne på tidspunktet for overgangen til  

 skattepligt.
 Stk. 7. På andre afskrivningsberettigede aktiver, som er  

 anskaffet før overgangen til skattepligt, foretages afskrivning  

 på grundlag af deres handelsværdi på dette tidspunkt  

 omregnet til kontantværdi.
Stk. 8. Ved opgørelse af fortjeneste eller tab efter  

 aktieavancebeskatningsloven for aktier, der er erhvervet før  

 overgangen til skattepligt, træder kursværdien på  

 tidspunktet for overgangen til skattepligt i stedet for anskaffelsessummen.  

 Selskabet eller foreningen m.v. kan dog vælge at lægge  

 anskaffelsessummen til grund.
Valget skal træffes for samtlige aktier  

 under ét.
Ved opgørelsen af fortjeneste eller tab anvendes  

 aktiernes faktiske anskaffelsestidspunkt, dog således at ved  

 opgørelsen af tillæg efter aktieavancebeskatningslovens  

 § 6, stk. 5, anses den pågældende aktie som erhvervet  

 ved begyndelsen af det indkomstår, der er grundlaget for den  

 første skatteansættelse.
Stk. 9. Ved opgørelse af fortjeneste eller tab efter  

 ejendomsavancebeskatningsloven for fast ejendom, der er erhvervet før  

 overgangen til skattepligt, træder ejendomsværdien ved den  

 seneste vurdering forud for det indkomstår, der er grundlaget for den  

 første skatteansættelse, i stedet for anskaffelsessummen.  

 Selskabet eller foreningen m.v. kan dog vælge at lægge  

 anskaffelsessummen omregnet til kontantværdi til grund.
Ved  

 opgørelsen af fortjeneste eller tab anvendes ejendommens faktiske  

 anskaffelsestidspunkt, dog således at ved opgørelsen af  

 tillæg efter ejendomsavancebeskatningslovens § 5 anses den  

 pågældende ejendom som erhvervet ved begyndelsen af det  

 indkomstår, der er grundlaget for den første  

 skatteansættelse.
Stk. 10. Ved opgørelse af fortjeneste eller tab efter  

 kursgevinstloven for fordringer og gæld, der er erhvervet henholdsvis  

 påtaget før overgangen til skattepligt, træder  

 kursværdien på tidspunktet for overgangen til skattepligt i  

 stedet for anskaffelsessummen henholdsvis værdien ved gældens  

 påtagelse.
Selskabet eller foreningen m.v. kan dog vælge at  

 lægge anskaffelsessummen henholdsvis værdien ved gældens  

 påtagelse til grund.
Valget skal træffes samlet for samtlige  

 fordringer og forpligtelser under ét.
Ved opgørelsen af  

 fortjeneste eller tab anvendes fordringens eller gældens faktiske  

 anskaffelsestidspunkt.«.
 6. I § 30, stk. 4, affattes 3. pkt.  

 således:
 »Beløb samt ordinær acontoskat som nævnt i § 29 A,  

 stk. 2, som ikke betales rettidigt, inddrives tillige med gebyrer efter  

 reglerne i lov om fremgangsmåden ved inddrivelse af skatter og afgifter  

 m.v.«.
 7. §§ 35 A-35 K og § 35 N  

 ophæves.
§ 2 I lov om beskatning af fonde og visse foreninger (Fondsbeskatningsloven),  

 jf. lovbekendtgørelse nr. 755 af 20. oktober 1998, som ændret  

 senest ved § 41 i lov nr. 165 af 15. marts 2000, foretages  

 følgende ændringer:
 1. I § 2, stk. 2, 4. pkt. ændres  

 »§§ 16-21 A«til: »Selskabsskattelovens § 5 D«.
 2. I § 2, stk. 4, 2. pkt. ændres  

 »§§ 16-22«til: »§ 22 og selskabsskattelovens § 5 D«.
 3. §§ 16-21 C ophæves.
§ 3 I lov nr. 462 af 31. maj 2000 om gevinstgivende spilleautomater foretages  

 følgende ændringer:
 1. I § 44 indsættes som stk. 3:
»Stk. 3. For de i stk. 1 og stk. 2 omhandlede  

 gevinstgivende spilleautomater kan kommunalbestyrelsen fastsætte, at  

 der betales en afgift til kommunen.
Afgiften opkræves kvartalsvis.  

 Afgiften vil kunne fastsættes som et fast beløb for hver automat  

 eller som en procentdel af det indspillede beløb eller som en  

 kombination heraf.
Afgiften må dog ikke overstige et beløb  

 på 20.000 kr. for den første spilleautomat, 24.000 kr. for den  

 anden og 28.000 kr. for hver af de følgende automater.« 2. I § 45 indsættes som stk. 2:
»Stk. 2. For de i stk. 1 omhandlede gevinstgivende  

 spilleautomater opstillet i restaurationer med alkoholbevilling, som ikke er  

 omfattet af en tilladelse efter nærværende lov, kan  

 kommunalbestyrelsen fastsætte, at der betales en afgift til kommunen.  

 Afgiften opkræves kvartalsvis.
Afgiften vil kunne fastsættes som  

 et fast beløb for hver automat eller som en procentdel af det  

 indspillede beløb eller som en kombination heraf.
Afgiften må  

 dog ikke overstige et beløb på 20.000 kr. for den første  

 spilleautomat, 24.000 kr. for den anden og 28.000 kr. for hver af de  

 følgende automater.« 3. I § 46, nr. 2, indsættes efter »stk. 2«:  

 »og stk. 3«.
 4. § 46, nr. 3, affattes således:
 »3. I § 37, stk. 1, nr. 1, ændres:  

 »§ 26, stk. 1, stk. 2, 1. pkt., og stk. 7« til:  

 »§ 26, stk. 2«, og i nr. 3 ændres »§ 26,  

 stk. 8« til: »§ 26, stk. 3«.
§ 4 Stk. 1. Loven træder i kraft dagen efter  

 bekendtgørelsen i Lovtidende.
 Stk. 2. § 1, nr. 1, 3, 4 og 6, og § 2 har virkning  

 for selskaber og foreninger m.v., der overgår til skattepligt fra og  

 med den 1. januar 2001.
 Stk. 3. § 3 har virkning fra og med den 1. januar  

 2001.
Bemærkninger til lovforslaget Almindelige bemærkninger 1. Indledning Lovforslaget har primært til formål at  

 indføre regler om fastsættelse af indgangsværdier for  

 selskaber og foreninger m.v., der overgår fra skattefrihed efter  

 selskabsskattelovens § 3, stk. 1, til beskatning efter reglerne i  

 selskabsskattelovens § 1. En sådan overgang kan ske dels som  

 følge af, at et selskab eller en forening m.v. begynder at  

 udøve såkaldt sideordnet aktivitet, der indebærer, at  

 betingelsen for skattefrihed bortfalder, dels som følge af en  

 lovmæssig regulering herom.
Det er regeringens målsætning, at der så  

 vidt muligt skal være enkle og forståelige regler på  

 skatteområdet.
Hensynet til retssikkerheden stiller nogle  

 grundlæggende krav til skattelovgivningen, og der er behov for  

 generelle regelsæt, hvorpå der kan støttes ret, og som  

 gør det muligt at forudse retsstillingen af en given disposition.
 I selskabsskatteloven er der fastsat regler om selskabers  

 og foreningers m.v. overgang mellem forskellige beskatningsformer i § 1.  

 Der er ikke fastsat tilsvarende regler for selskabers og foreningers m.v.  

 overgang fra skattefrihed efter § 3, stk. 1, til almindelig  

 skattepligt efter § 1.
 Det foreslås derfor, at der i selskabsskatteloven  

 fastsættes generelle regler om selskabers og foreningers m.v. overgang  

 fra skattefrihed efter selskabsskattelovens § 3, stk. 1, til  

 skattepligt efter i selskabsskattelovens § 1.
 Det foreslås endvidere, at de tilsvarende  

 overgangsbestemmelser i visse tilfælde skal finde anvendelse for fonde  

 og foreninger, der overgår til beskatning efter  

 fondsbeskatningsloven.
 Herudover foreslås det at ophæve en  

 række overgangsbestemmelser i selskabsskatteloven samt at foretage  

 nogle mindre ændringer i selskabsskatteloven.
 Lovforslaget indeholder endelig nogle ændringer af  

 lov om gevinstgivende spilleautomater, som dels er konsekvensændringer,  

 som fejlagtigt ikke var medtaget i loven, dels er korrektioner af nogle  

 bestemmelser, som har fået utilsigtede formuleringer.
2. Gældende ret I selskabsskatteloven § 3, stk. 1, er opremset  

 en række selskaber og foreninger m.v., der er fritaget for skattepligt,  

 eksempelvis staten, havne og lufthavne.
Skattefritagelsen kan være  

 enten ubetinget og fuldstændig, hvilket gælder for f.eks. staten  

 og kommunerne.
Skattefritagelsen kan også være betinget og  

 fuldstændig, hvilket gælder for f.eks. havne og lufthavne.  

 Endelig kan skattefritagelsen være delvis og ubetinget, hvilket  

 gælder for f.eks. visse landboforeninger.
Disse selskaber og foreninger m.v. kan overgå til  

 skattepligt ved en frivillig eller en lovmæssig overgang.
En frivillig  

 overgang til skattepligt skyldes et selskabs eller en forenings egne  

 dispositioner, dvs. at et selskab eller en forening m.v. foretager  

 sådanne vedtægtsændringer eller ændrer sine  

 aktiviteter på en sådan måde, at selskabet eller foreningen  

 ikke længere opfylder betingelserne for skattefritagelse i  

 selskabsskatteloven § 3, stk. 1. Ved en lovmæssig overgang  

 til skattepligt forstås, at et selskabs eller en forenings m.v.  

 aktiviteter ved lov helt eller delvist bliver skattepligtige.
Ved selskabers og foreningers m.v. overgang fra  

 skattefrihed til skattepligt skal der tages stilling til, dels hvornår  

skattepligten indtræder, dels hvilke indgangværdier  

 der skal anvendes for de aktiver og passiver, som selskabet eller foreningen  

 m.v. ejer før overgangen til skattepligt.
Indgangsværdierne skal  

 fastsætte afskrivningsgrundlaget for de aktiver og passiver, der er  

 afskrivningsberettigede, og anvendes ved opgørelsen af fortjeneste og  

 tab efter de forskellige avancebeskatningslove ved senere salg af de  

 pågældende aktiver og passiver.
I selskabsskattelovens § 4 er der fastsat regler om  

skattepligtens indtræden ved stiftelse af selskaber og  

 foreninger m.v.
Disse regler har hidtil fundet tilsvarende anvendelse ved  

 overgang fra skattefrihed til skattepligt, uanset at overgang fra  

 skattefrihed til skattepligt ikke er omfattet af bestemmelsens ordlyd.
I den  

 oprindelige selskabsskattelov, jf. lov nr. 255 af 11. juni 1960, fremgik det  

 direkte, at overgang fra skattefri til skattepligtig virksomhed skulle  

 sidestilles med nystiftelse af et selskab.
Ved vedtagelsen af den  

 nuværende § 4 i selskabsskatteloven, jf. lov nr. 180 af 23. marts  

 1995, var der ikke tilsigtet nogen ændring af bestemmelsen, og  

 bestemmelsen har fortsat fundet anvendelse ved selskabers og foreningers m.v.  

 overgang fra skattefrihed til skattepligt.
 Efter reglerne i selskabsskattelovens § 4  

 indtræder skattepligten på tidspunktet for stiftelsen af  

 selskabet eller foreningen m.v., jf. § 4, stk. 1, og for selskaber  

 m.v., der er stiftet før det tidspunkt, hvor selskabet m.v. bliver  

 hjemmehørende her i landet, på tidspunktet, hvor selskabet  

 bliver hjemmehørende her i landet, jf. § 4, stk. 3. Hvor et  

 bestående selskab m.v. overgår fra skattefrihed til skattepligt,  

 indtræder skattepligten efter praksis ved påbegyndelsen af den  

 virksomhed, der begrunder skattepligten.
Der er ikke i selskabsskatteloven, herunder § 4,  

 regler om fastsættelsen af indgangsværdier ved selskabers  

 og foreningers m.v. overgang fra skattefrihed til skattepligt.  

 Indgangsværdier må i disse tilfælde fastsættes  

 konkret af den skatteansættende myndighed eller af Ligningsrådet  

 ved en bindende forhåndsbesked.
Der foreligger ingen retspraksis  

 vedrørende spørgsmålet om, hvilke indgangsværdier  

 der skal anvendes ved overgang fra skattefrihed til almindelig  

 skattepligt.
Ved en overgang fra skattefrihed til skattepligt bestemt  

 ved lov er der i flere tilfælde fastsat konkrete regler om  

 indgangsværdier eller i loven henvist til andre gældende regler  

 om indgangsværdier.
Ved eksempelvis Københavns Fondsbørs  

 overgang fra skattefrihed til skattepligt var der i den  

 pågældende lov henvist til reglerne i selskabsskattelovens  

 § 35 K, stk. 1 - 4, og fondsbeskatningslovens §§ 16-19, jf.  

 selskabsskattelovens § 35 N.
3. Lovforslaget Det foreslås, at der i en ny § 5 D i  

 selskabsskatteloven fastsættes regler om skattepligtens indtræden  

 og om indgangsværdier for selskabers og foreningers m.v. overgang fra  

 skattefrihed efter selskabsskattelovens § 3, stk. 1, til almindelig  

 skattepligt efter regler i § 1.
De foreslåede regler i selskabsskatteloven om  

 indgangsværdier til fastsættelse af afskrivningsgrundlaget  

 tager udgangspunkt i, at dispositioner, som et selskab eller en forening har  

 truffet før indtræden af skattepligt, så vidt muligt ikke  

 skal have skattemæssig betydning efter, at skattepligten er  

 indtrådt for selskabet eller foreningen m.v.
Herved stilles selskaber  

 og foreninger m.v., der overgår til skattepligt, som om disse har  

 anskaffet de pågældende aktiver på sædvanlige  

 markedsvilkår på tidspunktet for indtræden af  

 skattepligt.
De foreslåede regler i selskabsskatteloven om  

 indgangsværdier til brug for opgørelsen af tab og  

 fortjeneste efter aktieavancebeskatningsloven,  

 ejendomsavancebeskatningsloven og kursgevinstloven svarer med visse sproglige  

 ændringer til de konkrete overgangsregler, der er fastsat i  

 selskabsskatteloven § 35 K, stk. 1 - 2 og 4, og som finder  

 anvendelse for gensidige forsikringsforeninger.
Det foreslås samtidig  

 at ophæve en række konkrete overgangsregler i  

 selskabsskatteloven, herunder § 35 K, idet disse bestemmelser har  

 udtømt deres retsvirkning.
Provenumæssige konsekvenser Lovforslaget skønnes ikke at have umiddelbare  

 provenumæssige konsekvenser.
Administrative konsekvenser Lovforslaget skønnes ikke at medføre  

 nævneværdige administrative konsekvenser for Told og Skat.
Økonomiske og administrative konsekvenser for  

 erhvervslivet Lovforslaget styrker retssikkerheden for selskaber og  

 foreninger m.v. ved at sikre, at selskabers og foreningers m.v. overgang fra  

 skattefrihed til skattepligt er reguleret ved generelle bestemmelser.  

 Lovforslaget skønnes ikke i øvrigt at have umiddelbare  

 administrative eller økonomiske konsekvenser for erhvervslivet.
Miljømæssige konsekvenser Lovforslaget har ikke miljømæssige  

 konsekvenser.
Forholdet til EU-retten Lovforslaget skønnes ikke at indeholde EU-retlige  

 aspekter.
Høring Lovforslaget har været på høring hos  

 Advokatrådet, Børsmæglerforeningen, Erhvervenes  

 Skattesekretariat, Finansrådet, Københavns Fondsbørs,  

 Forsikring og Pension, Dansk Handel & Service,  

 Håndværksrådet, Dansk Industri,  

 InvesteringsForeningsRådet, Kommunernes Landsforening,  

 Københavns kommune, Frederiksberg kommune, LO, Landbrugsrådet,  

 De danske Landboforeninger, Sammenslutningen af Danske Andelskasser,  

 Foreningen af Statsautoriserede Revisorer, Foreningen Registrerede Revisorer,  

 Skatterevisorforeningen, Skattechefforeningen, Told- og Skattestyrelsen,  

 Finansministeriet.
Justitsministeriet. Økonomiministeriet,  

 Udenrigsministeriet, Erhvervsministeriet og Erhvervs- og  

 Selskabsstyrelsen.
I nedenstående skema er i kort form gengivet  

 modtagne høringssvar samt Skatteministeriets kommentarer hertil.  

 Høringssvarene gav anledning til visse materielle ændringer, og  

 det ændrede lovforslag har været på en kort høring  

 hos ovennævnte høringsparter.
Det ændrede lovforslag gav  

 ikke anledning til bemærkninger.
Organisation/ myndighed Bemærkninger Kommentarer Erhvervenes Skattesekreta-riat Den foreslåede bestemmelse i SEL § 5 D er  

 sprogligt uheldig.
 Der savnes en forklaring på, hvorfor afskrivningsgrundlaget for  

 bygninger og installationer m.v. skal reduceres med afskrivninger, der  

 maksimalt kunne være foretaget siden anskaffelsen, når  

 afskrivningsgrundlaget fastsættes ud fra ejendomsværdien, der  

 må ses som et tilnærmet udtryk for  

 handelsværdien.
 Den foreslåede bestemmelse i § 5 D er  

 omformuleret.
 Forslaget om, at afskrivningsgrundlaget for bygninger og installationer  

 m.v. i det tilfælde, hvor ejendomsværdien anvendes, skal  

 reduceres med fiktive afskrivninger forud for indtræden af skattepligt,  

 udgår.
Forsikring & Pension Foreslår, at det for bygninger og installationer m.v.  

 er handelsværdien på tidspunktet for skattepligtens  

 indtræden der skal være den skattemæssige  

 indgangsværdi.
For aktier og obligationer bør der ikke tages  

 udgangspunkt i værdien ved begyndelse af indkomståret, men  

 på tidspunktet for indtræden af skattepligt, idet der kan  

 være sket ændringer i den mellemliggende periode.
For fast  

 ejendom bør indgangsværdien ikke være ejendomsvurderingen  

 ved den seneste vurdering forud for det første indkomstår, men  

 handelsværdien på tidspunktet for indtræden af skattepligt  

 i det mindste efter de samme principper som i EBL § 4, stk. 3.
 Foreslår at SEL § 35 I ophæves.
Den foreslåede bestemmelse i § 5 D er  

 omformuleret.
De foreslåede bestemmelser om aktier og obligationer m.v.  

 er ændret, således at der tages udgangspunkt i værdien  

 på tidspunktet for overgangen til skattepligt.
For så vidt  

 angår fast ejendom fastholdes det af administrative hensyn, at der skal  

 tages udgangspunkt i ejendomsvurderingen ved den seneste vurdering forud for  

 det første indkomstår.
 SEL §§ 35 A-35 K og § 35 N foreslås  

 ophævet.
Investerings-ForeningsRådet Har ikke indvendinger mod at SEL §§ 35 A - N  

 ophæves SEL §§ 35 A-35 K og § 35 N foreslås  

 ophævet.
Københavns kommune Institutioner, der er fuldstændig og betinget  

 skattefritagne kan have sideordnede aktiviteter, og ved salg af aktiver vedr.  

 denne virksomhed vil fortjeneste være skattefri efter SEL § 3.
 Der mangler en bestemmelse for resterende aktiver, hvor avance/tab vil  

 påvirke den skattepligtige indkomst, som f. eks. malerier og  

 almindelige omsætningsaktiver som debitorer og andre fordringer, samt  

 gældsposter, pensionshensættelser og  

 periodiseringsposter.
 Opfylder en skattefritaget institution ikke betingelsen for  

 en fuldstændig og betinget skattefrihed, bortfalder skattefriheden  

 også for den aktivitet, der ellers er skattefri.
Lovforslaget indeholder en opsamlingsbestemmelse for andre  

 anlægsaktiver.
Der ses ikke behov for regler vedr.  

 indgangsværdier for omsætningsaktiver.
De danske Landbofore-ninger Der bør kunne vælges aktuelle værdier for  

 alle aktiver.
 Det fremgår ikke, at der er tale om en stramning i forhold til FBL  

 §§ 18 - 19, når der for en række aktivers vedkommende skal  

 ske en reduktion med de afskrivninger, der maksimalt kunne være  

 foretaget siden anskaffelsen.
 Opgørelsen af genvundne afskrivninger uklar, hvis det reducerede  

 afskrivningsgrundlag ikke anvendes.
 Det foreslås, at der ikke er nogen valgmuligheder,  

 således at værdierne som udgangspunkt fastsættes til  

 handelsværdien på overgangstidspunktet.
 Forslaget om, at afskrivningsgrundlaget for bygninger og installationer  

 m.v. i det tilfælde, hvor ejendomsværdien anvendes, skal  

 reduceres med fiktive afskrivninger forud for indtræden af skattepligt,  

 udgår.
 Det præciseres i lovforslagets bemærkninger, at kun  

 afskrivninger efter indtræden af skattepligt fragår.
Foreningen af Statsautoriserede Revisorer Administrativt uhensigtsmæssigt, at skattepligt  

 indtræder på det tidspunkt for den begivenhed, der begrunder  

 skattepligt og foreslår, at overgang til skattepligt indtræder  

 med udgangen af det regnskabsår, i hvilken den begivenhed, der  

 begrunder overgang til fuld beskatning, indtræder.
 Bør præciseres, at fiktive afskrivninger, der fragår i  

 forbindelse med fastsættelse af indgangsværdien, ikke skal  

 nedsætte anskaffelsessummen i relation til EBL.
Det er ikke acceptabelt, at overgang til skattepligt i et  

 løbende regnskabsår kan indebære, at skattepligt  

 først får virkning fra og med det følgende  

 regnskabsår.
Ved lovmæssig overgang kan det evt.  

 fastsættes, at skattepligten indtræder ved begyndelsen af et  

 regnskabsår.
 Der kan henvises til kommentaren til De Danske  

 Landboforeninger.
Skattechefforeningen SEL § 5 D bør udformes som i SEL § 4 A,  

 § 31, stk. 5, § 32, stk. 5, FBL § 2, stk. 5,  

 § 12, KL § 9 og LL § 16 H; i modsat fald skal der foretages en  

 sproglig tilpasning i SEL § 5 D, stk. 1, 4, 5, 6 og 7.
 Genvundne afskrivninger bør opgøres med indgangværdien  

 som »udgift til anskaffelse« og kun afskrivninger efter indtræden af  

 skattepligt fragår ved opgørelsen af den nedskreven  

 værdi.
Den foreslåede bestemmelse i § 5 D er  

 omformuleret, og der er således ikke mulighed for at vælge mellem  

 anskaffelsesummen og handelsværdien for så angår  

 fastsættelse af afskrivningsgrundlag.
Herved har dispositioner, som et  

 selskab har truffet før overgangen til skattepligt, ikke  

 skattemæssig betydning efter, at skattepligten er indtrådt.
 Der kan henvises til kommentaren til De Danske  

 Landboforeninger.
 Sammenfatning af økonomiske og administrative  

 konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Ingen Ingen Administrative konsekvenser for stat, amter og  

 kommuner Ingen Ingen Økonomiske og administrative konsekvenser for  

 erhvervslivet Lovforslaget styrker retssikkerheden for selskaber og  

 foreninger m.v. ved at sikre, at selskabers og foreningers m.v. overgang fra  

 skattefrihed til skattepligt er reguleret ved generelle bestemmelser.  

 Lovforslaget skønnes ikke i øvrigt have umiddelbare  

 administrative eller økonomiske konsekvenser for  

 erhvervslivet.
Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget skønnes ikke at indeholde EU-retlige  

 aspekter.
Bemærkninger til lovforslagets  

 enkelte bestemmelser Til § 1 Til nr. 1 Der foreslås en sproglig justering af indledningen i  

 selskabsskattelovens § 1, stk. 1, idet den nuværende  

 formulering forudsætter en opremsning i flertalsform af de selskaber og  

 foreninger m.v., der er pålagt skattepligt efter § 1. Det  

 foreslås at ændre ordlyden i bestemmelsen, således at  

 indledningen passer til den efterfølgende opremsning af såvel  

 generelle selskabs- og foreningsformer som specifikt nævnte  

 virksomheder som eksempelvis Post Danmark og DSB.
Til nr. 2 Der er tale om rettelse af en fejl ved en tidligere  

 lovændring.
 Ved lov nr. 440 af 10. juni 1997 blev der som følge  

 af den nye kursgevinstlov gennemført konsekvensændringer i form  

 af bl. a. ændrede henvisningsbestemmelser i andre skattelove.  

 Imidlertid blev en henvisningsbestemmelse i selskabsskattelovens § 2,  

 stk. 5, til den relevante bestemmelse i den nye kursgevinstlov ikke  

 ændret.
 Det foreslås at ændre henvisningen i  

 selskabsskattelovens § 2, stk. 5, fra kursgevinstlovens § 6 B,  

 stk. 3, til kursgevinstlovens § 4, stk. 2.
Til nr. 3 I selskabsskattelovens § 3, stk. 8, er der  

 fastsat regler for kommuner, der ønsker at overgå fra beskatning  

 efter selskabsskattelovens § 3, stk. 7, til beskatning efter  

 § 1, stk. 1, nr. 2 f.
Ved en sådan overgang finder  

 overgangsreglerne i fondsbeskatningslovens §§ 16-19, og  

 selskabsskattelovens § 35 K, stk. 1-4, tilsvarende anvendelse  

 på aktiver og passiver, der ikke hidtil har været undergivet  

 beskatning.
 Det foreslås, at de foreslåede generelle  

 regler om indgangsværdier i selskabsskattelovens § 5 D, jf.  

 lovforslagets § 1, nr. 5, i stedet skal finde anvendelse ved overgang  

 som nævnt i § 3, stk. 8, idet selskabsskattelovens § 35  

 K og fondsbeskatningslovens §§ 16-19 foreslås ophævet.
Til nr. 4 I selskabsskattelovens § 5 B er der fastsat regler  

 for selskabers og foreningers m.v. overgang fra beskatning efter  

 selskabsskattelovens § 1, stk. 1, nr. 3, til beskatning efter andre  

 regler i § 1, bortset fra § 1, stk. 1, nr. 6. Ved en  

 sådan overgang finder reglerne i selskabsskattelovens § 35 K, samt  

 fondsbeskatningslovens §§ 16 - 19 tilsvarende anvendelse ved  

 fastsættelse af indgangsværdier for selskabet eller foreningen  

 m.v., jf. § 5 B, stk. 2.
 Det foreslås, at de foreslåede generelle  

 regler om indgangsværdier i selskabsskattelovens § 5 D, jf.  

 lovforslagets § 1, nr. 5, i stedet skal finde anvendelse ved overgang  

 som nævnt i § 5 B, stk. 1, idet § 35 K og  

 fondsbeskatningslovens §§ 16-19 samtidig foreslås ophævet,  

 og idet det findes uhensigtmæssigt, at § 5 B henviser til dels  

 konkrete overgangsbestemmelser i selskabsskatteloven, dels til  

 fondsbeskatningloven, der finder anvendelse for visse nærmere angivne  

 fonde og foreninger.
Til nr. 5 Til stk. 1 Det foreslås, at i de tilfælde, hvor der  

 indtræder en sådan ændring, at et selskab eller en forening  

 m.v. overgår fra skattefritagelse efter selskabsskattelovens § 3,  

 stk. 1, til beskatning efter selskabsskattelovens § 1, får  

 overgangen virkning for selskabets eller foreningens m.v. skattepligt  

 på tidspunktet for påbegyndelsen af den virksomhed, der begrunder  

 skattepligten, eller - hvilket er tilfældet ved en lovmæssig  

 overgang til skattepligt - på det tidspunkt, hvor den  

 pågældende virksomhed, dvs. de aktiviteter, som selskabet eller  

 foreningen m.v. udøver, skal anses for skattepligtige.
De foreslåede regler finder anvendelse ved et  

 selskabs eller en forenings m.v. såvel frivillige som lovmæssige  

 overgang til skattepligt.
En frivillig overgang til skattepligt skyldes et  

 selskabs eller en forenings m.v. egne dispositioner.
Frivillig overgang  

 foreligger eksempelvis, hvor et selskab eller en forening m.v. ændrer  

 sine vedtægter eller ændrer sine aktiviteter på en  

 sådan måde, at selskabet eller foreningen ikke længere  

 opfylder betingelserne for skattefritagelse i selskabsskatteloven § 3,  

 stk. 1.
 De foreslåede regler i selskabsskattelovens § 5  

 D vil således også finde anvendelse for selskaber og foreninger  

 m.v. omfattet af selskabsskattelovens § 3, der er betinget og  

 fuldstændig fritaget for skattepligt, og som begynder at udøve  

 såkaldte sideordnede aktiviteter, dvs. aktiviteter, der falder  

 uden for skattefritagelsen, eller som ændrer vedtægter  

på en sådan måde, at betingelserne for  

 skattefrihed herved bortfalder.
Ved en lovmæssig overgang til skattepligt  

 forstås en lovmæssig regulering, der medfører, at et  

 selskabs eller en forenings m.v. aktiviteter fremover helt eller delvist skal  

 beskattes.
De foreslåede regler i selskabsskattelovens § 5 D vil  

 således finde anvendelse for alle selskaber og foreninger m.v., der er  

 omfattet af selskabsskattelovens § 3, og som overgår til  

 skattepligt ved en lovmæssig regulering, eksempelvis hvor en  

 hidtil specifikt skattefritaget virksomhed overgår til beskatning ved  

 lov.
Efter den foreslåede bestemmelse i § 5 D,  

 stk. 1, får overgangen virkning fra og med tidspunktet for  

 påbegyndelsen af den virksomhed, der begrunder skattepligten, eller fra  

 og med det tidspunkt, hvor virksomheden i selskabet eller foreningen m.v.  

 skal anses for skattepligtig.
Ved en frivillig overgang til skattepligt  

 indtræder skattepligten på det tidspunkt, hvor et selskab eller  

 en forening m.v. begynder den virksomhed, der begrunder skattepligten, dvs.  

 tidspunktet for ændring af vedtægter, såfremt  

 skattefritagelse er betinget af bestemte vedtægtsmæssige  

 bestemmelser, eller tidspunktet for påbegyndelse af aktiviteter, der  

 ikke er skattefritaget.
Ved et selskabs eller en forenings m.v. overgang til  

 skattepligt ved lov, indtræder skattepligten på det tidspunkt,  

 hvor aktiviteterne i selskabet eller foreningen m.v. ifølge den  

 pågældende lov skal anses for skattepligtige.
Skatteansættelsen finder første gang sted for  

 det indkomstår, som den første indkomstperiode udgør uden  

 hensyn til dennes længde.
Det fremgår af selskabsskattelovens  

 § 10, at indkomståret for et selskab er kalenderåret,  

 medmindre selskabet har valgt et forskudt indkomstår.
Efter den  

 foreslåede bestemmelse i selskabsskattelovens § 5 D, stk. 1,  

 kan selskabets eller foreningens m.v. første indkomstår  

 udgøre en længere periode end 12 måneder, dog højst  

 18 måneder.
Herved sikres, at den første indkomstperiode ikke er  

 uhensigtsmæssig kortvarig i de tilfælde, hvor skattepligten  

 indtræder umiddelbart før afslutningen af et regnskabsår,  

 som tillige vælges som indkomstår.
 Det foreslås, at bestemmelsen i selskabsskattelovens  

 § 5 D gælder for overgang til alle selskabsformer m.v. som  

 nævnt i selskabsskattelovens § 1. Der sondres således ikke  

 mellem selskaber, der overgår til beskatning efter eksempelvis  

 selskabsskattelovens § 1, stk. 1, nr. 1, eller efter § 1,  

 stk. 1, nr. 6.
Selskaber og foreninger m.v., der overgår til fuld  

 skattepligt efter selskabsskattelovens § 1, fordi ledelsens sæde  

 flyttes her til landet, eller fordi selskabet eller foreningen m.v. efter  

 bestemmelserne i en dobbeltbeskatningsoverenskomst bliver  

 hjemmehørende her i landet, er fortsat omfattet af reglerne i  

 selskabsskattelovens § 4 A.
Reglerne i selskabsskattelovens § 4 A  

 finder tillige anvendelse på selskaber og foreninger m.v., der bliver  

 begrænset skattepligtige efter selskabsskattelovens § 2, og som  

 ikke umiddelbart forinden har været skattepligtige efter § 1 eller  

 fondsbeskatningslovens § 1, jf. § 4 A, stk. 5.
Til stk. 2 Det foreslås, at afskrivningsgrundlaget for  

 maskiner, inventar og lignende driftsmidler samt skibe, som et selskab eller  

 en forening m.v. ejer før overgangen til skattepligt, skal  

 opgøres til handelsværdien for aktivet på dette tidspunkt  

 omregnet til kontantværdi.
Herved opnås, at selskabet eller  

 foreningen m.v. for maskiner, inventar og lignende driftsmidler samt skibe,  

 som er anskaffet før overgangen til skattepligt, i relation til  

 afskrivninger stilles på samme måde, som hvis det  

 pågældende selskab eller forening m.v. havde erhvervet de  

 pågældende aktiver på sædvanlige  

 handelsvilkår.
 Driftsmidlerne indgår i saldoværdien efter  

 afskrivningslovens regler herom, jf. afskrivningslovens kapitel 2. Dette  

 indebærer, at afskrivninger i det første indkomstår  

 foretages på grundlag af de nævnte beløb med tillæg  

 af anskaffelsessummen for driftsmidler og skibe, der anskaffes i  

 første indkomstår, og med fradrag af salgssummen for  

 driftsmidler og skibe, der sælges og leveres i første  

 indkomstår.
Til stk. 3 I bestemmelsen er afskrivningsgrundlaget for bygninger,  

 der er afskrivningsberettigede efter afskrivningsloven, og installationer,  

 der udelukkende tjener sådanne bygninger, og som er anskaffet eller  

 fuldført før overgangen til skattepligt, fastsat.
Bestemmelsen  

 finder anvendelse på alle bygninger og installationer uanset  

 anskaffelsestidspunkt.
 Afskrivningsgrundlaget foreslås i 1. pkt. fastsat  

 til den værdi, hvormed bygningen eller installationen indgår i  

 ejendomsværdien ved den seneste vurdering forud for det  

 indkomstår, der er grundlaget for den første  

 skatteansættelse.
 Ved opgørelsen af genvundne afskrivninger eller tab  

 efter afskrivningslovens § 21 udgør anskaffelsessummen den  

 indgangsværdi, der er opgjort efter de foreslåede regler.
Til stk. 4 Det foreslås i 1. pkt., at afskrivningsgrundlaget  

 for installationer i ikke-afskrivningsberettigede bygninger, jf.  

 afskrivningslovens § 15, stk. 2, som er anskaffet eller  

 fuldført før overgangen til skattepligt, fastsættes til  

 den værdi, hvormed installationen skønnes at indgå i  

 ejendomsværdien ved den seneste vurdering forud for det  

 indkomstår, der er grundlaget for den første  

 skatteansættelse.
 Ved opgørelsen af genvundne afskrivninger eller tab  

 efter afskrivningslovens § 21 udgør anskaffelsessummen den  

 indgangsværdi, der er opgjort efter de foreslåede regler.
Til stk. 5 Det foreslås, at afskrivningsgrundlaget for udgifter  

 til ombygning, forbedring eller indretning af lejede lokaler, som er  

 afskrivningsberettigede efter afskrivningslovens § 39, og som er afholdt  

 før overgangen til skattepligt, fastsættes til de afholdte  

 udgifter omregnet til kontantværdi reduceret med de afskrivninger, der  

 i alt kunne være foretaget siden anskaffelsen, efter de herom  

 gældende regler på tidspunktet for indtræden af  

 skattepligt.
Reduktionen med maksimale, fiktive afskrivninger nedsætter  

 det beløb, som udgør afskrivningsgrundlaget for de  

 pågældende udgifter.
 Den fastsatte indgangsværdi anvendes tilsvarende ved  

 opgørelsen af fortjeneste og tab efter afskrivningslovens § 39,  

 stk. 6, på udgifter til ombygning, forbedring eller indretning af  

 lejede lokaler ved selskabets eller foreningens m.v. afståelse af de  

 lejede lokaler.
 Ved beregningen af disse fiktive afskrivninger anvendes  

 reglerne på tidspunktet for indtræden af skattepligt i stedet for  

 afskrivningsregler og - procenter for de enkelte indkomstår forud for  

 indtræden af skattepligt.
 De fiktive afskrivninger skal ikke fragå ved  

 opgørelsen af genvundne afskrivninger.
Til stk. 6 For goodwill og andre immaterielle aktiver, der er  

 afskrivningsberettigede efter afskrivningslovens § 40, og som er  

 erhvervet før overgangen til skattepligt, foreslås efter 1. pkt.  

 afskrivning på grundlag af anskaffelsessummen omregnet til  

 kontantværdi reduceret med de afskrivninger, der i alt kunne være  

 foretaget siden anskaffelsen.
 Den fastsatte indgangsværdi for  

 afskrivningsgrundlaget for goodwill og andre immaterielle aktier omfattet af  

 afskrivningslovens § 40, anvendes tilsvarende ved opgørelsen af  

 fortjeneste og tab efter afskrivningslovens § 40, stk. 6, ved  

 selskabets eller foreningens m.v. salg eller opgivelse af de nævnte  

 aktiver.
Til stk. 7 Der foreslås en opsamlingsbestemmelse for  

 øvrige afskrivningsberettigede aktiver og passiver, som er erhvervet  

 før overgangen til skattepligt, og som ikke er specifikt nævnt i  

 den foreslåede bestemmelse i § 5 D.
Det foreslås, at der  

 foretages afskrivning på grundlag af handelsværdien.
Til stk. 8 I selskabsskattelovens § 5 D, stk. 8 - 10,  

 foreslås fastsat regler om indgangsværdier til brug ved  

 opgørelsen af fortjeneste og tab efter aktieavancebeskatningsloven,  

 ejendomsavancebeskatningsloven og kursgevinstloven.
De foreslåede  

 regler i § 5 D, stk. 8 - 10, svarer indholdsmæssigt til  

 reglerne i selskabsskattelovens § 35 K, stk. 1 - 2 og 4, som  

 samtidig foreslås ophævet, men systematikken i § 5 D,  

 stk. 8 - 10, er anderledes.
Ved de foreslåede stk. 8 - 10 fastsættes  

 indgangsværdier for de aktiver og den gæld, som et selskab eller  

 en forening m.v. har erhvervet henholdsvis påtaget sig før det  

 indkomstår, der er grundlaget for den første  

 skatteansættelse.
Reglerne sikrer, at et selskab eller en forening m.v.  

 alene beskattes af fortjeneste eller tab, der vedrører perioden efter  

 skattepligtens indtræden.
Dette sikres ved, at værdien for  

 aktiverne eller passiverne på tidspunktet for overgangen til  

 skattepligt som udgangspunkt træder i stedet for anskaffelsessummen,  

 når fortjeneste og tab senere skal opgøres.
Et selskab eller en  

 forening m.v. kan dog vælge at anvende anskaffelsessummen i stedet for  

 handelsværdien.
Det foreslås i stk. 8, at et selskab eller en  

 forening m.v. ved opgørelse af fortjeneste og tab efter  

 aktieavancebeskatningsloven i stedet for anskaffelsessummen anvender  

 aktiernes kursværdi på tidspunktet for overgangen til  

 skattepligt.
Selskabet eller foreningen m.v. kan dog vælge at  

 lægge anskaffelsessummen til grund.
Valget skal træffes for  

 samtlige aktier under ét.
Ved opgørelsen anvendes aktiernes faktiske  

 anskaffelsestidspunkt.
Ved opgørelsen af tillæg efter  

 aktieavancebeskatningslovens § 6, stk. 5, anses den  

 pågældende aktie dog som erhvervet ved begyndelsen af det  

 indkomstår, der er grundlaget for den første  

 skatteansættelse.
Til stk. 9 Ved opgørelse af fortjeneste og tab efter  

 ejendomsavancebeskatningsloven for fast ejendom træder  

 ejendomsværdien ved den seneste vurdering forud for det første  

 indkomstår, der er grundlaget for skatteansættelsen, i stedet for  

 anskaffelsessummen.
Den skattepligtige kan dog i stedet vælge at  

 lægge anskaffelsessummen til grund.
 Ved opgørelsen anvendes ejendommens faktiske  

 anskaffelsestidspunkt, dog således at ved opgørelsen af  

 tillæg efter ejendomsavancebeskatningslovens § 5 anses den  

 pågældende ejendom som erhvervet ved begyndelsen af det  

 indkomstår, der er grundlaget for den første  

 skatteansættelse.
Til stk. 10 For fordringer og gæld fastsættes  

 indgangsværdien til kursværdien på tidspunktet for  

 overgangen til skattepligt, men selskabet eller foreningen m.v. kan  

 vælge at lægge anskaffelsessummen henholdsvis værdien ved  

 gældens påtagelse til grund.
Valget skal træffes samlet for  

 samtlige fordringer og forpligtelser under ét.
Til nr. 6 Efter selskabsskattelovens § 30, stk. 4,  

 gælder, at betaling af restskat senest den 20. i den måned, hvor  

 skattebeløbet forfalder til betaling, anses for rettidigt.
Betales  

 beløbet ikke rettidigt, forrentes det for hver påbegyndt  

 måned at regne fra forfaldsdagen.
Beløb, som ikke betales  

 rettidigt, inddrives tillige med renter og gebyrer efter reglerne i lov om  

 fremgangsmåden ved inddrivelse af skatter og afgifter m.v.
 I praksis anfører told- og skattemyndighederne  

 på de girokort, der udsendes til selskaberne, vedrørende  

 opkrævning af ordinær acontoskat, at i tilfælde af restance  

 kan told- og skatteregionen uden varsel påbegynde en  

 inddrivelsesforretning hos selskabet.
 I henhold til inddrivelsesloven kan udlæg ske for  

 skatter m.v., der opkræves eller inddrives af det offentlige, og som i  

 lovgivningen er tillagt udpantningsret.
Det foreslås, at der skabes udtrykkelig lovhjemmel  

 til, at skyldige ordinære acontoskatter kan inddrives.
Hjemlen  

 foreslås indføjet i selskabsskattelovens § 30, stk. 4,  

 hvorefter ordinære acontoskatterater, som ikke betales rettidigt,  

 inddrives tillige med gebyrer efter reglerne i lov om fremgangsmåden  

 ved inddrivelse af skatter og afgifter m.v.
Morarenter opkræves sammen  

 med indkomstskatten for det pågældende indkomstår, jf.  

 selskabsskattelovens § 30, stk. 1.
Til nr. 7 I selskabsskattelovens §§ 35 A-35 K og § 35 N er  

 der fastsat en række konkrete overgangsbestemmelser for visse  

 skattesubjekters overgang fra en beskatningsform til en anden.
Bestemmelserne  

 indeholder regler om fastsættelse af afskrivningsgrundlag og  

 indgangsværdier til brug for opgørelsen af fortjeneste og tab  

 efter aktieavancebeskatningsloven, ejendomsanvancebeskatningsloven og  

 kursgevinstloven.
Indgangsværdierne er fastsat på det tidspunkt,  

 hvor et selskab eller en forening m.v. overgår til ny beskatningsform,  

 uanset at de fastsatte indgangsværdier til brug for opgørelsen  

 af fortjeneste og tab efter aktieavancebeskatningsloven,  

 ejendomsanvancebeskatningsloven og kursgevinstloven først kommer til  

 anvendelse på det tidspunkt, hvor de pågældende aktiver og  

 passiver afhændes.
 De i §§ 35 A-35 K og § 35 N nævnte  

 skattesubjekter er med en enkelt undtagelse, jf. nedenfor, alle  

 overgået til ny beskatningsform efter bestemmelserne, og det  

 foreslås derfor, at § 35 A-35 K og § 35 N ophæves, idet  

 bestemmelserne har udtømt deres virkning.
 § 35 J og § 35 K har endnu ikke udtømt  

 deres virkning, idet gensidige forsikringsforeninger, der udelukkende driver  

 sygeforsikringsvirksomhed, ikke er overgået til beskatning efter  

 selskabskattelovens § 1, stk. 1, nr. 5. Såfremt sådanne  

 gensidige forsikringsforeninger, der udelukkende driver  

 sygeforsikringsvirksomhed, overgår til anden beskatningsform efter  

 ophævelsen af overgangsreglerne i § 35 J og § 35 K, finder de  

 almindelige overgangsregler i selskabsskatteloven anvendelse, dvs.  

 selskabsskattelovens 5 C, ved overgang til beskatning efter § 1,  

 stk. 1, nr. 5.
I selskabsskattelovens § 35 O, der indeholder  

 overgangsbestemmelser vedrørende elselskabernes overgang til  

 almindelig skattepligt, er der henvist til bestemmelserne i  

 selskabsskattelovens § 35 K til fastsættelse af elselskabernes  

 indgangsværdier til brug for opgørelsen af fortjeneste og tab  

 efter aktieavancebeskatningsloven, ejendomsanvancebeskatningsloven og  

 kursgevinstloven.
De enkelte elselskabers indgangsværdier  

 fastsættes på det tidspunkt, hvor det pågældende  

 elselskab overgår til skattepligt.
Idet alle elselskaber er  

 overgået til almindelig skattepligt inden den 1. januar 2001, har  

 § 35 K på dette tidspunkt udtømt sin virkning og kan  

 ophæves med virkning fra det foreslåede tidspunkt den 1. januar  

 2001.
Til § 2 Fondsbeskatningslovens § 2 indeholder en række  

 bestemmelser, der finder anvendelse, når en fond eller forening  

 overgår fra beskatning efter selskabsskatteloven til beskatning efter  

 fondsbeskatningsloven, samt fra beskatning efter fondsbeskatningsloven til  

 beskatning efter selskabsskatteloven.
I de tilfælde, hvor der ikke er  

 fastsat specielle overgangsregler i fondsbeskatningsloven, finder de  

 almindelige regler i selskabsskatteloven om overgang fra en beskatningsform  

 til en anden beskatningsform anvendelse.
Det fremgår af fondsbeskatningslovens § 2,  

 stk. 2, at ved overgang fra beskatning efter selskabsskattelovens  

 § 1, stk. 1, nr. 1-2 a og 3 a - 6, til beskatning efter  

 fondsbeskatningsloven, og fra fondsbeskatningsloven til selskabsskattelovens  

 § 1, stk. 1 nr. 1 - 2 a og 3 a - 5 b, finder selskabsskattelovens  

 § 5 C, stk. 1 og 2, tilsvarende anvendelse med hensyn til de  

 aktiver og passiver, der både før og efter overgangen er  

 omfattet af beskatningen.
Ved overgang fra én beskatningsform i  

 fondsbeskatningsloven til en anden beskatningsform i fondsbeskatningsloven  

 finder selskabsskattelovens § 5 C, stk. 2, tilsvarende  

 anvendelse.
 I de nævnte overgangstilfælde gælder  

 endvidere, at for de aktiver og passiver, der ikke hidtil har været  

 undergivet beskatning, finder overgangsreglerne i fondsbeskatningslovens  

 §§ 16 - 21 A, og i visse tilfælde tillige §§ 21 B og 21 C,  

 anvendelse. §§ 16 - 21 C finder således anvendelse, når en  

 fond eller forening første gang beskattes efter reglerne i  

 fondsbeskatningsloven, hvis selskabet eller foreningen m.v. ikke hidtil har  

 kunnet foretage skattemæssige afskrivninger på de  

 pågældende aktiver efter selskabsskattelovens § 9, eller  

 hvis fonden ikke hidtil har været undergivet skattepligt.
Det foreslås, at fondsbeskatningslovens §§ 16 -  

 21 C ophæves, og at de foreslåede regler i selskabsskattelovens  

 § 5 D finder tilsvarende anvendelse, med hensyn til aktiver og passiver,  

 der ikke hidtil har været undergivet beskatning, jf. lovforslagets § 2,  

 nr. 1. Herved skabes ensartede overgangsregler i selskabsskatteloven og  

 fondsbeskatningsloven.
De foreslåede regler i selskabsskattelovens  

 § 5 D er klarere og mindre komplicerede end reglerne i  

 fondsbeskatningslovens §§ 16 - 21 C.
I fondsbeskatningslovens § 2, stk. 4, er der  

 fastsat overgangsregler vedrørende fonde og foreningers overgang fra  

 beskatning efter selskabsskattelovens § 1, stk. 1, nr. 3, til  

 beskatning efter fondsbeskatningsloven.
I disse tilfælde finder  

 selskabsskattelovens § 5 B, stk. 1, og fondsbeskatningslovens  

 §§ 16-22 tilsvarende anvendelse.
Det foreslås, at henvisningen til  

 fondsbeskatningslovens §§ 16-21 C erstattes af en henvisning til de  

 foreslåede regler i selskabsskattelovens § 5 D, jf. lovforslagets  

 § 2, nr. 2.
 Ved en fonds eller forenings overgang fra beskatning efter  

 fondsbeskatningsloven til beskatning efter selskabsskattelovens § 1,  

 stk. 1, nr. 6, finder de almindelige regler i selskabskatteloven  

 anvendelse, dvs. selskabsskattelovens § 5 om ophørsbeskatning.  

 Såfremt en fond eller forening overgår fra skattefrihed efter  

 selskabsskattelovens § 3 til beskatning efter fondsbeskatningsloven, vil  

 de foreslåede regler i selskabsskattelovens § 5 D finde  

 tilsvarende anvendelse, jf. fondsbeskatningslovens § 2, stk. 1.
Til § 3 Til nr. 1 og 2 Overgangsbestemmelserne i §§ 44-45 i lov om  

 gevinstgivende spilleautomater er utilsigtet formuleret således, at  

 kommunernes adgang til at opkræve afgift af gevinstgivende  

 spilleautomater ophører fra 1. januar 2001.
 Ved nærværende lovforslag foreslås  

 derfor indsat hjemmel til, at kommunerne også efter 1. januar 2001 kan  

 opkræve afgift af spilleautomater, der i en overgangsperiode kan  

 være opstillet efter de hidtil gældende regler.
Til nr. 3 og 4 Ændringerne er konsekvensændringer, der ved en  

 fejl ikke var medtaget ved vedtagelsen af lov om gevinstgivende  

 spilleautomater.
Til § 4 Det foreslås, at loven træder i kraft dagen  

 efter bekendtgørelse i Lovtidende.
De foreslåede ændringer om  

 indgangsværdier og overgangsregler, jf. forslagets § 1, nr. 1, 3,  

 4 og 6, og § 2 har dog virkning for selskaber og foreninger m.v., der  

 overgår til skattepligt fra og med den 1. januar 2001, jf.  

 lovforslagets § 4, stk. 2. Selskaber, der overgår til  

 skattepligt ved lovmæssig regulering med virkning fra og med den 1.  

 januar 2001 eller senere, er således omfattet af de foreslåede  

 regler om indgangsværdier.
Overgår et selskab til skattepligt som  

 følge af egne dispositioner, er selskabet omfattet af lovens regler,  

 såfremt påbegyndelsen af den virksomhed, der begrunder  

 skattepligten, sker den 1. januar 2001 eller senere, eller såfremt  

 selskabet eller foreningen den 1. januar 2001 eller senere ændrer  

 vedtægter på en sådan måde, at betingelserne for  

 skattefrihed bortfalder.
 Det foreslås, at de foreslåede ændringer  

 i lov om gevinstgivende spilleautomater har virkning fra og med den 1. januar  

 2001.
Bilag Lovforslaget sammenholdt med gældende lov Gældende formulering Lovforslaget § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 299 af 27. april 2000, som ændret  

 senest ved § 1 i lov nr. 452 af 31. maj 2000, foretages følgende  

 ændringer:
 § 1. Skattepligt i henhold til denne lov påhviler her i  

 landet hjemmehørende:
Litra 1-6. - - - 1. I § 1, stk. 1, ændres »Skattepligt i  

 henhold til denne lov påhviler her i landet hjemmehørende:« til:  

 »Skattepligt i henhold til denne lov påhviler følgende selskaber  

 og foreninger m.v., der er hjemmehørende her i landet:«.
§ 2. - - - Stk. 5. Salgsvirksomhed udelukkende i form af fjernsalg gennem  

 en repræsentant med fuldmagt til at binde fuldmagtsgiveren, men som  

 ikke er ansat som lønmodtager af denne, medfører ikke fast  

 driftssted for fuldmagtsgiveren.
Ved fjernsalg forstås  

 repræsentantens ordremodtagelse fra danske eller udenlandske kunder via  

 telefon, telex, telefax, post, EDI (Electronic Data Interchange) el.lign.
Det  

 er en betingelse, at hverken fuldmagtsgiveren eller et hermed  

 koncernforbundet selskab m.v., jf. kursgevinstlovens § 6 B, stk. 3,  

 eller en person eller en hermed nærtstående, der kontrollerer  

 fuldmagtsgiveren eller et koncernforbundet selskab, jf. ligningslovens  

 § 16 H, stk. 1, 3.-5. pkt., eller en fond eller trust stiftet af et  

 af disse selskaber, personer eller nærtstående i Danmark  

 udøver erhvervsvirksomhed, der står i forbindelse med  

 repræsentantens salg.
 2. I § 2, stk. 5, ændres »jf.  

 kursgevinstlovens § 6 B, stk. 3« til: »jf. kursgevinstlovens  

 § 4, stk. 2«.
§ 3. - - - Stk. 8. For kommuner, der ønsker at overgå til  

 beskatning efter § 1, stk. 1, nr. 2 f, fra beskatning efter  

 § 3, stk. 7, finder § 5 C, stk. 2, tilsvarende anvendelse  

 med hensyn til aktiver og passiver, der både før og efter  

 overgangen er omfattet af beskatningen.
Værdierne opgjort efter  

 § 35 O, stk. 6, træder i stedet for anskaffelsessummerne  

 nævnt i § 5 C, stk. 2. Fondsbeskatningslovens §§ 16-19,  

 og selskabsskattelovens § 35 K, stk. 1-4, finder tilsvarende  

 anvendelse på øvrige aktiver og passiver.
 3. I § 3, stk. 8, ændres  

 »Fondsbeskatningslovens §§ 16-19, og selskabsskattelovens § 35 K,  

 stk. 1-4,« til: »Selskabsskattelovens § 5 D«.
§ 5 B. - - - Stk. 2. Ved en overgang som nævnt i stk. 1 finder  

 reglerne i § 35 K samt fondsbeskatningslovens §§ 16-19 tilsvarende  

 anvendelse.
- - - 4. § 5 B, stk. 2, affattes således:
 »Stk. 2. Ved en overgang som nævnt i stk. 1 finder  

 reglerne i § 5 D tilsvarende anvendelse.«.
 5. Efter § 5 C indsættes:
»§ 5 D.
Hvis et selskab eller en forening m.v.  

 overgår fra at være undtaget fra skattepligt efter § 3,  

 stk. 1, til at blive skattepligtig efter § 1, får overgangen  

 virkning for selskabets eller foreningens skattepligt på tidspunktet  

 for påbegyndelsen af den virksomhed, der begrunder skattepligten, eller  

 på det tidspunkt, hvor virksomheden anses for skattepligtig.  

 Skatteansættelsen finder første gang sted for det  

 indkomstår, jf. § 10, som den første indkomstperiode  

 udgør uden hensyn til dennes længde.
Den første  

 indkomstperiode kan udgøre op til 18 måneder.
 Stk. 2. I det indkomstår, der er grundlaget for den  

 første skatteansættelse, indgår maskiner, inventar og  

 lignende driftsmidler samt skibe, som selskabet eller foreningen m.v. ejer  

 før overgangen til skattepligt, i saldoværdien efter  

 afskrivningslovens regler med deres handelsværdi på dette  

 tidspunkt omregnet til kontantværdi.
 Stk. 3. På bygninger, der er afskrivningsberettigede  

 efter afskrivningsloven, og installationer, der udelukkende tjener  

 sådanne bygninger, og som er anskaffet eller fuldført før  

 overgangen til skattepligt, foretages afskrivning på grundlag af den  

 værdi, hvormed bygningen eller installationen indgår i  

 ejendomsværdien ved den seneste vurdering forud for det  

 indkomstår, der er grundlaget for den første  

 skatteansættelse.
 Stk. 4. På installationer, der er  

 afskrivningsberettigede efter afskrivningslovens § 15, stk. 2, og  

 som er anskaffet eller fuldført før overgangen til skattepligt,  

 foretages afskrivning på grundlag af den værdi, hvormed  

 installationen skønnes at indgå i ejendomsværdien ved den  

 seneste vurdering forud for det indkomstår, der er grundlaget for den  

 første skatteansættelse.
 Stk. 5. For udgifter til ombygning, forbedring eller  

 indretning af lejede lokaler, som er afskrivningsberettigede efter  

 afskrivningslovens § 39, og som er afholdt før overgangen til  

 skattepligt, foretages afskrivning på grundlag af de afholdte udgifter  

 omregnet til kontantværdi på tidspunktet for overgangen til  

 skattepligt reduceret med de afskrivninger, der maksimalt kunne være  

 foretaget siden anskaffelsesåret efter reglerne på tidspunktet  

 for overgangen til skattepligt.
 Stk. 6. På goodwill og andre immaterielle aktiver, der  

 er afskrivningsberettigede efter afskrivningslovens § 40, og som er  

 erhvervet før overgangen til skattepligt, foretages afskrivning  

 på grundlag af anskaffelsessummen omregnet til kontantværdi  

 på tidspunktet for overgangen til skattepligt reduceret med de  

 afskrivninger, der maksimalt kunne være foretaget siden  

 anskaffelsesåret efter reglerne på tidspunktet for overgangen til  

 skattepligt.
 Stk. 7. På andre afskrivningsberettigede aktiver, som er  

 anskaffet før overgangen til skattepligt, foretages afskrivning  

 på grundlag af deres handelsværdi på dette tidspunkt  

 omregnet til kontantværdi.
Stk. 8. Ved opgørelse af fortjeneste eller tab efter  

 aktieavancebeskatningsloven for aktier, der er erhvervet før  

 overgangen til skattepligt, træder kursværdien på  

 tidspunktet for overgangen til skattepligt i stedet for anskaffelsessummen.  

 Selskabet eller foreningen m.v. kan dog vælge at lægge  

 anskaffelsessummen til grund.
Valget skal træffes for samtlige aktier  

 under ét.
Ved opgørelsen af fortjeneste eller tab anvendes  

 aktiernes faktiske anskaffelsestidspunkt, dog således at ved  

 opgørelsen af tillæg efter aktieavancebeskatningslovens  

 § 6, stk. 5, anses den pågældende aktie som erhvervet  

 ved begyndelsen af det indkomstår, der er grundlaget for den  

 første skatteansættelse.
Stk. 9. Ved opgørelse af fortjeneste eller tab efter  

 ejendomsavancebeskatningsloven for fast ejendom, der er erhvervet før  

 overgangen til skattepligt, træder ejendomsværdien ved den  

 seneste vurdering forud for det indkomstår, der er grundlaget for den  

 første skatteansættelse, i stedet for anskaffelsessummen.  

 Selskabet eller foreningen m.v. kan dog vælge at lægge  

 anskaffelsessummen omregnet til kontantværdi til grund.
Ved  

 opgørelsen af fortjeneste eller tab anvendes ejendommens faktiske  

 anskaffelsestidspunkt, dog således at ved opgørelsen af  

 tillæg efter ejendomsavancebeskatningslovens § 5 anses den  

 pågældende ejendom som erhvervet ved begyndelsen af det  

 indkomstår, der er grundlaget for den første  

 skatteansættelse.
Stk. 10. Ved opgørelse af fortjeneste eller tab efter  

 kursgevinstloven for fordringer og gæld, der er erhvervet henholdsvis  

 påtaget før overgangen til skattepligt, træder  

 kursværdien på tidspunktet for overgangen til skattepligt i  

 stedet for anskaffelsessummen henholdsvis værdien ved gældens  

 påtagelse.
Selskabet eller foreningen m.v. kan dog vælge at  

 lægge anskaffelsessummen henholdsvis værdien ved gældens  

 påtagelse til grund.
Valget skal træffes samlet for samtlige  

 fordringer og forpligtelser under ét.
Ved opgørelsen af  

 fortjeneste eller tab anvendes fordringens eller gældens faktiske  

 anskaffelsestidspunkt.«.
§ 30. - - - Stk. 4. Betaling senest den 20. i den måned, hvori  

 beløb efter stk. 1-3 forfalder til betaling, anses for rettidig.  

 Betales beløbet ikke rettidigt, forrentes det med 0,6 pct. for hver  

 påbegyndt måned fra forfaldsdagen at regne.
I de i 2. pkt.  

 nævnte tilfælde forrentes beløbet ikke efter stk. 2,  

 3. pkt., i den måned, hvori beløbet forfaldt til betaling.  

 Beløb, som ikke betales rettidigt, inddrives tillige med renter og  

 gebyrer efter reglerne i lov om fremgangsmåden ved inddrivelse af  

 skatter og afgifter m.v.
 6. I § 30, stk. 4, affattes 3. pkt.  

 således:
 »Beløb samt ordinær acontoskat som nævnt i § 29 A,  

 stk. 2, som ikke betales rettidigt, inddrives tillige med gebyrer efter  

 reglerne i lov om fremgangsmåden ved inddrivelse af skatter og afgifter  

 m.v.«.
§ 35 A.
For de efter reglerne i § 1, stk. 1, nr. 3  

 a, skattepligtige foreninger gælder de i stk. 2-3 nævnte  

 overgangsregler.
Det skatteår, for hvilket en forening første  

 gang beskattes efter reglerne i nærværende lov, benævnes i  

 det følgende overgangsskatte-året.
 7. §§ 35 A-35 K og § 35 N  

 ophæves.
Stk. 2. For sådanne bygninger eller installationer, der  

 i overensstemmelse med reglerne i lov om skattemæssige afskrivninger  

 m.v. kan afskrives, og som er erhvervet (fuldført) forud for  

 begyndelsen af det indkomstår, der ligger til grund for  

 skatteansættelsen for overgangsskatteåret, sker afskrivningen  

 på grundlag af den værdi, hvormed den pågældende  

 bygning eller installation indgik i foreningens formueopgørelse for  

 skatteåret forud for overgangsskatteåret (forskelsværdien),  

 reduceret med den del af beløbet, som svarer til forholdet mellem den  

 forløbne tid af bygningens eller installationens afskrivningsperiode  

 og den samlede afskrivningsperiode.
Foreningen kan dog vælge at  

 afskrive på grundlag af anskaffelsessummen, reduceret med den del af  

 beløbet, som svarer til forholdet mellem den forløbne tid af  

 bygningens eller installationens afskrivningsperiode og den samlede  

 afskrivningsperiode.
Det er en betingelse, at anskaffelsessummen dokumenteres  

 at være højere end den i 1. punktum nævnte  

 værdi.
 Stk. 3. Skattemæssig afskrivning på bygninger  

 eller installationer kan foretages i overensstemmelse med bestemmelserne i  

 afskrivningsloven.
§ 35 C.
For de efter reglerne i § 1, stk. 1, nr. 2  

 a, skattepligtige sparekasser gælder de i stk. 2 nævnte  

 overgangsregler.
Det skatteår, for hvilket en sparekasse første  

 gang beskattes efter reglerne i nærværende lov, benævnes i  

 det følgende overgangsskatteåret.
Stk. 2. På bygninger, hvorpå der kan afskrives i  

 overensstemmelse med reglerne i afskrivningsloven, eller på  

 installationer i disse bygninger, og som er erhvervet (fuldført) forud  

 for begyndelsen af det indkomstår, der ligger til grund for  

 skatteansættelsen for overgangsskatteåret, sker afskrivningen for  

 overgangsskatteåret og følgende skatteår med procentdele  

 af den værdi, hvormed bygningen (installationen) indgår i  

 ejendomsværdien ved den seneste vurdering forud for  

 overgangsskatteåret.
De samlede afskrivninger kan dog højst  

 udgøre nævnte værdi reduceret med de afskrivninger, der i  

 alt kunne være foretaget, såfremt der med værdien som  

 grundlag fuldt ud var normalafskrevet på bygningen (installationen)  

 siden anskaffelsesåret.
Sparekassen kan dog vælge at afskrive med  

 procentdele af anskaffelsessummen (herunder udgifter til ombygning eller  

 forbedring), hvis denne kan dokumenteres at være højere end den  

 i 1. punktum nævnte værdi.
I så fald kan de samlede  

 afskrivninger højst udgøre anskaffelsessummen (herunder  

 udgifter til ombygning eller forbedring) reduceret med de afskrivninger, der  

 i alt kunne være foretaget, såfremt der fuldt ud var  

 normalafskrevet på bygningen (installationen) siden  

 anskaffelsesåret.
Stk. 3. På installationer, hvorpå der kan  

 afskrives i overensstemmelse med reglerne i afskrivningslovens § 15,  

 stk. 1, jf. § 17, stk. 1 og 2, og som er erhvervet forud for  

 begyndelsen af det indkomstår, der ligger til grund for  

 skatteansættelsen for overgangsskatteåret, kan der for  

 overgangsskatteåret og hvert følgende skatteår afskrives  

 med procentdele af den værdi, hvormed installationen skønnes at  

 indgå i ejendomsværdien ved den seneste vurdering forud for  

 overgangsskatteåret.
De samlede afskrivninger kan dog højst  

 udgøre det beløb, som fremkommer ved, at nævnte  

 værdi reduceres i et omfang, som svarer til forholdet mellem den  

 forløbne tid siden installationens anskaffelse og den til den anvendte  

 afskrivningssats normalt svarende afskrivningsperiode.
Sparekassen kan dog  

 vælge årligt at afskrive med procentdele af anskaffelsessummen  

 (herunder forbedringsudgifter), hvis denne kan dokumenteres at være  

 højere end den i 1. punktum nævnte værdi.
I så fald  

 kan de samlede afskrivninger højst udgøre anskaffelsessummen  

 reduceret i et omfang, som svarer til forholdet mellem den forløbne  

 tid siden installationens anskaffelse og den til den anvendte  

 afskrivningssats normalt svarende afskrivningsperiode.
§ 35 D.
Ved opgørelse af sparekassens fortjeneste efter  

 lov om beskatning af fortjeneste ved afståelse af fast ejendom  

 opgøres anskaffelsessummen efter reglerne i denne lovs § 4,  

 stk. 3, såfremt ejendommen er erhvervet før den 1. januar  

 1976. Sparekassen kan dog vælge at lægge ejendomsværdien  

 ved den seneste vurdering forud for overgangsskatteåret eller den  

 kontantomregnede anskaffelsessum til grund, såfremt disse dokumenteres  

 at være højere end den i 1. pkt. nævnte værdi.
§ 35 E.
Ved sparekassens opgørelse af fortjeneste eller  

 tab efter § 4 i ligningsloven og efter aktieavancebeskatningsloven, for  

 så vidt angår værdipapirer erhvervet før den 1.  

 januar 1976, træder den formueskattepligtige værdi pr. 1. januar  

 1976 i stedet for anskaffelsessummen.
 Stk. 2. Sparekassen kan dog som grundlag for opgørelsen  

 efter stk. 1 vælge at anvende værdipapirernes faktiske  

 anskaffelsessum, såfremt denne kan dokumenteres.
§ 35 F.
For de efter reglerne i § 1, stk. 1, nr. 5  

 a, skattepligtige investeringsforeninger gælder de i stk. 2-3  

 nævnte overgangsregler.
Det skatteår, for hvilket en  

 investeringsforening første gang beskattes efter reglerne i  

 nærværende lov, benævnes i det følgende  

 overgangsskatteåret.
Stk. 2. På bygninger, hvorpå der kan afskrives i  

 overensstemmelse med reglerne i afskrivningsloven, eller på  

 installationer i disse bygninger, og som er erhvervet (fuldført) forud  

 for begyndelsen af det indkomstår, der ligger til grund for  

 skatteansættelsen for overgangsskatteåret, sker afskrivningen for  

 overgangsskatteåret og følgende skatteår med procentdele  

 af den værdi, hvormed bygningen (installationen) indgår i  

 ejendomsværdien ved den seneste vurdering forud for  

 overgangsskatteåret.
De samlede afskrivninger kan dog højst  

 udgøre nævnte værdi reduceret med de afskrivninger, der i  

 alt kunne være foretaget, såfremt der med værdien som  

 grundlag fuldt ud var normalafskrevet på bygningen (installationen)  

 siden anskaffelsesåret.
Investeringsforeningen kan dog vælge at  

 afskrive med procentdele af anskaffelsessummen (herunder udgifter til  

 ombygning eller forbedring), hvis denne kan dokumenteres at være  

 højere end den i 1. punktum nævnte værdi.
I så fald  

 kan de samlede afskrivninger højst udgøre anskaffelsessummen  

 (herunder udgifter til ombygning eller forbedring) reduceret med de  

 afskrivninger, der i alt kunne være foretaget, såfremt der fuldt  

 ud var normalafskrevet på bygningen (installationen) siden  

 anskaffelsesåret.
Stk. 3. På installationer, hvorpå der kan  

 afskrives i overensstemmelse med reglerne i afskrivningslovens § 15,  

 stk. 1, jf. § 17, stk. 1 og 2, og som er erhvervet forud for  

 begyndelsen af det indkomstår, der ligger til grund for  

 skatteansættelsen for overgangsskatteåret, kan der for  

 overgangsskatteåret og hvert følgende skatteår afskrives  

 med procentdele af den værdi, hvormed installationen skønnes at  

 indgå i ejendomsværdien ved den seneste vurdering forud for  

 overgangsskatteåret.
De samlede afskrivninger kan dog højst  

 udgøre det beløb, som fremkommer ved, at nævnte  

 værdi reduceres i et omfang, som svarer til forholdet mellem den  

 forløbne tid siden installationens anskaffelse og den til den anvendte  

 afskrivningssats normalt svarende afskrivningsperiode.
Investeringsforeningen  

 kan dog vælge årligt at afskrive med procentdele af  

 anskaffelsessummen (herunder forbedringsudgifter), hvis denne kan  

 dokumenteres at være højere end den i 1. punktum nævnte  

 værdi.
I så fald kan de samlede afskrivninger højst  

 udgøre anskaffelsessummen reduceret i et omfang, som svarer til  

 forholdet mellem den forløbne tid siden installationens anskaffelse og  

 den til den anvendte afskrivningssats normalt svarende  

 afskrivningsperiode.
§ 35 G.
Ved opgørelse af investeringsforeningens  

 fortjeneste efter lov om beskatning af fortjeneste ved afståelse af  

 fast ejendom opgøres anskaffelsessummen efter reglerne i denne lovs  

 § 4, stk. 3, såfremt ejendommen er erhvervet før den  

 1. januar 1980. Investeringsforeningen kan dog vælge at lægge  

 ejendomsværdien ved den seneste vurdering forud for  

 overgangsskatteåret eller den kontantomregnede anskaffelsessum til  

 grund, såfremt disse dokumenteres at være højere end den i  

 1. pkt. nævnte værdi.
§ 35 H.
Ved investeringsforeningens opgørelse af  

 fortjeneste eller tab efter § 4 i ligningsloven og efter  

 aktieavancebeskatningsloven, for så vidt angår værdipapirer  

 erhvervet før den 1. januar 1980, træder den  

 formueskattepligtige værdi pr. 1. januar 1980 i stedet for  

 anskaffelsessummen.
 Stk. 2. Investeringsforeningen kan dog som grundlag for  

 opgørelsen efter stk. 1 vælge at anvende  

 værdipapirernes faktiske anskaffelsessum, såfremt denne kan  

 dokumenteres.
§ 35 I.
For Statsanstalten for Livsforsikring kan  

 skatteministeren fastsætte regler om afskrivningsgrundlag for  

 driftsmidler m.v. og om opgørelse af fortjeneste og tab på fast  

 ejendom og værdipapirer, der skal anvendes ved skattepligtens  

 indtræden.
§ 35 J.
For gensidige forsikringsforeninger, der overgår  

 til beskatning efter § 1, stk. 1, nr. 5, finder § 5 C,  

 stk. 2, anvendelse med hensyn til aktiver og passiver, der både  

 før og efter overgangen er omfattet af beskatningen.  

 Fondsbeskatningslovens §§ 16-19 finder anvendelse på andre aktiver  

 og passiver.
 Stk. 2. Stk. 1 finder tilsvarende anvendelse for  

 foreninger, der fra og med indkomståret 1994 henholdsvis  

 indkomståret 1995 overgår til beskatning efter § 1,  

 stk. 1, nr. 4, fra beskatning efter § 1, stk. 1, nr. 6.
 Stk. 3. For foreninger, der fra og med indkomståret 1994  

 henholdsvis indkomståret 1995 overgår til beskatning efter  

 § 1, stk. 1, nr. 4, fra beskatning efter § 1, stk. 1, nr.  

 3 a eller 4, jf. lovbekendtgørelse nr. 752 af 15. september 1993,  

 finder fondsbeskatningslovens §§ 16-19 tilsvarende anvendelse. § 5  

 B, stk. 3-9, finder ligeledes tilsvarende anvendelse.
 Stk. 4. For andelskasser, der fra og med indkomståret  

 1995 overgår til beskatning efter § 1, stk. 1, nr. 2 a, fra  

 beskatning efter § 1, stk. 1, nr. 6, finder stk. 1 tilsvarende  

 anvendelse.
 Stk. 5. Stk. 1 finder tilsvarende anvendelse på  

 Garantifonden for Danske Optioner og Futures ved overgang fra og med  

 indkomståret 1997 til beskatning efter § 1, stk. 1, nr. 2 c,  

 fra beskatning efter § 1, stk. 1, nr. 6.
§ 35 K.
Ved opgørelse af tab eller fortjeneste efter  

 ejendomsavancebeskatningsloven, aktieavancebeskatningsloven, kursgevinstloven  

 eller afskrivningslovens § 39 eller § 40 for gensidige  

 forsikringsforeninger, der er overgået til beskatning efter § 1,  

 stk. 1, nr. 5, gælder 2.-12. pkt. samt stk. 2-4, når  

 aktivet eller gælden er erhvervet henholdsvis påtaget forud for  

 det første indkomstår, der er grundlaget for  

 skatteansættelsen.
For fast ejendom træder ejendomsværdien  

 ved den seneste vurdering forud for det første indkomstår, der  

 er grundlaget for skatteansættelsen, i stedet for anskaffelsessummen.  

 Foreningen kan dog vælge at lægge anskaffelsessummen til grund.  

 Hvis ejendommen er erhvervet før den 19. maj 1993, opgøres  

 anskaffelsessummen efter reglerne i § 4, stk. 3, i lov om  

 beskatning af fortjeneste ved afståelse af fast ejendom, medmindre den  

 i 2. pkt. nævnte ejendomsværdi ligger senere end den 19. maj  

 1993. For aktier træder kursværdien ved begyndelsen af det  

 første indkomstår, der er grundlaget for  

 skatteansættelsen, i stedet for anskaffelsessummen.
Foreningen kan dog  

 vælge at lægge anskaffelsessummen til grund.
Valget skal  

 træffes for samtlige aktier under ét.
For fordringer og  

 gæld træder kursværdien ved begyndelsen af det  

 første indkomstår, der er grundlaget for  

 skatteansættelsen, i stedet for anskaffelsessummen henholdsvis  

 værdien ved gældens påtagelse.
Foreningen kan dog  

 vælge at lægge sidstnævnte værdier til grund.
Valget  

 skal træffes samlet for samtlige fordringer og forpligtelser under  

 ét.
For aktiver omfattet af afskrivningslovens § 39 udgør  

 anskaffelsessummen de afskrivningsberettigede udgifter til anskaffelse,  

 forbedring m.v. med fradrag af de afskrivninger, der i alt kunne have  

 været foretaget siden anskaffelsen.
For aktiver omfattet af  

 afskrivningslovens § 40, stk. 1 og 2, udgør  

 anskaffelsessummen den oprindelige kontantomregnede anskaffelsessum reduceret  

 med de afskrivninger, der i alt kunne have været foretaget efter  

 afskrivningslovens § 40 siden anskaffelsen.
Stk. 2. Ved afgørelsen af, i hvilket omfang tab kan  

 fradrages eller fortjeneste skal beskattes efter  

 ejendomsavancebeskatningsloven, aktieavancebeskatningsloven eller  

 kursgevinstloven, anvendes det faktiske anskaffelsestidspunkt.
Ved  

 opgørelsen af tillæggene efter ejendomsavancebeskatningslovens  

 § 5 og aktieavancebeskatningslovens § 6, stk. 5, anses den  

 pågældende ejendom eller den pågældende aktie dog som  

 erhvervet ved begyndelsen af det første indkomstår, der er  

 grundlaget for skatteansættelsen.
 Stk. 3. Opgørelsen af tab eller fortjeneste efter  

 ejendomsavancebeskatningsloven, aktieavancebeskatningsloven, kursgevinstloven  

 eller afskrivningslovens § 39 eller § 40, sker uden hensyn til  

 stk. 1 og stk. 2, 2. pkt., når foreningen også forud  

 for overgangen til beskatning efter § 1, stk. 1, nr. 5, har  

 været skattepligtig af fortjeneste ved afståelse af de  

 pågældende aktiver eller ved hel eller delvis indfrielse af de  

 pågældende forpligtelser.
 Stk. 4. De beløb, der anvendes som anskaffelses- eller  

 afståelsessummer ved opgørelse af fortjeneste efter  

 ejendomsavancebeskatningsloven eller afskrivningslovens § 39 eller  

 § 40, omregnes til kontantværdier efter de herom fastsatte  

 regler.
 Stk. 5. Reglerne i stk. 1-4 finder tilsvarende anvendelse  

 på foreninger, der fra og med indkomståret 1994 henholdsvis  

 indkomståret 1995 overgår til beskatning efter § 1,  

 stk. 1, nr. 4, fra beskatning efter § 1, stk. 1, nr. 6, eller  

 beskatning i henhold til § 1, stk. 1, nr. 3 a eller 4, jf.  

 lovbekendtgørelse nr. 752 af 15. september 1993.
 Stk. 6. Reglerne i stk. 1-4 finder tilsvarende anvendelse  

 på andelskasser og sammenslutninger af andelskasser efter kapitel 4 D i  

 lov om banker og sparekasser m.v., der fra og med indkomståret 1995  

 overgår til beskatning efter § 1, stk. 1, nr. 2 a, fra  

 beskatning efter § 1, stk. 1, nr. 6.
 Stk. 7. Reglerne i stk. 1-4 finder tilsvarende anvendelse  

 på Garantifonden for Danske Optioner og Futures ved overgang fra og med  

 indkomståret 1997 til beskatning efter § 1, stk. 1, nr. 2 c,  

 fra beskatning efter § 1, stk. 1, nr. 6.
§ 35 N.
For Københavns Fondsbørs og  

 Værdipapircentralen finder overgangsbestemmelserne i  

 fondsbeskatningslovens §§ 16-19 og selskabsskattelovens § 35 K,  

 stk. 1-4, tilsvarende anvendelse ved overgang fra og med  

 indkomståret 1997 til beskatning efter § 1, stk. 1, nr. 2  

 c.
§ 2 I lov om beskatning af fonde og visse foreninger (fondsbeskatningsloven),  

 jf. lovbekendtgørelse nr. 755 af 20. oktober 1998, som ændret  

 senest ved § 41 i lov nr. 165 af 15. marts 2000, foretages  

 følgende ændringer:
§ 2. - - - Stk. 2. Indtræder der en sådan ændring, at  

 en fond eller en forening enten overgår fra beskatning efter  

 selskabsskattelovens § 1, stk. 1, nr. 1-2 a og 3 a-6, til  

 beskatning efter denne lov eller overgår fra beskatning efter denne lov  

 til beskatning efter selskabsskattelovens § 1, stk. 1, nr. 1-2 a og  

 3 a-5 b, finder selskabsskattelovens § 5 C, stk. 1, tilsvarende  

 anvendelse.
Selskabsskattelovens § 5 C, stk. 2, finder tilsvarende  

 anvendelse med hensyn til aktiver og passiver, der både før og  

 efter overgangen er omfattet af beskatningen.
Ved ændringer, der  

 medfører, at beskatning skal ske efter andre regler i denne lov end  

 hidtil, finder selskabsskattelovens § 5 C, stk. 2, tilsvarende  

 anvendelse. §§ 16-21 A finder tilsvarende anvendelse med hensyn til  

 andre aktiver og passiver. § 22 finder ligeledes tilsvarende  

 anvendelse.
- - - 1. I § 2, stk. 2, 4. pkt. ændres  

 »§§ 16-21 A«til: »Selskabsskattelovens § 5 D«.
 Stk. 4. Indtræder der en sådan ændring, at  

 en fond eller forening overgår fra beskatning efter  

 selskabsskattelovens § 1, stk. 1, nr. 3, til beskatning efter  

 reglerne i denne lov, finder selskabsskattelovens § 5 B, stk. 1,  

 tilsvarende anvendelse. §§ 16-22 finder ligeledes tilsvarende  

 anvendelse.
 2. I § 2, stk. 4, 2. pkt. ændres  

 »§§ 16-22«til: »§ 22 og selskabsskattelovens § 5 D«.
 § 16. For det indkomstår, hvori fonden eller foreningen  

 første gang beskattes efter reglerne i denne lov, foretages  

 skattemæssige afskrivninger efter afskrivningslovens regler i  

 overensstemmelse med de i §§ 17-19 angivne overgangsregler, for så  

 vidt fonden eller foreningen ikke hidtil i henhold til selskabsskattelovens  

 § 9 har kunnet foretage skattemæssige afskrivninger for de  

 pågældende aktiver.
 3. §§ 16-21 C ophæves.
§ 17. I det indkomstår, der er grundlaget for den  

 første skatteansættelse, indgår maskiner, inventar og  

 lignende driftsmidler samt skibe, som fonden eller foreningen ejer forud for  

 indkomstårets begyndelse, i saldoværdien efter afskrivningslovens  

 regler med deres handelsværdi på dette tidspunkt omregnet til  

 kontantværdi.
Skatteministeren fastsætter nærmere regler  

 herom.
Aktiverne anses i afskrivningslovens forstand for anskaffet i det  

 forudgående indkomstår.
 § 18. På bygninger, der er afskrivningsberettigede efter  

 afskrivningsloven, eller på installationer heri, og som er anskaffet  

 eller fuldført forud for indkomstårets begyndelse, foretages  

 afskrivning på grundlag af den værdi, hvormed bygningen eller  

 installationen indgår i ejendomsværdien ved den seneste vurdering  

 forud for det indkomstår, der er grundlaget for den første  

 skatteansættelse.
Stk. 2. Afskrivning på bygninger og installationer, der  

 er anskaffet før den 1. januar 1982, foretages årligt med  

 procentdele af den afskrivningsberettigede værdi.
De samlede  

 afskrivninger kan dog ikke overstige værdien reduceret med de  

 normalafskrivninger, der i alt kunne være foretaget, såfremt der  

 fuldt ud var normalafskrevet på bygningen eller installationen siden  

 anskaffelsesåret.
Afskrivning kan dog i stedet foretages på  

 grundlag af anskaffelsessummen samt eventuelle udgifter til ombygning og  

 forbedring, hvis det dokumenteres, at summen af disse beløb er  

 højere end den i stk. 1 nævnte værdi.
I dette  

 tilfælde begrænses den samlede afskrivning tilsvarende som  

 anført i 2. pkt.
Stk. 3. Afskrivning på bygninger og installationer, der  

 er anskaffet den 1. januar 1982 eller senere, foretages årligt med  

 procentdele af den afskrivningsberettigede værdi, men summen af de  

 anvendte afskrivningsprocenter kan ikke overstige 100 med fradrag af de  

 normalafskrivningsprocenter, der i alt kunne være anvendt,  

 såfremt der fuldt ud var normalafskrevet på bygningen eller  

 installationen siden anskaffelsesåret.
Afskrivning kan dog i stedet  

 foretages på grundlag af anskaffelsessummen omregnet til  

 kontantværdi samt eventuelle udgifter til ombygning og forbedring, hvis  

 det dokumenteres, at summen af disse beløb er højere end den i  

 stk. 1 nævnte værdi.
I dette tilfælde begrænses  

 den samlede afskrivning tilsvarende som anført i 1. pkt.
§ 19. På installationer, hvorpå der kan afskrives  

 i overensstemmelse med reglerne i afskrivningslovens § 15, stk. 1,  

 jf. § 17, stk. 1 og 2, og som er anskaffet eller fuldført  

 forud for indkomstårets begyndelse, foretages afskrivning på  

 grundlag af den værdi, hvormed installationen skønnes at  

 indgå i ejendomsværdien ved den seneste vurdering forud for  

 indkomståret.
De samlede afskrivninger kan dog højst  

 udgøre et beløb svarende til ejendomsværdien reduceret i  

 et omfang, som svarer til forholdet mellem den forløbne tid siden  

 installationens anskaffelse og den til den anvendte afskrivningssats normalt  

 svarende afskrivningsperiode.
Afskrivning kan dog i stedet foretages på  

 grundlag af anskaffelsessummen samt eventuelle forbedringsudgifter, hvis det  

 dokumenteres, at summen af disse beløb er højere end den i 1.  

 pkt. nævnte værdi.
I dette tilfælde begrænses de  

 samlede afskrivninger tilsvarende som anført i 2. pkt.
§ 20. Ved opgørelsen af fondes og foreningers  

 fortjeneste efter lov om beskatning af fortjeneste ved afståelse af  

 fast ejendom træder ejendomsværdien ved den seneste forud for det  

 indkomstår, der er grundlaget for den første  

 skatteansættelse, foreliggende vurdering i stedet for  

 anskaffelsessummen, såfremt ejendommen er erhvervet inden det  

 indkomstår, der ligger til grund for skatteansættelsen for det  

 indkomstår, der er grundlaget for den første  

 skatteansættelse.
Fonden eller foreningen kan dog vælge at  

 lægge anskaffelsessummen til grund, hvis det dokumenteres, at denne er  

 højere end den i 1. pkt. nævnte værdi.
Hvis ejendommen er  

 erhvervet før den 19. maj 1993, opgøres anskaffelsessummen  

 efter reglerne i § 4, stk. 3, i lov om beskatning af fortjeneste  

 ved afståelse af fast ejendom, medmindre den i 1. pkt. nævnte  

 ejendomsværdi ligger senere end den 19. maj 1993. Fonden eller  

 foreningen kan dog vælge at lægge ejendomsværdien ved den  

 seneste vurdering forud for det indkomstår, der er grundlaget for den  

 første skatteansættelse, eller anskaffelsessummen til grund,  

 såfremt disse dokumenteres at være højere end  

 anskaffelsessummen opgjort efter reglerne i denne lovs § 4,  

 stk. 3.
Stk. 2. Har fonden eller foreningen forud for det  

 indkomstår, der er grundlaget for den første  

 skatteansættelse, været skattepligtig af fortjeneste ved  

 afståelse af fast ejendom, jf. § 1 , stk. 1, nr. 6, og  

 § 2, stk. 1, litra a og b, i lov om indkomstbeskatning af  

 aktieselskaber m.v. skal fonden eller foreningen desuden beskattes af den  

 fortjeneste, der efter disse regler er indtrådt forud for det  

 indkomstår, der er grundlaget for den første  

 skatteansættelse.
Ved opgørelse af denne fortjeneste  

 lægges det efter stk. 1 som anskaffelsesudgift anvendte  

 beløb til grund som afståelsessum.
Er ejendommen erhvervet  

 før den 19. maj 1993, opgøres anskaffelsessummen dog efter  

 § 4, stk. 3, i lov om beskatning af fortjeneste ved afståelse  

 af fast ejendom.
 Stk. 3. De beløb, der efter stk. 1 og 2 anvendes  

 som anskaffelses- eller afståelsessum, omregnes til kontantværdi  

 efter de herom af skatteministeren fastsatte regler.
 § 21. Ved opgørelsen af fondes eller foreningers  

 fortjeneste eller tab efter lov om beskatning af fortjeneste ved  

 afståelse af aktier m.v., der vedrører anskaffelser foretaget  

 inden begyndelsen af det indkomstår, der er grundlaget for den  

 første skatteansættelse, træder kursværdien på  

 dette tidspunkt i stedet for anskaffelsessummen, medmindre denne er  

 højere.
§ 21 A.
Ved opgørelsen af fondes og foreningers  

 fortjeneste og tab efter ligningslovens § 16 E, der vedrører  

 formuegoder anskaffet inden begyndelsen af det indkomstår, der er  

 grundlaget for den første skatteansættelse, udgør  

 anskaffelsessummen den oprindelige kontantomregnede anskaffelsessum reduceret  

 med de afskrivninger, der i alt kunne have været foretaget efter  

 ligningslovens § 16 f siden anskaffelsen.
§ 21 B.
Ved opgørelsen af fondes og foreningers  

 fortjeneste og tab efter ligningslovens § 14 J, der vedrører  

 aktiver anskaffet inden begyndelsen af det indkomstår, som ligger til  

 grund for skatteansættelsen for det år, hvori fonden eller  

 foreningen første gang beskattes efter fondsbeskatningsloven,  

 udgør anskaffelsessummen de afskrivningsberettigede udgifter til  

 anskaffelse, forbedring m.v. med fradrag af de afskrivninger, der i alt kunne  

 have været foretaget siden anskaffelsen.
§ 21 C.
Ved opgørelsen af fondes og foreningers  

 fortjeneste og tab efter kursgevinstloven, der vedrører fordringer  

 eller gæld, som er erhvervet henholdsvis påtaget inden  

 begyndelsen af det indkomstår, der ligger til grund for  

 skatteansættelsen i det år, hvori fonden eller foreningen  

 første gang beskattes efter fondsbeskatningsloven, træder  

 kursværdien på dette tidspunkt i stedet for anskaffelsessummen  

 henholdsvis værdien ved gældens påtagelse.
Fonden m.v. kan  

 dog vælge at lægge sidstnævnte værdier til grund.  

 Valget skal træffes samlet for samtlige fordringer og forpligtelser  

 under ét.
§ 3 I lov nr. 462 af 31. maj 2000 om gevinstgivende spilleautomater foretages  

 følgende ændringer:
 1. I § 44 indsættes som stk. 3:
»Stk.3. For de i stk. 1 og stk. 2 omhandlede  

 gevinstgivende spilleautomater kan kommunalbestyrelsen fastsætte, at  

 der betales en afgift til kommunen.
Afgiften opkræves kvartalsvis.  

 Afgiften vil kunne fastsættes som et fast beløb for hver automat  

 eller som en procentdel af det indspillede beløb eller som en  

 kombination heraf.
Afgiften må dog ikke overstige et beløb  

 på 20.000 kr. for den første spilleautomat, 24.000 kr. for den  

 anden og 28.000 kr. for hver af de følgende automater.« 2. I § 45 indsættes som stk. 2:
»Stk. 2. For de i stk. 1 omhandlede gevinstgivende  

 spilleautomater opstillet i restaurationer med alkoholbevilling, som ikke er  

 omfattet af en tilladelse efter nærværende lov, kan  

 kommunalbestyrelsen fastsætte, at der betales en afgift til kommunen.  

 Afgiften opkræves kvartalsvis.
Afgiften vil kunne fastsættes som  

 et fast beløb for hver automat eller som en procentdel af det  

 indspillede beløb eller som en kombination heraf.
Afgiften må  

 dog ikke overstige et beløb på 20.000 kr. for den første  

 spilleautomat, 24.000 kr. for den anden og 28.000 kr. for hver af de  

 følgende automater.« § 46. I lov om restaurations- og hotelvirksomhed m.v., jf.  

 lovbekendtgørelse nr. 203 af 31. marts 1998, foretages følgende  

 ændringer:
- - - 3. I § 46, nr. 2, indsættes efter »stk. 2«:  

 »og stk. 3«.
 2. I § 34, stk. 1, ændres »§ 26,  

 stk. 2, 7 og 8« til: »26, stk. 2«.
 3. I § 37, stk. 1, nr. 1, udgår »§ 26,  

 stk. 1, stk. 2, 1. pkt., og stk. 7,« og i nr. 3  

 ændres »§ 26, stk. 8« til: »§ 26, stk. 2«.
 4. § 46, nr. 3, affattes således:
 »3. I § 37, stk. 1, nr. 1, ændres:  

 »§ 26, stk. 1, stk. 2, 1. pkt., og stk. 7« til:  

 »§ 26, stk. 2«, og i nr. 3 ændres »§ 26,  

 stk. 8« til: »§26, stk. 3«.
