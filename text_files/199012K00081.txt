Nr LSF 81 Forslag til Lov om ændring af lov om statens uddannelsesstøtte Fremsat af undervisnings- og forskningsministeren (Bertel Haarder) den 15. november 1990 § 1 I lov om statens uddannelsesstøtte, jf. lovbekendtgørelse nr. 486 af 25.  

 juni 1990, foretages følgende ændringer:
 1. I § 2, 2. pkt., udgår: »§ 5«, og i § 6,  

 stk. 1, 1. pkt., udgår: »5,».
 2. Efter § 2 indsættes:
»§ 2 a.
Uddannelsessøgende kan få uddannelsesstøtte til  

 undervisning på folkeskoleniveau og til den første ungdomsuddannelse.  

 Undervisnings- og forskningsministeren kan fastsætte regler om, hvilke  

 uddannelser der er omfattet af bestemmelsen, og om, hvad der betragtes som en  

 fuld ungdomsuddannelse.«.
 3. § 3 affattes således:
 »§ 3. Uddannelsessøgende kan få uddannelsesstøtte til  

 erhvervsrettede uddannelser efter et begrænset støttesystem (klippekortet). I  

 det begrænsede støttesystem kan uddannelsessøgende få uddannelsesstøtte for  

 en periode, der svarer til den normerede uddannelsestid (støttetiden) med de  

 reguleringer, der følger af stk. 2-7. Undervisnings- og forskningsministeren  

 kan fastsætte regler om, hvilke uddannelser der er omfattet af bestemmelsen.
Stk. 2. Støttetiden kan forlænges, så uddannelsessøgende, som har  

 gennemført 1) en uddannelse efter lov om erhvervsuddannelser eller en hertil svarende  

 elev-/lærlingeuddannelse, kan få en gymnasial uddannelse, der er nødvendig  

 for at gennemføre en videregående uddannelse, 2) en gymnasial uddannelse, uden muligheder for tilvalg, der er nødvendige  

 for at gennemføre en videregående uddannelse, kan få yderligere nødvendig  

 uddannelsessupplering, eller 3) en gymnasial uddannelse, kan få et værkstedskursus eller en tilsvarende  

 uddannelse, der er nødvendig for at gennemføre en videregående uddannelse.
Stk. 3. Fra støttetiden trækkes perioder, hvori den  

 uddannelsessøgende har modtaget 1) uddannelsesstøtte til tidligere afsluttede eller afbrudte uddannelser,  

 som ikke er omfattet af § 2 a, eller 2) uddannelsesydelse i medfør af lov om arbejdstilbud til ledige eller  

 fast revalideringsydelse i medfør af lov om social bistand til den  

 igangværende uddannelse eller til tidligere afsluttede eller afbrudte  

 støtteberettigende uddannelser, som ikke er omfattet af § 2 a.
 Stk. 4. Fra støttetiden trækkes dog ikke perioder på indtil 6  

 måneder, hvori den uddannelsessøgende har modtaget uddannelsesstøtte,  

 uddannelsesydelse eller fast revalideringsydelse til en tidligere afbrudt  

 uddannelse, hvis uddannelsen er afbrudt inden for de første 12 måneder efter  

 uddannelsens start.
Stk. 5. Inden for den periode på 6 måneder, som er nævnt i stk. 4,  

 kan der gives støtte til suppleringskurser i forbindelse med optagelsen på  

 videregående uddannelser.
Der kan kun gives støtte til sådanne  

 suppleringskurser efter denne bestemmelse.
 Stk. 6. Støttetiden kan forlænges med indtil 6 måneder, hvis den  

 uddannelsessøgende ikke har bestået en prøve eller på lignende måde forsinkes  

 i uddannelsen senest inden for uddannelsens første 12 måneder.
Stk. 7. Undervisnings- og forskningsministeren kan fastsætte  

 regler om 1) forlængelse af støttetiden efter stk. 2, herunder særlige regler om,  

 hvordan støttetid, der er brugt til den i stk. 2 nævnte uddannelse,  

 medregnes, 2) forlængelse af støttetiden efter stk. 6 og 3) om støttetiden for uddannelser, hvori der indgår deluddannelser.«.
 4. § 3 a, stk. 1, 1. pkt., affattes således:
 »Uddannelsessøgende kan fravælge støtte for en eller flere måneder i  

 hvert støtteår.«.
 5. § 3 a, stk. 2, 1. pkt., affattes således:
 »Støtte, der fravælges efter stk. 1 i en uddannelse omfattet af § 3,  

 samt uforbrugt støtte i øvrigt i en sådan uddannelse kan udbetales månedsvis  

 sammen med sædvanlig støtte efter § 2 i forbindelse med en erhvervsrettet  

 uddannelses afslutning.«.
 6. § 5 ophæves.
 7. I § 5 a, nr. 3, ændres »,» til:  

 »og«.
 8. I § 5 a, nr. 4, ændres », og« til:  

 ».«.
 9. § 5 a, nr. 5, ophæves.
 10. I § 6, stk. 1, 1. pkt., udgår: »8,».
 11. I § 7, stk. 3, 1. pkt., udgår: »og kan herunder  

 fravige betingelsen om, at uddannelsen skal gennemgås i Danmark«.
 12. Efter § 7 indsættes:
»§ 7 a.
Undervisnings- og forskningsministeren kan bestemme,  

 at Styrelsen for Statens Uddannelsesstøtte efter ansøgning giver  

 uddannelsesstøtte til uddannelsessøgende til uddannelse i udlandet.  

 Uddannelsen godkendes af Styrelsen for Statens Uddannelsesstøtte som  

 støtteberettigende.
Uddannelsesstøtten gives til uddannelsessøgende, der er  

 danske statsborgere eller i henhold til international overenskomst har ret  

 til uddannelsesstøtte på lige fod med danske statsborgere.
De  

 uddannelsessøgende skal i øvrigt opfylde betingelserne i § 7, stk. 1, nr. 2,  

 4 og 5, jf. stk. 2 og 3.
 Stk. 2. Undervisnings- og forskningsministeren kan fastsætte  

 betingelser for godkendelsen.
 Stk. 3. Undervisnings- og forskningsministeren kan fastsætte  

 særlige regler om støtten, herunder om støttetiden.«.
 13. § 8, stk. 2, 2. pkt., ophæves.
 14. I § 8 a, stk. 2, nr. 4, ændres »12.000 kr.«  

 til: »15.000 kr.«.
 15. § 8 a, stk. 3 og stk. 6, ophæves.
 Stk. 4 og 5 bliver herefter stk. 3 og 4, og stk. 7 bliver stk. 5.
 16. I § 8 a, stk. 4, der bliver stk. 3, ændres  

 »1-3« til: »1-2«.
 17. I § 8 a, stk. 5, der bliver stk. 4, ændres »stk.  

 1-4 og stk. 6« til: »stk. 1-3«, efter »der gives«  

 indsættes: »af private midler«, og », eller i den  

 skattepligtige formue« udgår.
 18. I § 8 a, stk. 7, der bliver stk. 5, ændres »stk.  

 1-6« til: »stk. 1-4«.
 19. I § 8 a, stk. 7, der bliver stk. 5, udgår:  

 »herunder stipendium efter § 5,».
 20. I § 9, stk. 1, ændres »Indtil udgangen af det  

 kvartal, hvori den uddannelsessøgende fylder 19 år,» til: »Indtil  

 udgangen af den 3. måned efter den måned, hvori en uddannelsessøgende, som er  

 støtteberettiget efter § 2 a, fylder 19 år,».
 21. I § 9, stk. 4, 2. pkt., ændres »stk. 4 og 5«  

 til: »stk. 2-4«.
 22. § 9, stk. 5, ophæves.
 Stk. 6 og 7 bliver herefter stk. 5 og 6.
 23. Efter § 12 indsættes:
»§ 12 a.
Støttetid efter § 3 betragtes som forbrugt, selv om  

 udbetalt støtte tilbagebetales helt eller delvis, og selv om støtten søges  

 tilbagebetalt ved den endelige støttetildeling.«.
 24. § 13, stk. 2, 2. pkt., ophæves.
 25. I § 13 a, stk. 1, 3. pkt., ændres »en årlig rente  

 svarende til den til enhver tid fastsatte officielle diskonto med et  

 procenttillæg, der fastsættes på finansloven for det pågældende år« til:  

 »årligt 1 pct. over den til enhver tid fastsatte officielle  

 diskonto«.
 26. § 13 a, stk. 1, 4. pkt., ophæves.
 27. I § 22, stk. 2, indsættes efter 1. pkt.:
 »Styrelsen for Statens Uddannelsesstøtte kan hos offentlige  

 myndigheder og private institutioner indhente oplysninger til brug ved  

 afgørelse af, om en uddannelsessøgende er støtteberettiget efter § 2  

 a.«.
 28. I § 22, stk. 2, 2. pkt., der bliver 3. pkt., ændres  

 »herom« til: »om adgangen til at indhente de oplysninger, der  

 er nævnt i 1. og 2. pkt.,».
 29. I § 25 indsættes som stk. 5:
 »Stk. 5. Undervisnings- og forskningsministeren kan fastsætte regler  

 om, at Styrelsen for Statens Uddannelsesstøtte træffer den endelige  

 administrative afgørelse om godkendelse af uddannelser i udlandet som  

 støtteberettigende, jf. § 7 a.«.
§ 2 Stk. 1. Loven træder i kraft den 1. januar 1991. § 1, nr. 11, 12  

 og 29, har virkning fra den 1. august 1991. § 1, nr. 2, 3, 5, 7, 8, 9, 20,  

 22, 27 og 28, har virkning fra den 1. januar 1992 for alle uddannelsessøgende  

 i en støtteberettigende uddannelse.
For uddannelsessøgende, der i perioden  

 fra den 1. august til den 31. december 1991 begynder på en uddannelse, som er  

 omfattet af § 1, nr. 2 og 3, har bestemmelserne dog virkning fra den 1.  

 august 1991.
Stk. 2. Uddannelsessøgende, som er begyndt på den igangværende  

 uddannelse før den 1. april 1991, kan ud over stipendium og studielån få et  

 stipendium som hjælp til dækning af en undervisningsafgift svarende til 85  

 pct. af den faktiske undervisningsafgift ved uddannelsen.
Stipendiet kan  

 højst pr. støttemåned udgøre 1.200 kr., som reguleres efter reglerne i § 6 i  

 lov om statens uddannelsesstøtte.
Nedsættelse af stipendium i medfør af lov  

 om statens uddannelsesstøtte § 8 a, stk. 7, som ændret ved nærværende lovs §  

 1, nr. 19, omfatter også stipendium efter 1. pkt.
 Stk. 3. Undervisnings- og forskningsministeren fastsætter regler  

 om støttetildeling, støtte til uddannelser og studier i udlandet,  

 forældreindkomstafhængig støttetildeling for uddannelsessøgende, som er  

 begyndt den igangværende uddannelse før den 1. august 1991,  

 forældreindkomstgrænser m.v. i perioden fra den 1. januar til den 31.  

 december 1991 og kan fastsætte andre nødvendige overgangsregler, som er en  

 følge af, at de i stk. 1 nævnte bestemmelser først har virkning fra et senere  

 tidspunkt end ikrafttrædelsen.
 Stk. 4. Uddannelsessøgende, som har påbegyndt en videregående  

 uddannelse før den 1. august 1989, og som ikke i perioden fra den 1. august  

 1989 til den 1. oktober 1991 er eller bliver indplaceret i støttesystemet,  

 anses for at have opbrugt enhver støttemulighed til en igangværende  

 uddannelse pr. 1. januar 1992. Dette gælder dog ikke uddannelsesøgende, som  

 på grund af modtagelse af anden offentlig støtte, der tilsigter at dække  

 leveomkostningerne, jf. § 7 i lov om statens uddannelsesstøtte, har været  

 afskåret fra at blive indplaceret i støttesystemet før den 1. oktober 1991.  

 Undervisnings- og forskningsministeren fastsætter regler om støtteperiodens  

 længde for de i 2. pkt. nævnte uddannelsessøgende ved disses indplacering i  

 det i § 1, nr. 3, foreslåede støttesystem.
 Stk. 5. Undervisnings- og forskningsministeren fastsætter regler  

 om indplacering i det i § 1, nr. 3, foreslåede støttesystem af  

 uddannelsessøgende, som i perioden fra den 1. august 1989 til den 1. oktober  

 1991 er eller bliver indplaceret i det hidtil gældende støttesystem, samt om,  

 hvorvidt uddannelsesøgende, som før den 1. januar 1992 har afbrudt eller er i  

 gang med en støtteberettigende ungdomsuddannelse, kan få uddannelsesstøtte  

 efter den i § 1, nr. 2, foreslåede bestemmelse.
 Stk. 6. Bestemmelsen i § 1, nr. 3, om, at perioder med  

 uddannelsesydelse i medfør af lov om arbejdstilbud til ledige fratrækkes ved  

 opgørelsen af støttetiden, har virkning for uddannelsessøgende, som er  

 begyndt eller begynder en af bestemmelsen omfattet uddannelse med  

 uddannelsesydelse efter den 13. december 1988.
 Stk. 7. Undervisnings- og forskningsministeren fastsætter regler  

 for støtteåret 1991 om støtteperiodens længde for uddannelsessøgende, som har  

 påbegyndt en videregående uddannelse før den 1. august 1989, herunder om  

 disses indplacering i det gældende støttesystem.
 Stk. 8. § 2, stk. 5, i lov nr. 823 af 21. december 1988 om ændring  

 af lov om statens uddannelsesstøtte affattes således:
»Stk. 5. Til uddannelsessøgende, som før den 15. marts 1988  

 har påbegyndt en videregående uddannelse og i perioden fra den 1. august 1989  

 til den 1. oktober 1991 er eller bliver indplaceret i støttesystemet, kan der  

 i indtil 2 år, ydes statsgaranti for lån i pengeinstitutter på indtil 47.400  

 kr. årligt, såfremt de opfylder støttebetingelserne efter § 7 i lov om  

 statens uddannelsesstøtte, og den tid, hvori de kan få stipendium, er  

 overskredet.
Beløbet reguleres efter reglerne i § 6 i lov om statens  

 uddannelsesstøtte.
Undervisnings- og forskningsministeren fastsætter nærmere  

 regler om ordningen, som bortfalder med udgangen af juli måned 1993.«.
 Stk. 9. § 2, stk. 6, i lov nr. 823 af 21. december 1988 om ændring  

 af lov om statens uddannelsesstøtte affattes således:
»Stk. 6. Til udeboende uddannelsessøgende, som er fyldt 22 år  

 før den 15. marts 1988, som før dette tidspunkt har påbegyndt en videregående  

 uddannelse, og som i perioden fra den 1. august 1989 til den 1. oktober 1991  

 er eller bliver indplaceret i støttesystemet, forhøjes den i § 2 i lov om  

 statens uddannelssstøtte fastsatte låneramme med 1/12 af 3.700 kr. pr.  

 støttemåned.
Beløbet reguleres efter reglerne i § 6 i lov om statens  

 uddannelsesstøtte.
Reglen bortfalder med udgangen af juli måned 1993.«.
 Stk. 10. § 2, stk. 2, i lov nr. 859 af 20. december 1989 om  

 ændring af lov om statens uddannelsesstøtte affattes således:
 »Stk. 2. § 3 b, stk. 1, i lov om statens uddannelsesstøtte  

 gælder ikke for uddannelsessøgende, som har påbegyndt en videregående  

 uddannelse før den 15. marts 1988 og den igangværende uddannelse før den 1.  

 august 1991. § 3 b, stk. 1, i lov om statens uddannelsesstøtte gælder  

 endvidere ikke for uddannelsessøgende, som har begyndt den igangværende  

 videregående uddannelse eller ungdomsuddannelse før den 1. august  

 1990.«.
Bemærkninger til lovforslaget Almindelige bemærkninger 1. Formålet med omlægninger af statens uddannelsesstøtte (SU) Undervisnings- og Forskningsministeriet har i fortsættelse af de  

 administrative omlægninger, der blev besluttet ved lov nr. 859 af 20.  

 december 1989, og som vil være gennemført pr. 1. januar 1991, arbejdet videre  

 med forberedelse af yderligere forenklinger og administrative omlægninger,  

 der kan bidrage til, at SU-systemet som helhed kommer til at fungere  

 effektivt og brugervenligt, samtidig med at forbrug af støtte i forbindelse  

 med misbrug af systemet og støtteforbrug til uhensigtsmæssig  

 uddannelsesadfærd begrænses.
 De langsigtede mål for systemomlægningerne kan beskrives som et system,  

 der for den enkelte bruger fremstår som:
 - Et system, hvor man automatisk og hurtigt får uddannelsesstøtte, hvis  

 man opfylder betingelserne og ønsker denne støtte.
 - Et system, hvor brugeren selv - inden for det begrænsede støttesystems  

 (klippekortets) rammer - er ansvarlig for at bruge systemet hensigtsmæssigt i  

 forhold til egne uddannelsesønsker, studieadfærd og muligheder for at dække  

 leveomkostningerne ved egenindtægt.
 - Et system, hvor betjeningen af den enkelte bruger dels er baseret på  

 brugervenligt informationsmateriale, dels på at brugeren kun skal henvende  

 sig eet sted, hvis der er problemer med støtteforholdene, nemlig ved den  

 institution, hvor brugeren er indskrevet (hvis det er her i landet), og hvor  

 denne institution har ansvaret for alle afgørelser, der vedrører forhold, der  

 ændres under den aktuelle uddannelse.
 - Et system, der af den enkelte bruger betragtes som rimeligt/retfærdigt i  

 forhold til, hvordan andre støttemodtagere er stillet.
 - Et system, hvor reglerne er så enkle, at den enkelte bruger kan overskue  

 de regler, der er relevante.
Omlægninger, der tilsigter at opfylde disse mål, må kombineres med  

 omlægninger, hvis primære formål er adminstrative forenklinger.
Der må sigtes  

 mod en meget høj grad af automatisering af den centrale del af  

 SU-administrationen, dvs. enkeltsagsbehandling i SU-Styrelsen må begrænses  

 mest muligt, og kontrolsystemer automatiseres.
Det betyder bl.a., at krav om  

 »millimeterretfærdighed« ikke kan opfyldes, og at man må opgive en  

 række bestemmelser, hvis formål har været udgiftsbegrænsende, men hvor den  

 udgiftsbegrænsende virkning er af underordnet betydning i forhold til det  

 samlede udgiftsniveau.
Men man kan også med regelforenklinger opnå  

 udgiftsbegrænsninger, således at virkningen kan blive udgiftsneutral.
Samlet  

 er målet for lovforslaget at kunne finansiere SU i forbindelse med flere  

 uddannelsespladser inden for en økonomisk ramme på omkring 125 mio. kr.  

 årligt.
På det administrative område forudsætter målene om den fremtidige  

 brugerbetjening en væsentlig decentralisering af opgaver og  

 beslutningskompetence til de enkelte institutioner.
Det kræver både  

 nyudvikling eller videreudvikling af studieadministratrativ systemer,  

 kommunikationsforbindelser mellem det centrale SU-system og institutionerne  

 og i mange tilfælde en styrkelse af den lokale administration på SU-området.  

 De undersøgelser, som Undervisnings- og Forskningsministeriet ved et  

 konsulentfirma har foretaget i 1990 med henblik på forberedelse af en  

 decentralisering og af en automatiseret og effektiv studieaktivitetskontrol,  

 viser endvidere, at aktivitetskontrollen specielt ved  

 universitetsuddannelserne er det svageste led - både teknisk og  

 administrativt - i kontrolsystemet på SU-området.
Undervisnings- og  

 Forskningsministeriet (og konsulentfirmaet) finder, at der må sigtes på en  

 løsning, hvor institutionerne har mulighed for at tilpasse kontrolsystem og  

 udløsning af yderligere støtte (klip) til omprøver m.v. til deres  

 studieordninger, samtidig med at institutionerne i højere grad gøres  

 ansvarlige for uhensigtsmæssigt SU-forbrug.
Et sådant forbrug er i høj grad  

 knyttet til første studieår og ordningen vedrørende yderligere klip til  

 omprøver m.v. og til studieskift.
Det er derfor specielt disse bestemmelser,  

 populært kaldet bestemmelserne om »fjumreklip«, der bør ændres,  

 samtidig med at aktivitetskontrollen og afprøvningen af egnethed i første  

 studieår styrkes.
Det er klart, at SU-systemet er belastet af de stadige regelændringer, og  

 at en »lovpause« isoleret betragtet kunne være en fordel.
På den  

 anden side bør beslutninger om ændring af bestemmelser, der har vist sig  

 uhensigtsmæssige, træffes hurtigt, for at den samlede omstilling kan være  

 gennemført inden for de nærmeste år.
2. De aktuelle lovændringer På baggrund af de generelle mål for omlægningerne tilsigter de aktuelle  

 forslag til lovændringer at opfylde mindst eet, men typisk flere af følgende  

 formål:
- forenkling og liberalisering set i forhold til den enkelte SU-bruger - administrativ forenkling og forberedelse af decentralisering - begrænsning af SU-forbrug i forbindelse med uhensigtsmæssig  

 uddannelsesadfærd, herunder fejlvalg af uddannelser, lav uddannelsesaktivitet  

 og langstrakte forløb, før manglende egnethed for uddannelsen konstateres - samlede besparelser til finansering af SU i forbindelse med flere  

 uddannelsespladser svarende til omkring 125 mio. kr. på helårsbasis på  

 længere sigt.
 Lovændringerne kan grupperes således:
- Revideret klippekortsystem, herunder - afskaffelse af klippekort for ungdomsuddannelser, således at støtte til  

 den uddannelsessøgendes første ungdomsuddannelse ikke er omfattet af  

 klippekortbegrænsningerne - ændringer i reglerne om yderligere klip til studieskift og omprøver  

 (forsinkelsesklip).
 - Bortfald af afhængighed af forældreindkomst for støttemodtagere, der er  

 omfattet af det nye klippekort, og ændring af kvartalsreglen i forbindelse  

 med ydelse af forældreindkomstuafhængig støtte til 19-årige i den første  

 ungdomsuddannelse.
 - Revideret opsparingsordning inden for klippekortet, herunder mulighed  

 for, at alle kan opnå dobbeltklip inden for klippekortet, bortfald af  

 egen-formuebestemmelserne, forhøjet fribeløb før og efter uddannelserne og  

 udvidet fribeløbsordning for 18-årige.
 - Liberaliseret adgang til uddannelsesstøtte til uddannelser i udlandet og  

 i forbindelse hermed afskaffelse af særlige stipendier til  

 undervisningsafgift.
 - Særlige administrative ændringer, herunder ophør af overgangsordninger  

 for støtteansøgere, der indplaceres i klippekortet efter gamle regler, og  

 tilbageførelse af studielånsbestemmelserne til ordningen før lovændringen i  

 december 1989.
a.
Revideret klippekort Efter de nuværende regler er der både et klippekort for  

 ungdomsuddannelserne og et klippekort for de videregående uddannelser.
Den  

 foreslåede omlægning betyder, - at klippekortet for den første ungdomsuddannelse afskaffes, således at  

 dette uddannelsesforløb ikke er omfattet af klippekortbegrænsninger - at klippekortet for videregående uddannelse udvides til at omfatte al  

 uddannelse efter den første ungdomsuddannelse.
Når den første ungdomsuddannelse ønskes undtaget fra  

 klippekortbegrænsninger, hænger det sammen med, at klippekortbestemmelserne  

 bliver vanskelige at forstå og kan virke urimelige, når de kombineres med  

 reglerne om forældreindtægtsafhængig uddannelsesstøtte til de 18-årige.
Og  

 normalt fylder de uddannelsessøgende jo 18 år i løbet af den første  

 ungdomsuddannelse.
Netop de helt unge, der kan modtage  

 forældreindtægtsafhængig støtte, kan have vanskeligt ved at sætte sig ind i  

 det samlede klippekortsystem, og det bør man faktisk kunne for at udnytte  

 sine samlede støtterettigheder optimalt.
Med de ændringer, der foreslås, får klippekortsystemet kun betydning for  

 unge, der har afsluttet en fuld ungdomsuddannelse.
Dvs. at de unge,  

 der er i gang med deres første ungdomsuddannelse, slet ikke skal tænke på, at  

 deres aktuelle støtteforbrug (der kan være reduceret kraftigt på grund af  

 afhængigheden af forældreindkomst) har betydning for deres fremtidige  

 muligheder for at få støtte til en anden uddannelse.
Samtidig sker der en liberalisering af mulighederne for brug af det nye  

 klippekort.
I det nye klippekort bliver hovedprincippet, at de unge kan få  

 støtte til den uddannelse, de vælger efter lyst og evner, når de har  

 gennemført en ungdomsuddannelse.
Studenter vil således få mulighed for at  

 bruge deres klippekort til en erhvervsuddannelse eller eventuelt en  

 erhvervsgymnasial uddannelse, uanset om de har brugt støtte i gymnasiet eller  

 ej, men støtte til en sådan uddannelse trækkes fra ved et eventuelt  

 studieskift til videregående uddannelse på samme måde som ved studieskift  

 mellem videregående uddannelser.
Modsvarende får uddannede efter lov om  

 erhvervsuddannelser eller lignende mulighed for at gennemføre gymnasial  

 uddannelse, der er nødvendig for at gennemføre en videregående uddannelse,  

 uanset om de har fået støtte til deres første uddannelse, men støtte til nr.  

 2-uddannelse efter lov om erhvervsuddannelser eller lignende vil trække fra i  

 klippekortet.
 Det nye klippekort gør det altså muligt at »skifte spor« fra  

 praktisk uddannelse til teoretisk uddannelse og fra teoretisk uddannelse til  

 praktisk uddannelse uden konsekvenser.
Suppleringskurser i teoretiske fag, som studenter og andre med gymnasial  

 uddannelse skal gennemføre i forbindelse med optagelsen på bestemte  

 videregående uddannelser, inddrages som hovedregel under ordningen vedrørende  

 forsinkelsesklip på det nye klippekort.
De pågældende uddannelsestilbud har  

 hidtil været omfattet af klippekortet for ungdomsuddannelserne.
 Det er klart, at også det nye klippekort kræver, at de unge efter deres  

 første ungdomsuddannelse på forhånd er klar over, at støtteforbrug til een  

 uddannelse kan begrænse mulighederne for at få støtte til en anden  

 uddannelse.
 Klippekortet bliver dermed et klippekort for al uddannelse for unge,  

 der har gennemført deres første ungdomsuddannelse.
Omlægningens samlede virkning er udgiftsforøgende, fordi nogle  

 uddannelsesforløb ikke længere vil være omfattet af klippekortbegrænsninger,  

 og fordi mulighederne for at bruge klippekortet til forskellige  

 uddannelsesforløb liberaliseres.
Derfor bør ændringerne kombineres med mere  

 stramme regler om forsinkelsesklip i forbindelse med studieskift og ikke  

 beståede prøver.
b.
Ordningen om forsinkelsesklip Klippekortets hovedbestemmelse er, at antallet af klip bestemmes af den  

 uddannelse, støttemodtageren er indskrevet ved.
I visse situationer kan  

 støttemodtageren få yderligere klip efter de nuværende regler i op til 12  

 måneder i alt.
Disse 12 klip kan udnyttes til studieskift, der er sket inden  

 for første år af en uddannelse eller i forbindelse med ikke-beståede prøver.
Det foreslås, at sådanne yderligere klip (forsinkelsesklip) opdeles i to  

 halvdele, således at der i klippekortforbruget 1) fratrækkes støtteforbrug af op til 6 måneders varighed ved studieskift  

 inden for første år af en uddannelse, eller til suppleringskurser af  

 forskellig type, som unge med en »utilpasset« gymnasial uddannelse  

 skal gennemføre ved optagelsen til bestemte videregående uddannelser 2) kan ydes støtte i op til 6 måneder ekstra, hvis en uddannelsessøgende  

 skal til omprøve eller i øvrigt gå kurser om eller tilsvarende på første år  

 af en uddannelse.
 Med omlægningen »overgår« gymnasiale suppleringskurser fra den  

 hidtidige ordning om yderligere klip under ungdomsuddannelserne som  

 hovedregel til den nye ordning om forsinkelsesklip i klippekortet.
Ud over forsinkelsesklippene ydes der imidlertid, som omtalt under punkt  

 a, ekstra klip (tillægsklip) til unge, der efter deres første  

 ungdomsuddannelse skifter spor.
F.eks. vil værkstedskurser, som er en  

 forudsætning for, at studenter kan gennemføre teknikumingeniøruddannelsen og  

 teknikeruddannelser, og som hidtil også har været omfattet af ordningen om  

 yderligere klip under ungdomsuddannelser, ikke indgå i ordningen om  

 forsinkelsesklip.
Nødvendige værkstedskurser vil medføre en udvidelse (med  

 tillægsklip) af det samlede antal klip, den pågældende har til rådighed ved  

 den videregående uddannelse.
Tilsvarende gælder for faglærte, der skal  

 gennemføre adgangskursus til teknikum, at de får tillægsklip til dette  

 formål.
Endvidere vil studenter og andre med gymnasial uddannelse kunne få  

 tillægsklip til gymnasiale kurser, hvis der stilles krav ved en videregående  

 uddannelse, som ikke kan opfyldes ved den pågældende gymnasiale uddannelse  

 ved tilvalg eller lignende.
 Opdelingen af det samlede antal forsinkelsesklip i 2 gange 6 måneder  

 betyder samtidig, at en uddannelsessøgendes muligheder for at få støtte til  

 omprøver m.v. ikke længere afhænger af, om den pågældende har brugt støtte  

 til studieskift.
Samtidig vil den uddannelsessøgende kun kunne få forsinkelsesklip til  

 omprøver m.v. i forbindelse med de prøver, der er knyttet til det første  

 uddannelsesår, dvs. de egentlige egnethedsprøver.
Senere ikke-beståede prøver  

 vil være for den uddannelsessøgendes »egen regning«.
Institutionen  

 vil imidlertid samtidig få mulighed for at vurdere, om den uddannelsessøgende  

 vil kunne indhente en eventuel forsinkelse senere.
Kun hvis forsinkelsen er  

 blevet væsentlig i forhold til støtteforbruget, skal der stoppes for  

 yderligere støtteudbetalinger, indtil forsinkelsen er indhentet.
Baggrunden for skærpelsen er, at institutionerne dermed kan gøre op med  

 spørgsmålet om ydelse af ekstra støtte, når de uddannelsessøgende har  

 gennemført første uddannelsesår.
Dette vil være en administrativ lettelse, og  

 proformaindstillinger til prøver vil ikke kunne udløse ekstra støtte.  

 Derefter vil de uddannelsessøgende selv skulle disponere således, at de  

 gennem fravalg og opsparing tilpasser støtteforbruget til den konstaterede  

 eller forventede studiefremgang i forbindelse med prøver.
Der vil  

 selvfølgelig også fortsat være mulighed for dispensation fra bestemmelserne  

 om forbrug af klip i tilfælde af sygdom, barsel m.v.
Omlægningens samlede virkning er udgiftsbegrænsende, men ikke i samme  

 omfang, som hvis man halverede det samlede antal forsinkelsesklip til 6  

 måneder.
Når der tilsigtes stramninger på dette område, hænger det sammen  

 med, at overgangen fra gymnasial uddannelse til videregående uddannelse og de  

 første studieår her må betragtes som den del af uddannelsesforløbene, hvor  

 der er størst risiko for, at støttemodtagerne »spilder« både  

 uddannelsesstøtte og uddannelsespladser på uhensigtsmæssig uddannelsesadfærd.
 Følgende begrænsninger i forhold til nuværende ordning samt mulighederne  

 for at imødegå konsekvenserne af omlægningen kan fremhæves:
 1) Støttemodtagere med »fejlvalg« i gymnasiet, f.eks.  

 matematiske studenter, der ikke har valgt højeste niveau i matematik, fysik  

 eller kemi, men vil være civilingeniør, kan kun få 6 måneders støtte til  

 formålet (forsinkelsesklip), men de bedre valgmuligheder i gymnasiet efter  

 gymnasiereformen gør det også muligt at tilpasse studentereksamen undervejs,  

 og Undervisnings~ og Forskningsministeriet vil tilsvarende tilpasse særlige  

 suppleringskurser i forbindelse med de videregående uddannelser til 6  

 måneder.
 2) Uddannelsessøgende, der skifter uddannelse, får kun 6 måneders  

 forsinkelsesklip. Ændringen tilsigter at »fremskynde« beslutninger  

 om studieskift til 1. semester for dermed at frigøre uddannelseskapacitet og  

 uddannelsesstøtte.
3) Uddannelsessøgende, der ikke består en prøve, får højst 6 måneders  

 forsinkelsesklip og kun i forbindelse med omprøver m.v. i tilknytning til  

 første uddannelsesår. Ændringen tilsigter at undgå lange forløb, før egnethed  

 konstateres, og at begrænse udløsningen af forsinkelsesklip, f.eks. i  

 forbindelse med proformatilmeldinger til prøver.
Institutionerne kan  

 modsvarende gennem uddannelsesordningerne sikre de uddannelsessøgendes  

 muligheder for hurtig adgang til omprøver i forbindelse med 1.årsprøverne og  

 andre prøver.
Og institutionerne får mulighed for at vurdere, om en  

 forsinkelse i uddannelsen i forbindelse med ikke-beståede prøver er så  

 væsentlig, at der må stoppes for støtte, indtil forsinkelsen er indhentet.
c.
Ophævelse af afhængighed af forældreindkomst inden for klippekortet  

 og ændret kvartalsregel ved 19-årsgrænsen for uafhængighed af  

 forældreindkomst i ungdomsuddannelserne Der stilles forslag om, at afhængigheden af forældreindkomst helt  

 bortfalder for støttemodtagere under klippekortet, dvs. at 18-årige altid kan  

 få støtte ved videregående uddannelse m.v.
Det hænger sammen med, at  

 afhængighed af forældreindkomst og klippekortbestemmelser passer meget  

 dårligt sammen, jf. forslaget om at fjerne klippekortet for den første  

 ungdomsuddannelse.
Samtidig er det navnlig i forbindelse med overgang fra  

 ungdomsuddannelse til videregående uddannelse, at det bliver nødvendigt, at  

 unge flytter hjemmefra.
Endelig virker det urimeligt, at uddannelsessøgende  

 på samme uddannelse og uddannelsestrin og med nogenlunde samme alder har  

 forskellige muligheder for at få støtte.
Forslaget er udgiftsforøgende.
Der stilles imidlertid samtidig forslag om,  

 at den såkaldte kvartalsregel, hvorefter støtte gives uafhængigt af  

 forældrenes indkomst ved udgangen af det kvartal, hvor den studerende fylder  

 19 år, erstattes af en fast grænse på 19 år + 3 måneder.
 Ændringen vil give en mere forståelig og rimelig regel, da  

 forskelsbehandling med hensyn til støttetildeling afhængigt af fødselsdato  

 ophører.
 Omlægningen er udgiftsbegrænsende.
d. Ændret opsparingsordning, bortfald af egenformuebestemmelserne og  

 justeringer af fribeløbsordninger Med den nye kontinuerte støttetildeling og indkomstkontrol, der træder i  

 kraft 1. januar 1991, får støttemodtagerne selv ansvaret for løbende at  

 regulere deres støtteudbetalinger under hensyn til egenindkomsten.
En  

 støttemodtager, der fravælger klip, sparer disse klip op, det vil sige, de  

 kan bruges senere, enten ved forsinkelser i uddannelsen eller evt. som  

 dobbeltklip ved uddannelsens afslutning.
Det er vigtigt, at reglerne om opsparing bliver så enkle som muligt, for  

 at støttemodtagerne ved en simpel beregning kan afgøre, hvor meget de bør  

 spare op, og at alle støttemodtagere under klippekortet er omfattet af samme  

 opsparingsregler, og dermed får samme opsparingsincitamenter.
Det er også  

 vigtigt, at det er indkomsten, mens der modtages støtte, der er afgørende for  

 fravalg af støtte, og ikke indkomsten før og efter uddannelsen.
Kun herved  

 kan man undgå væsentlige tilbagebetalingskrav og regler, der virker urimelige  

 set fra den enkelte støttemodtagers synsvinkel.
Der stilles derfor en række  

 forslag til ændring af opsparingsregler og egenindkomstregler.
Samtidig  

 foreslås det, at den specielle indregning af formue i egenindkomsten  

 bortfalder.
Også dette vil have en forenklende effekt.
Ændringerne er nærmere beskrevet under de specielle bemærkninger.
Alle  

 forslagene er liberaliserende og kan dermed være moderat udgiftsforøgende på  

 længere sigt.
På kortere sigt kan virkningen dog samtidig være  

 opsparingsfremmende, så virkningen bliver udgiftsneutral.
e.
Liberaliseret adgang til støtte til uddannelser i udlandet Som et led i indsatsen for at skaffe flere uddannelsespladser foreslås  

 det, at mulighederne for at studere i udlandet forbedres ved en  

 liberalisering af reglerne om støtte til uddannelser og studier i udlandet.  

 En udvidelse af adgangen til at tage støtte med til udlandet kan frigøre  

 uddannelsespladser her i landet.
 Mange unge ønsker at uddanne sig helt eller delvis i udlandet, og dette  

 vil også være en fordel set i lyset af den stigende internationalisering,  

 ikke mindst i forbindelse med EF's indre marked.
Til en gymnasial uddannelse i udlandet, der kan træde i stedet for en  

 dansk studentereksamen, dvs. give adgang til universitetsuddannelse i  

 Danmark, kan der efter de gældende bekendtgørelsesregler gives støtte inden  

 for de sidste 2 år af uddannelsen i udlandet.
Der er ikke planer om at ændre  

 disse regler.
 Adgangen til støtte til andre uddannelser og studier i udlandet er efter  

 de gældende regler, der er fastsat på bekendtgørelsesniveau, begrænset  

 (bortset fra uddannelse i de øvrige nordiske lande).
 For det første skal erhvervskompetencegivende uddannelser og studier i  

 udlandet naturligvis opfylde de samme betingelser for at være  

 støtteberettigende som uddannelser i Danmark.
 Men herudover stilles der en række særlige krav:
- enten skal der ikke findes principielt tilsvarende uddannelse i  

 Danmark, eller også skal uddannelsen i udlandet kunne gennemføres inden for 2  

 år - herudover er der mulighed for at gennemføre dele af en dansk uddannelse  

 i udlandet.
Det betyder, at studietiden i udlandet skal kunne medføre en  

 tilsvarende eller i overvejende grad tilsvarende nedsættelse af  

 uddannelsestiden i Danmark.
Hvis den uddannelsessøgende ikke er  

 indskrevet ved en dansk uddannelsesinstitution, kræves en særlig  

 forhåndsgodkendelse om merit fra en dansk uddannelsesinstitution.
 Det er disse særlige krav, der ønskes ændret ved en liberalisering.
Hvis de særlige krav ophæves, vil der kunne opnås støtte til  

 erhvervskompetencegivende uddannelser og studier i udlandet efter samme  

 betingelser som til uddannelser i Danmark, men uddannelserne skal  

 godkendes, så der kun bliver tale om uddannelser på niveau med danske  

 offentlige uddannelser.
Dette er en meget væsentlig liberalisering, og  

 samtidig vil godkendelsesbetingelserne blive mere klare og lettere at forstå  

 for de studerende.
 En udvidelse af adgangen til støtte til uddannelser og studier i udlandet  

 må antages at medføre merudgifter, først og fremmest til studerende, der med  

 lempeligere støtteregler ser mulighed for at studere i udlandet og dermed vil  

 frigøre uddannelseskapacitet i Danmark, men også til studerende, der uden  

 støtte efter de gældende regler ønsker at studere i udlandet.
Som led i finansieringen heraf forslås det derfor, at stipendier til  

 undervisningsafgift ophæves både i Danmark og i udlandet.
Dette indebærer  

 også en stor administrativ lettelse for SU-Styrelsen, da stipendierne, der er  

 udmålt på grundlag af den årlige betaling, ikke kan administreres parallelt  

 med klippekortsystemet og kræver særlig behandling.
f.
Andre ændringer af administrativ betydning og nye  

 overgangsbestemmelser Lovforslaget indeholder, ud over de tidligere omtalte, to ændringer af  

 stor administrativ betydning, for det første forslag om ophør af  

 overgangsordninger for uddannelsessøgende, som ikke er eller har været  

 indplaceret i klippekortsystemet.
Fra 1. januar 1992 skal alle indplaceres i  

 klippekortet efter de nye regler.
Alle, der har modtaget støtte siden 1.  

 august 1989, er indplaceret i klippekort.
Ophævelse af de hidtidige  

 overgangsregler har kun betydning for studerende, der har påbegyndt en  

 videregående uddannelse og afbrudt eller afsluttet den igen inden 1. august  

 1989. Med ophør af overgangsreglen ophører de særlige regler om  

 indplaceringer i klippekortet, der gælder for studerende, der påbegyndte den  

 første videregående uddannelse før 15. marts 1988. Samtidig foreslås  

 overgangsordningen vedrørende statsgaranterede banklån og ordningen med  

 forhøjet låneramme begrænset til studerende, der er eller bliver indplaceret  

 i det hidtil gældende klippekortsystem.
De nye overgangsregler gøres så enkle som muligt.
Alle studerende, der  

 begynder en uddannelse efter 1. august 1991, indplaceres i det nye  

 klippekort, eller hvis der er tale om den første ungdomsuddannelse, uden for  

 klippekort.
Lovændringerne får fuld virkning fra 1. januar 1992, og på dette  

 tidspunkt sker der samtidig en automatisk konvertering af gamle klippekort  

 til det nye efter regler, hvis principper er beskrevet i de specielle  

 bemærkninger.
For det andet stilles der forslag om, at studielånsbestemmelserne føres  

 tilbage til tidligere bestemmelser (før december 1989). De nye bestemmelser,  

 der skulle træde i kraft 1. januar 1991, er blevet overflødige, fordi  

 Nationalbanken i 1990 har ændret sin diskonto-politik, så den i højere grad  

 følger markedsrenten.
Det er vigtigt, at lovændringen kan få virkning fra 1.  

 januar 1991, så man undgår en ny (overflødig) lånetype, jf. de specielle  

 bemærkninger.
3. Økonomiske og administrative konsekvenser Forslagene om omlægninger er sammensat således, at der samlet tilsigtes  

 et spareprovenu til finansiering af støtte til flere uddannelsespladser på  

 omkring 125 mio. kr. årligt.
Det må imidlertid erkendes, at forslagenes  

 karakter ikke muliggør en sikker beregning af de samlede økonomiske  

 konsekvenser.
Det hænger bl.a. sammen med, at forslagenes virkning i høj grad  

 afhænger af adfærdsændringer, som man ikke kender på forhånd.
Blandt forslagene er to forslag med en sikker udgiftsbegrænsende effekt,  

 der kan beregnes.
Det er forslagene om ændring af kvartalsreglen for 19-årige  

 og om bortfald af stipendier til undervisningsafgift.
Det er dog usikkert,  

 hvor stor virkningen vil være i 1991. Spareprovenuet ved disse omlægninger  

 fremgår af nedenstående oversigt.
 Oversigt over besparelser ved SU-omlægningerne:
Herudover er det sikkert, at ændringen af ordningen om yderligere klip i  

 form af forsinkelsesklip vil give besparelser.
Hvor store besparelser kan  

 imidlertid ikke beregnes konkret.
Der er tale om skøn ud fra antallet af  

 uddannelsessøgende ved uddannelser med væsentlige frafalds- og  

 studietidsproblemer (og dermed med forbrug af forsinkelsesklip). Det antages  

 på dette grundlag, at den samlede økonomiske virkning efter nogle år kan nå  

 op på 100 mio. kr.
Det svarer til, at der for 6.000 støttemodtagere spares  

 ca. et halvt års uddannelsesstøtte.
Men det bør understreges, at besparelsen  

 kan blive både større og mindre afhængigt af, hvordan reglerne påvirker både  

 de uddannelsesøgendes adfærd og institutionernes praksis.
Besparelserne opnås  

 først over en årrække, efterhånden som nye uddannelsessøgende kommer ind  

 under ordningen, og tidligst med virkning fra 1991 og frem.
Maksimal skønnet  

 virkning de enkelte år fremgår af skønnene i oversigten.
Med de beskrevne besparende omlægninger kan man altså tidligst i 1993 nå  

 op på de 125 mio. kr.
Samtidig vil de forskellige liberaliseringer kunne  

 medføre merudgifter især på længere sigt.
Disse omlægninger taget i  

 betragtning er det ikke sandsynligt, at man kommer op på mere end 125 mio.  

 kr. til finansiering af flere uddannelsespladser omkring 1994.
Heri er ikke modregnet, at liberaliseringen af adgangen til at modtage  

 uddannelsesstøtte i udlandet vil medføre merudgifter, idet pladser her  

 betragtes som en del af de ekstra pladser, som skal finansieres ved  

 omlægningerne.
Til gengæld medfører pladser i udlandet ingen  

 undervisningsudgifter i Danmark.
Hvis der regnes med, at 500 unge ekstra  

 årligt vælger at gennemføre en uddannelse i udlandet, beløber udgifterne sig  

 til:
 Heri er ikke indregnet stipendier til undervisningsafgift, som forudsættes  

 afskaffet.
 Forslagenes administrative konsekvenser på det korte sigt omfatter:
1) edb-omlægninger i 1991 som følge af regelomlægningerne 2) udarbejdelse af nyt og ekstra informationsmateriale i 1991 om  

 regelomlægningerne 3) udbygning af informationssystem om uddannelser i udlandet i samarbejde  

 med andre nordiske lande med gensidig udveksling af oplysninger samt træk på  

 internationale informationsdatabaser og udvikling af særligt edb-system til  

 behandling af støtteansøgninger i udlandet og drift af systemet.
Specielt opgaverne med hensyn til studier i udlandet kræver permanent  

 ekstra bemanding.
Til gengæld vil de forenklinger, som lovforslaget indebærer  

 med hensyn til enkeltsagsbehandling i øvrigt, efterhånden frigøre  

 administrative ressourcer i et vist omfang.
Konsekvenserne af de samlede  

 adminitrative omlægninger kan dog først vurderes endeligt, når formen for  

 omlægning til A-skattetræk af stipendier pr. 1. januar 1992 og graden af  

 administrativ decentralisering af opgaver til institutionerne er endeligt  

 fastlagt.
 De administrative merudgifter ved forslagene kan umiddelbart opgøres  

 således i løbende prisniveau 1990:
Bemærkninger til lovforslagets enkelte bestemmelser Til § 1 Til nr. 1 Konsekvensændringer af nr. 6.
Til nr. 2 og nr. 3 Om forslaget til omlægning af metoden for beregning af støttetid, dvs.  

 klippekortsystemet, henvises til de almindelige bemærkninger, hvor forslaget  

 er nærmere beskrevet.
Nr. 2 handler om uddannelsesstøtte uden for  

 klippekortsystemet, mens nr. 3 handler om klippekortet.
Til nr. 2 Med forslagets § 2 a afskaffes klippekortsystemet for uddannelsessøgende,  

 der undervises på folkeskoleniveau, og uddannelsessøgende i deres første  

 ungdomsuddannelse.
De uddannelsessøgende kan herefter få støtte til omprøver og lignende  

 forsinkelser af studietiden uden de begrænsninger, der følger af  

 klippekortsystemet.
Det vil endvidere ikke medføre indskrænkninger i senere  

 støttemuligheder, at de uddannelsessøgende afbryder uddannelsen.
 Støtte til erhvervsuddannelser og andre tilsvarende elevuddannelser ydes  

 kun i skoleperioder, hvor eleven ikke får elevløn.
 Uddannelsesstøtten til 18-årige uddannelsessøgende, der er omfattet af  

 bestemmelsen, vil fortsat være afhængig af forældreindkomst, jf. den under  

 nr. 20 foreslåede ændring af § 9, stk. 1.
 Der gives kun støtte efter bestemmelsen til den første ungdomsuddannelse.  

 En efterfølgende ungdomsuddannelse vil enten være omfattet af bestemmelserne  

 i den under nr. 3 foreslåede § 3 (klippekortsystemet) eller ikke være  

 støtteberettigende.
Hvis den efterfølgende ungdomsuddannelse er erhvervsrettet, bliver de  

 uddannelsessøgende automatisk omfattet af klippekortet.
Et eksempel er den  

 1-årige højere handelseksamen.
Hvis den efterfølgende ungdomsuddannelse ikke  

 er erhvervsrettet, er den kun støtteberettigende, hvis den er omfattet af den  

 under nr. 3 foreslåede § 3, stk. 2.
 Det foreslås, at undervisnings- og forskningsministeren bemyndiges til at  

 fastsætte regler om, hvilke uddannelser der er omfattet af bestemmelsen, og  

 om, hvad der i relation til uddannelsesstøtte betragtes som en fuld  

 ungdomsuddannelse.
I de eksisterende bestemmelser er sondringen mellem ungdomsuddannelser og  

 videregående uddannelser knyttet til Dansk Uddannelses-Nomenklatur, der  

 udarbejdes af Danmarks Statistik og Undervisnings- og Forskningsministeriet.  

 Dette har som konsekvens, at uddannelsessøgende, der har fået  

 uddannelsesstøtte i gymnasiet, ikke kan få støtte til f.eks. den  

 erhvervsrettede 1-årige højere handelseksamen, der som gymnasial uddannelse  

 er kategoriseret som en ungdomsuddannelse.
Forslaget, om at undervisnings- og  

 forskningsministeren kan give regler om, hvilke uddannelser der er omfattet  

 af bestemmelsen, og det parallelle forslag i den under nr. 3 foreslåede § 3,  

 stk. 1, skal give undervisnings- og forskningsministeren mulighed for at  

 undgå konsekvenser af anvendelsen af Dansk Uddannelses-Nomenklatur, der i  

 uddannelsesstøttemæssig henseende er uhensigtsmæssig.
 Forslaget, om at undervisnings- og forskningsministeren kan fastsætte  

 regler om, hvad der betragtes som en fuld ungdomsuddannelse, åbner mulighed  

 for, at undervisnings- og forskningsministeren i støttemæssig henseende kan  

 fastsætte, hvornår en række enkeltfag samlet kan betragtes som en fuld  

 ungdomsuddannelse, og kan bestemme, at kortere afsluttede ungdomsuddannelser  

 kan suppleres med yderligere ungdomsuddannelse, før der er tale om en fuld  

 ungdomsuddannelse i støttemæssig henseende.
Til nr. 3 Bestemmelserne om beregning af støttetiden, dvs. om klippekortsystemet, i  

 den foreslåede § 3 omfatter erhvervsrettet uddannelse, dvs. videregående  

 uddannelse og erhvervsrettet ungdomsuddannelse for uddannelsessøgende, der  

 allerede har gennemført een ungdomsuddannelse.
Det foreslås, at undervisnings- og forskningsministeren bemyndiges til at  

 fastsætte regler om, hvilke uddannelser der er omfattet af bestemmelsen.
Der  

 henvises til bemærkningerne til nr. 2.
 De hidtil gældende regler og principper bag klippekortsystemet er i  

 hovedtræk videreført i den foreslåede § 3.
 Som hidtil gives der støtte i en periode, der svarer til den normerede  

 uddannelsestid med fradrag af perioder, hvori der tidligere er modtaget  

 uddannelsesstøtte eller lignende støtte til uddannelse, der er omfattet af  

 bestemmelsen.
 På nogle punkter forslås det imidlertid, at klippekortsystemet ændres.
 Det følger således af den under nr. 20 foreslåede ændring af § 9, stk. 1,  

 at de uddannelsessøgende kan få uddannelsesstøtte uafhængigt af  

 forældreindkomst også som 18-årige (efter udgangen af det kvatal, hvori de  

 fylder 18 år og dermed bliver berettiget til uddannelsesstøtte).
Efter forslagets stk. 2 kan støttetiden forlænges, så uddannelsessøgende,  

 der har gennemført en uddannelse efter lov om erhvervsuddannelser eller  

 hertil svarende elev-/lærlingeuddannelse, kan få gymnasial uddannelse, der er  

 nødvendig for at gennemføre en videregående uddannelse.
Endvidere kan  

 støttetiden forlænges, så gymnasialt uddannede kan få værkstedskurser mv.  

 eller gymnasiefag, som ikke indgår i den pågældende gymnasiale uddannelse,  

 men som er nødvendig for at gennemføre en videregående uddannelse.
 Der kan herved opnås mulighed for, at de omfattede uddannelsessøgende kan  

 få uddannelsesstøtte uafhængigt af bestemmelsen i den foreslåede § 2 a, der  

 kun giver mulighed for uddannelsesstøtte til den første ungdomsuddannelse.  

 Der er tænkt på uddannelsessøgende, der f.eks. ønsker en uddannelse som  

 teknikumingeniør og skal gennemføre værkstedskursus, og uddannelsessøgende,  

 der har valgt en gymnasial uddannelse, der ikke giver mulighed for at nå et  

 niveau i matematisk-naturvidenskabelige fag, der er tilstrækkeligt til at  

 gennemføre civilingeniøruddannelsen, selv om forsinkelsesklippene, jf. stk.  

 5, udnyttes fuldt ud.
 Undervisnings- og forskningsministeren kan fastsætte regler for  

 forlængelse af støttetiden og kan herunder fastsætte særlige regler for,  

 hvordan støtte, der er forbrugt til de nævnte formål, medregnes i  

 klippekortsystemet.
 Endelig forslås en ændring af de gældende bestemmelser i § 3, stk. 3-6, om  

 de yderligere 12 klip til forsinkelse (populært kaldet fjumreklip) ved  

 studieskift og omprøver.
I forslagets stk. 4-6 opdeles det samlede antal forsinkelsesklip i 2 gange  

 6 måneder.
De 6 måneder vedrører efter stk. 4 og 5 studieskift og gymnasial  

 supplering.
De andre 6 måneder vedrører efter stk. 6 forsinkelse som følge af  

 ikke-beståede prøver og lign.
 Det er fortsat en betingelse for at få yderligere støtte i forbindelse med  

 studieskift efter stk. 4, at uddannelsen afbrydes inden for de første 12  

 måneder, men det kræves ikke som i den gældende § 3, stk. 4, at der er tale  

 om den første afbrudte uddannelse.
 Forslagets stk. 5 om, at gymnasial supplering medregnes i klippekortet i  

 forbindelse med videregående uddannelse, er ny.
 Efter de gældende bestemmelser ydes støtte til sådan supplering efter  

 bestemmelserne om støtte til ungdomsuddannelser inden for ordningen om  

 yderligere 12 klip til studieskift og til forsinkelse som følge af, at prøver  

 ikke er bestået.
Det foreslåede stk. 5 indebærer, at der som hovedregel højst gives støtte  

 til suppleringskurser i 6 måneder, jf. dog bestemmelsen i stk. 2 om, at der  

 kan gives et tillæg til støttetiden, hvis den gymnasiale uddannelse ikke  

 giver mulighed for at gennemføre den videregående uddannelse.
Det er en  

 forudsætning, at den uddannelsessøgende ikke har udnyttet støttemuligheden i  

 forbindelse med studieskift, jf. ovenfor.
Er dette tilfældet, bortfalder  

 muligheden for at få støtte til kurserne.
En uddannelsessøgende, der har  

 udnyttet støttemuligheden til gymnasial supplering fuldt ud, kan tilsvarende  

 ikke få yderligere støtte i forbindelse med senere studieskift.
Med bestemmelsen i stk. 6 bevares muligheden for at forlænge støttetiden  

 som følge af forsinkelse i forbindelse med ikke-beståede prøver og lign., men  

 den mulige støttetidsforlængelse begrænses, og der sættes en tidsmæssig  

 grænse for udnyttelsen af de ekstra klip.
Støttetiden kan således højst  

 forlænges med 6 måneder og kun til forsinkelse senest inden for det første  

 uddannelsesår.
I de gældende bestemmelser er mulighederne for at give yderligere støtte  

 bundet til, at prøver er »ikke bestået«.
Denne binding er opgivet i  

 forslaget.
Det er således hensigten i vidt omfang at overlade afgørelsen af,  

 om støttetiden skal forlænges, til uddannelsesinstitutionerne, sådan at  

 institutionerne inden for regler, der fastsættes af undervisnings- og  

 forskningsministeren, skal vurdere, hvilke former for forsinkelse der bør  

 udløse ekstra støttetid, og da hvor meget ekstra støtte, der bør gives.
 Efter gennemførelsen af det 1. uddannelsesår gives der ikke ekstra støtte  

 efter stk. 5, men institutionerne skal vurdere, om en forsinkelse af  

 uddannelsen er så væsentlig, at uddannelsesstøtten midlertidigt må standses,  

 indtil forsinkelsen er indhentet.
Til nr. 4 Med bestemmelsen tydeliggøres den udvidede adgang til fravalg af månedlig  

 støtte, som fulgte af de ændringer af lov om statens uddannelsesstøtte, som  

 blev gennemført ved lov nr. 859 af 20. december 1989 med virkning fra 1.  

 januar 1991. Den enkelte støttemodtager får fra denne dato et større  

 selvstændigt ansvar for at regulere sine støtteudbetalinger såvel efter  

 løbende egenindkomst som efter status i øvrigt (ude-/hjemmeboende og  

 studieaktivitet) sammenholdt med det for støtteåret sammenlagte fribeløb.
I medfør af reglen i § 8 a, stk. 2, nr. 1, bevirker den foreslåede  

 ændring, at enhver fravalgt månedlig støtte nu automatisk giver en forhøjelse  

 med 6.000 kr. af det normale månedlige fribeløb på 3.000 kr., dvs. til et  

 månedligt fribeløb på 9.000 kr.
Hidtil har det kun været muligt at fravælge 4  

 måneder med forhøjet fribeløb ved de videregående uddannelser.
 Fravalg af støtte efter den foreslåede § 2 a (nr. 2), dvs. uden for  

 klippekortet, kan ikke senere anvendes til at forlænge støttetiden for  

 uddannelser, hvortil støtte oppebæres i medfør af den foreslåede ny-affattede  

 § 3 (nr. 3), dvs. inden for klippekortet.
 At begrænsningen på 4 måneder med forhøjet fribeløb ved opsparing af  

 månedlig støtte hermed fjernes, vil betyde en meget stor forklaringsmæssig  

 lettelse i forhold til de uddannelsessøgende under klippekortet og en  

 beregningsmæssig lettelse for dem, når de skal tage stilling til, hvor mange  

 månedlige støttebeløb de bør fravælge under hensyn til deres egenindkomst.
 Ændringen vil endvidere være en administrativ forenkling og vil derudover  

 styrke opsparingsincitamentet og dermed kunne give udgiftsreduktion på  

 kortere sigt.
Opsparet månedlig støtte skal være brugt inden for den normerede  

 uddannelsestid med tillæg af 24 måneder, ellers bortfalder den.
Det begrænser  

 risikoen for forlængede studietider som følge af liberaliseringen, dog ikke  

 for uddannelsessøgende, som har påbegyndt den igangværende uddannelse før den  

 1. august 1990, idet disse ikke er omfattet af begrænsningen i tiden for  

 støtteudbetaling.
Til nr. 5 Adgangen til at få opsparet støtte udbetalt som støtte med dobbelt sats  

 (dobbeltklip) udvides fra kun at omfatte studerende på kandidatuddannelser  

 til at omfatte alle uddannelsessøgende i erhvervsrettede uddannelser, hvortil  

 oppebæres støtte i medfør af den foreslåede ny-affattede § 3 (nr. 3), dvs.  

 inden for klippekortet. Ændringen vil betyde en forklaringsmæssig lettelse i  

 forbindelse med opsparingsordningen og ligestiller studerende på uddannelser  

 af forskellig varighed.
Støtte med dobbelt sats kan fortsat kun opnås i det  

 afsluttende uddannelsesår, og evt. uforbrugte forsinkelsesklip kan ikke  

 anvendes til at få udbetalt dobbeltklip.
Denne liberalisering må forventes at  

 medføre forøgede udgifter på lidt længere sigt, som på kortere sigt modsvares  

 af den udgiftsreduktion, som er anført i bemærkningerne til nr. 4.
Til nr. 6 Bestemmelsen om stipendium til hjælp til dækning af en undervisningsafgift  

 svarende til 85 pct. af den faktiske undervisningsafgift, dog højst 1.200 kr.  

 pr. støttemåned, forslås ophævet.
Dette vil indebære en besparelse og en stor  

 administrativ lettelse.
I dag har uddannelsessøgende ved private gymnasier og  

 studenterkurser samt visse andre private uddannelsesinstitutioner mulighed  

 for at få dette stipendium.
Endvidere har uddannelsessøgende ved en række  

 uddannelser og studier i udlandet denne mulighed.
Uddannelsessøgende, som er  

 begyndt på deres igangværende uddannelse inden 1. april 1991, omfattes ikke  

 af ændringen, jf. bemærkningerne til § 2. Der henvises i øvrigt til de  

 almindelige bemærkninger.
Til nr. 9 Bestemmelsen er overflødig efter den foreslåede ændrede affattelse af  

 lovens § 3, jf. bemærkninger til nr. 3.
Til nr. 10 Konsekvensændring af nr. 13.
Til nr. 11 og 12 Der henvises til de almindelige bemærkninger.
 Det foreslås, at reglerne om støtte til uddannelsessøgende, der er danske  

 statsborgere, til uddannelser i udlandet optages i en selvstændig  

 bestemmelse.
 Den hidtidige bemyndigelse for undervisnings- og forskningsministeren til  

 at fastsætte regler for godkendelsen foreslås videreført.
Det foreslås endvidere, at ministeren bemyndiges til at fastsætte særlige  

 regler om støtten, herunder støttetiden.
Det er af kontrolmæssige grunde  

 ønskeligt, at der normalt kun ydes støtte til uddannelser i udlandet inden  

 for klippekortet.
I det omfang, gymnasiale uddannelser helt eller delvis  

 godkendes som støtteberettigende i udlandet, skal de dog holdes uden for  

 klippekortet og være omfattet af den foreslåede § 2 a (nr. 2), det vil sige  

 være den første gymnasiale uddannelse.
Endvidere er det tanken, at der skal  

 gives støtte til godkendte uddannelser i Norden efter samme principper som  

 til uddannelser i Danmark.
Til nr. 13 Efter gældende bestemmelse indgår der i egenindkomsten 75 pct. af den del  

 af støtteansøgerens skattepligtige formue, som overstiger 100.000 kr. pr. 31.  

 december i støtteåret med fradrag af beløb opsparet i henhold til lov om  

 uddannelsesopsparing.
 Denne formuegrænse er helt uden betydning for den studiemæssige adfærd, og  

 den er af yderst marginal betydning for støtteudgifterne.
Den kan derimod have en negativ betydning for opsparing før uddannelsen.  

 Reelt er der ikke nogen »ægte« kontrol af formueopgørelsen, da  

 skattemyndighederne ikke kan påregnes at anvende store ressourcer på kontrol  

 af formuer, som ligger langt under den skattepligtige grænse.
Grænsen kan  

 virke tilfældig i forhold til uddannelsessøgende, som ejer egen bolig, eller  

 som har sparet op til at kunne etablere selvstændig virksomhed efter  

 uddannelsens afslutning, f.eks. elever i landmandsuddannelserne.
I stedet for at hæve grænsen, hvorved den marginale støttebegrænsende  

 betydning forsvinder, forslås formuegrænsen helt fjernet som led i  

 regelforenklingen.
Herved fjernes dog et af trangskriterierne i loven.  

 Formueindtægter, herunder værdi af bolig i egen ejendom, medregnes fortsat i  

 egenindkomsten, som er enhver positiv indkomst, der henføres til eller indgår  

 i den personlige indkomst og kapitalindkomsten.
Til nr. 14 For at en uddannelsessøgende kan få maksimalt stipendium og studielån, må  

 egenindkomsten i støtteåret ikke overstige et samlet beløb (fribeløbet), som  

 svarer til 3.000 kr. pr. måned.
Dette månedlige fribeløb forhøjes i visse  

 nærmere opregnede situationer.
 Et sammenlagt fribeløb for hele støtteåret er nødvendigt for at kunne  

 gennemføre en automatisk indkomstkontrol med dataoplysninger fra  

 skattemyndighedernes registre.
Et fribeløb på 15.000 kr. for hver måned før og efter uddannelsen har  

 imidlertid givet anledning til kritik, fordi det ligger under visse  

 nyuddannede akademikeres, især lægers og civilingeniørers, aflønning.
Da  

 fribeløbgrænsen rammer kandidater fra sommer- og vintereksamen forskelligt,  

 kritiseres ordningen som værende uretfærdig.
Tillægget til det normale  

 fribeløb på 3.000 kr. foreslås derfor forhøjet til 15.000 kr. pr. måned.
Til nr. 15 Fastsættelsen af et månedligt fribeløb på 3.000 kr. uden mulighed for  

 forhøjelse for de (18-årige) uddannelsessøgende, hvis støtte er afhængig af  

 forældrenes økonomiske forhold, har vist sig uhensigtsmæssig, da aflønningen  

 i praktikperioder i løbet af uddannelsen for visse uddannelsessøgende er på  

 mellem 6.000 kr. og 9.000 kr. pr. måned.
Bestemmelsen foreslås derfor  

 ophævet.
Det månedlige fribeløb for alle støttemodtagere i  

 ikke-støtteberettigende praktik er herefter 9.000 kr.
 Af forenklings- og liberaliseringsgrunde foreslås bestemmelsen om, at der  

 intet fribeløb fastsættes for måneder med støtte med dobbelt sats, ophævet.
Til nr. 16 Konsekvensændringer af nr. 15 Til nr. 17 Konsekvensændring af nr. 15 og nr. 13. Endvidere præciseres med den  

 foreslåede bestemmelse, at fribeløbet ikke kan forhøjes, hvis den  

 uddannelsessøgende modtager ikke-skattefrie legater, stipendier, herunder  

 skolarstipendier, eller lignende, som er ydet af offentlige midler med  

 uddannelsesformål for øje.
Den uddannelsessøgendes mulighed for at have  

 f.eks. lønindkomst ud over legatet eller skolarstipendiet begrænses følgelig  

 tilsvarende.
Til nr. 18 Konsekvensændring af nr. 15.
Til nr. 19 Konsekvensændring af nr. 6.
Til nr. 20 Forældreindkomstafhængigheden foreslås ophævet for uddannelsesøgende, der  

 indplaceres i det under nr. 3 foreslåede nye klippekortsystem.
Dette vil  

 betyde en ganske væsentlig forenkling af støtteadministrationen, og det vil  

 skabe større lighed for uddannelsessøgende inden for samme uddannelse.
Kvartalsreglen for 19-årsgrænsen for støttemodtagere, der herefter er  

 afhængige af forældreindkomsten, foreslås erstattet af en fast aldersgrænse  

 på 19 år og 3 måneder.
Denne ændring vil foruden en besparelse give en mere  

 forståelig og rimelig regel, da forskelsbehandling med hensyn til  

 støttetildeling (fra 0 til 2 måneders støtte) afhængig af fødselsdato  

 ophører.
Kvartalsprincippet i forbindelse med alderskriteriet for at få  

 uddannelsesstøtte, jf. lovens § 7, stk. 2, (støtte fra udgangen af det  

 kvartal, hvori den uddannelsessøgende fylder 18 år) opretholdes.
Dette  

 harmonerer med, at ydelser efter Socialministeriets lov om børnetilskud først  

 bortfalder med udgangen af det kvartal, hvori den unge er fyldt 18 år.
Til nr. 21 og 22 Konsekvensændringer.
Til nr. 23 På baggrund af liberaliseringen af bestemmelserne om fravalg af støtte, så  

 et hvert fravalg altid giver et forhøjet fribeløb, jf. bemærkninger til nr.  

 4, præciseres det med den foreslåede bestemmelse, at retten til udbetalte  

 månedlige støttebeløb (klip) altid fortabes, selv om støtten (såvel  

 stipendium som studielån) frivilligt tilbagebetales helt eller delvis, uanset  

 tidspunktet for tilbagebetalingen, samt hvis støtten helt eller delvis søges  

 tilbage i forbindelse med den endelige støttetildeling efter støtteårets  

 udløb.
Til nr. 24 Af ordensmæssige grunde foreslås bestemmelsen ophævet for at modvirke  

 gentagelse, jf. lovens § 13, stk. 3, 2. pkt.
Til nr. 25 og 26 Lovens forrentningsbestemmelse for så vidt angår studielån blev ændret ved  

 lov nr. 859 af 20. december 1989 med virkning for lån optaget 1. januar 1991  

 og senere, så gælden efter uddannelsestidens ophør forrentes med en årlig  

 rente svarende til den til enhver tid fastsatte officielle diskonto med et  

 procenttilæg, som fastsættes på finansloven for det pågældende år.
Baggrunden  

 for ændringen var, at Nationalbanken var gået over til at anvende andre  

 pengepolitiske midler end diskontoen, som havde været uændret (7 pct.) siden  

 1983. Der var risiko for, at vilkårene for studielån herefter ville blive så  

 favorable, at brug af lånesystemet til ikke-uddannelsesmæssige formål blev  

 almindeligt.
 Siden denne lovændring har Nationalbanken imidlertid hævet diskontoen med  

 henblik på at bringe den op på markedsniveau.
Af forenklingsmæssige grunde og for at spare administration i mange år  

 fremover af en formel, men ikke reel ny type lån, foreslås den nye  

 forrentningsbestemmelse ophævet, før den når at få virkning.
Den foreslås  

 erstattet af den hidtil gældende, hvorefter gæld i henhold til studielån  

 efter uddannelsestidens ophør årligt forrentes med 1 pct. over den til enhver  

 tid fastsatte officielle diskonto.
Gennemføres denne ændring ikke med  

 virkning fra 1. januar 1991, vil det medføre, at et meget stort antal  

 låntagere i 1990'erne og langt ind i næste århundrede sideløbende - og  

 tilsyneladende nu uden skellig grund - skal tilbagebetale typisk 3 adskilte  

 lån: statslån (låntype 4) og studielån (låntype 5 og låntype 6). Mange skal  

 derudover tilbagebetale et statsgaranteret studielån i et pengeinstitut.
Også med en diskonto på 10 pct. vil studielån være væsentligt mere  

 favorable end de statsgaranterede banklån, der for øjeblikket forrentes med  

 ca. 14,5 pct. årligt.
Hertil kommer studielånenes lave faste forrentning på 4  

 pct. årligt i studietiden.
Til nr. 27 og 28 Efter den foreslåede § 2 a (nr. 2) kan uddannelsessøgende uden begrænsning  

 få uddannelsesstøtte til den første ungdomsuddannelse.
Det vil derfor påhvile  

 den uddannelsessøgende i ansøgningen om støtte under sædvanligt strafansvar  

 at afgive erklæring om, hvorvidt vedkommende har afsluttet en  

 ungdomsuddannelse, som er omfatttet af den foreslåede § 2 a.
Det foreslås at  

 tilvejebringe hjemmel for Styrelsen for Statens Uddannelsesstøtte til hos  

 statslige, kommunale og amtskommunale myndigheder samt private  

 uddannelsesinstitutioner at indhente oplysninger til brug ved afgørelser om  

 støtteberettigelse efter § 2 a.
Undervisnings- og forskningsministerens  

 bemyndigelse til at fastsætte regler foreslås udvidet i konsekvens heraf.  

 Styrelsen får med den foreslåede bestemmelse mulighed for at kontrollere,  

 eventuelt stikprøvevis, de afgivne oplysninger ved at sammenholde med  

 personnummerbaserede dataoplysninger i registre over gennemførte uddannelser.
Til nr. 29 I forbindelse med det forventede øgede antal sager om støtte til  

 uddannelser i udlandet tænkes iværksat en udvidet information om disse  

 uddannelser.
Det er tanken, at Styrelsen for Statens Uddannelsesstøtte gennem  

 internationalt samarbejde skal indhente oplysninger om de aktuelle  

 uddannelser.
Styrelsen skal på baggrund af disse oplysninger (som hidtil i  

 samarbejde med de danske uddannelseinstitutioner) vurdere, om uddannelserne  

 giver erhvervskompetence i Danmark og i øvrigt ville kunne give mulighed for  

 støtte i Danmark.
Denne sagkyndige, skønsmæssige vurdering, der således bygger på en række  

 faktiske oplysninger, er ikke egnet til at være genstand for klageadgang.
Det  

 foreslås derfor, at ministeren kan fastsætte regler om, at det overlades til  

 styrelsen at træffe den endelige administrative afgørelse af spørgsmålet, og  

 om en uddannelse i udlandet skal give mulighed for uddannelsesstøtte.
Herved  

 afskæres den hidtidige uformaliserede adgang til klage til ministeriet over  

 styrelsens afgørelser om dette spørgsmål.
Der ændres ikke herved i den  

 lovhjemlede klageadgang til Ankenævnet for Uddannelsesstøtten over styrelsens  

 afgørelser om grundlaget for tildeling og beregning af støtten til en  

 uddannelsessøgende.
Til § 2 Det vil først være praktisk muligt at lade det i § 1, nr. 2 og 3,  

 foreslåede nye støttetildelingsprincip få virkning for alle støttemodtagere  

 fra den 1. januar 1992. Ansøgninger om uddannelsesstøtte fra  

 uddannelsessøgende, som begynder en uddannelse i perioden fra den 1. august  

 til den 31. december 1991, vil dog blive behandlet og afgørelse om  

 støttetildeling truffet efter de foreslåede nye bestemmelser, jf. nedenfor.
 De foreslåede nye bestemmelser om støtte til uddannelser i udlandet  

 foreslås at få virkning fra den 1. august 1991.
 Det er hensigten, at lade de hidtil gældende bestemmelser for  

 uddannelsesstøtten med de nævnte modifikationer finde anvendelse i nødvendigt  

 omfang for støttetildelingen i støtteåret 1991.
Uddannelsessøgende, som før den 1. april 1991 er begyndt på en uddannelse,  

 hvortil de efter den hidtil gældende bestemmelse kunne få stipendium til  

 hjælp til dækning af undervisningsafgift, kan dog indtil uddannelsens  

 afslutning eller afbrydelse fortsat få stipendium som hjælp til dækning af en  

 undervisningsafgift.
Der gives kun hjælp til dækning af undervisningsafgiften  

 ved selve den igangværende uddannelse.
Hvis den uddannelsessøgende den 1.  

 april 1991 eller senere f.eks. vælger at erstatte en del af en gratis  

 uddannelse i Danmark med meritgivende studier i udlandet, kan der ikke fås  

 stipendium til hjælp til dækning af undervisningsafgiften ved studierne i  

 udlandet.
Et væsentligt komplicerende element i det nuværende støttesystem er de  

 mange overgangsregler, der efter de gældende bestemmelser vil kunne fortsætte  

 ind i næste århundrede.
Udover den administrative komplikation belaster de  

 mange overgangsregler vejledningen af de studerende, og ansøgningsmaterialet  

 bliver meget omfattende.
 Det er derfor et væsentligt element i lovforslaget at få afsluttet gamle  

 overgangsregler for nye indplaceringer i klippekortet, og at undgå nye  

 overgangsregler, der har virkning i 1992 og videre frem.
Det foreslås, at indplaceringen i klippekortsystemet efter de særlige  

 overgangsordninger for uddannelsessøgende, som er begyndt en videregående  

 uddannelse før klippekortet trådte i kraft, dvs. før 1. august 1989, ophører  

 den 1. oktober 1991. De fleste af disse uddannelsessøgende vil allerede være  

 indplaceret i klippekortet, hvis uddannelsesstøtte overhovedet er en mulighed  

 for dem.
De vil endvidere efter forslaget fortsat kunne lade sig indplacere  

 inden den 1. oktober 1991; men hvis indplacering ikke er foretaget inden  

 dette tidspunkt, ophører muligheden for støtte til den uddannelse, de før den  

 1. august 1991 startede på.
Indplacering kan foretages, selv om de  

 uddannelsessøgende ikke aktuelt ønsker støtte.
Støtten kan så blot fravælges  

 og på den måde opspares til senere brug.
For studerende, som ikke har  

 mulighed for at lade sig indplacere, f.eks. fordi de modtager offentlig  

 støtte, der udelukker uddannelsesstøtte, vil der dog blive fastsat  

 overgangsregler.
 Hvis studerende, som hidtil ikke har været indplaceret i  

 klippekortsystemet, selv om de har været indskrevet ved en videregående  

 uddannelse, skifter til en ny uddannelse efter 1. august 1991, vil der ved  

 indplaceringen i støttesystemet blive set bort fra tidligere støtteforbrug.  

 Begrundelsen er, at dette støtteforbrug ikke er registreret i støttesystemet.
Uddannelsessøgende, som begynder en uddannelse efter 1. august 1991,  

 følger alle de nye klippekortregler.
For at undgå nye overgangsordninger for  

 uddannelsessøgende, der er startet på deres uddannelse før dette tidspunkt og  

 er eller bliver indplaceret i klippekortet, foreslås en særlig overflytning.  

 Med virkning fra 1. januar 1992 overflyttes disse støttemodtagere til det nye  

 klippekortsystem efter nærmere regler, som undervisnings~ og  

 forskningsministeren fastsætter.
 Hovedprincipperne i sådanne regler for konvertering til det nye klippekort  

 vil blive følgende:
 1) Uddannelsessøgende i ungdomsuddannelser:
Der ses bort fra tidligere støtteforbrug for uddannelsessøgende, der  

 tidligere har afbrudt en ungdomsuddannelse eller som er igang med en sådan  

 uddannelse.
Uddannelsessøgende, som er i gang med en erhvervsrettet  

 ungdomsuddannelse, der efter den under § 1, nr. 2, foreslåede § 3 fremover  

 vil være omfattet af det begrænsede støttesystem, vil få støtte efter dette  

 system.
Overgangen for uddannelsessøgende i ungdomsuddannelser vil hermed som  

 hovedregel give uddannelsessøgende udvidede støttemuligheder.
 2) Uddannelsessøgende i videregående uddannelser:
a.
Uddannelsessøgende, der er begyndt en uddannelse før den 15. marts  

 1988:
Den resterende støttemulighed (antal klip) overføres til det nye  

 klippekort uden ændringer.
Som anført ovenfor skal de uddannelsessøgende lade  

 sig indplacere i støttesystemet inden den 1. oktober 1991, hvis de fortsat  

 skal have mulighed for støtte til den igangværende uddannelse.
Overgangen for  

 denne gruppe giver altså uændrede støttemuligheder, og de vil som hidtil ikke  

 have mulighed for forsinkelsesklip.
b.
Uddannelsessøgende, der er begyndt en uddannelse efter den 15. marts  

 1988:
Den resterende støttemulighed (antal klip) overføres til det nye  

 klippekort uden ændringer.
Der tildeles endvidere som udgangspunkt 2 x 6 klip  

 (6 klip til forsinkelse som følge af studieskift og gymnasial supplering, og  

 6 klip til forsinkelse som følge af ikke-beståede prøver og lignende). Fra  

 antallet af klip fratrækkes herefter op til 6 klip, som måtte være forbrugt i  

 forbindelse med en ikke-bestået prøve, samt op til 6 klip, som måtte være  

 forbrugt til gymnasial supplering og studieskift.
Er der brugt flere klip til  

 de nævnte formål, ses der bort fra dette forbrug.
Som anført ovenfor skal de  

 studerende lade sig indplacere i støttesystemet inden den 1. oktober 1991,  

 hvis de fortsat skal have mulighed for støtte til den pågældende uddannelse.  

 Overgangsreglerne vil for denne gruppe hermed tage hensyn til deres hidtidige  

 forbrug af forsinkelsesklip efter de nuværende regler, men de begrænses på  

 samme måde som nye studerende ved senere forsinkelser.
Der vil med de ovennævnte regler og principper blive gennemført en meget  

 væsentlig forenkling af støttesystemet, hvor der i videst muligt omfang  

 bliver taget hensyn til uddannelsessøgende i overgangsbestemmelserne, så de  

 ikke kommer »i klemme«.
Konsekvenserne bliver kun støttebegrænsende  

 i forhold til nuværende regler for uddannelsessøgende, der er startet efter  

 den 15. marts 1988, og som ikke hidtil er blevet forsinkede.
Modsat vil mange  

 studerende først og fremmest i ungdomsuddannelserne blive bedre stillet end  

 efter de gældende regler.
Også studerende i videregående uddannelser, der  

 ikke i perioden efter 1. august 1989 har modtaget støtte, vil blive bedre  

 stillet end hidtil, hvis de starter en ny uddannelse efter 1. august 1991.
Uddannelsessøgende, som før den 15. marts 1988 har påbegyndt en  

 videregående uddannelse, er i det hidtil gældende klippekortsystem blevet  

 indplaceret med en støttetid svarende til den for den igangværende uddannelse  

 sædvanlige studietid med tillæg af 1 år og med fradrag af  

 indskrivningsperioder ved den igangværende uddannelse og ved tidligere  

 afsluttede eller afbrudte støtteberettigende videregående uddannelser, uanset  

 om de har modtaget uddannelsesstøtte, uddannelsesydelse eller fast  

 revalideringsydelse.
Hvis denne kategori uddannelsessøgende ikke er eller  

 bliver indplaceret i det hidtil gældende klippekortsystem inden den 1.  

 oktober 1991, og uddannelsen er begyndt før den 1. august 1991, er retten til  

 uddannelsesstøtte til den igangværende uddannelse fortabt.
Begynder denne  

 gruppe uddannelsessøgende en ny uddannelse den 1. august 1991 eller senere,  

 sker indplacering i det i § 1, nr. 3, foreslåede nye klippekortsystem.
Disse  

 uddannelsessøgende vil følgelig ikke længere have behov for at benytte den  

 indtil 31. juli 1993 gældende overgangsregel om, at der i indtil 2 år kan  

 ydes statsgaranti for lån i pengeinstitutter på indtil 47.400 kr. årligt,  

 hvis støttebetingelserne i § 7 i lov om statens uddannelsesstøtte er opfyldt,  

 og den tid, hvori de kan få stipendium, er overskredet.
 Af forenklingsmæssige grunde foreslås den indtil 31. juli 1993 gældende  

 overgangsregel om forhøjet studielån til udeboende uddannelsessøgende, som er  

 fyldt 22 år før den 15. marts 1988, og som før dette tidspunkt har påbegyndt  

 en videregående uddannelse, ikke videreført for uddannelsessøgende, som ikke  

 er eller bliver indplaceret i det hidtil gældende klippekortsystem inden den  

 1. oktober 1991.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I lov om statens uddannelsesstøtte, jf. lovbekendtgørelse nr. 486 af 25.  

 juni 1990, foretages følgende ændringer:
 1. I § 2, 2. pkt., udgår: »§ 5«, og i § 6,  

 stk. 1, 1. pkt., udgår: »5,».
 § 2. Støtten ydes som et beløb pr. kalendermåned (støttemåned)  

 inden for perioden 1. januar til 31. december (støtteåret). Det månedlige  

 beløb kan, jf. dog § 3 a, stk. 2, § 5 og § 9, stk. 4, højst udgøre:
§ 6. De beløb, der er nævnt i §§ 2, 5, 8, 8 a og 9, forhøjes den  

 1. januar 1991 med 3,47 pct.
De regulerede beløb forhøjes derefter med  

 yderligere 1. pct.
 2. Efter § 2 indsættes:
»§ 2 a.
Uddannelsessøgende kan få uddannelsesstøtte til  

 undervisning på folkeskoleniveau og til den første ungdomsuddannelse.  

 Undervisnings- og forskningsministeren kan fastsætte regler om, hvilke  

 uddannelser der er omfattet af bestemmelsen, og om, hvad der betragtes som en  

 fuld ungdomsuddannelse.«.
 3. § 3 affattes således:
 »§ 3. Uddannelsessøgende kan få uddannelsesstøtte til  

 erhvervsrettede uddannelser efter et begrænset støttesystem (klippekortet). I  

 det begrænsede støttesystem kan uddannelsessøgende få uddannelsesstøtte for  

 en periode, der svarer til den normerede uddannelsestid (støttetiden) med de  

 reguleringer, der følger af stk. 2-7. Undervisnings- og forskningsministeren  

 kan fastsætte regler om, hvilke uddannelser der er omfattet af bestemmelsen.
Stk. 2. Støttetiden kan forlænges, så uddannelsessøgende, som har  

 gennemført 1) en uddannelse efter lov om erhvervsuddannelser eller en hertil svarende  

 elev-/lærlingeuddannelse, kan få en gymnasial uddannelse, der er nødvendig  

 for at gennemføre en videregående uddannelse, 2) en gymnasial uddannelse, uden muligheder for tilvalg, der er nødvendige  

 for at gennemføre en videregående uddannelse, kan få yderligere nødvendig  

 uddannelsessupplering, eller 3) en gymnasial uddannelse, kan få et værkstedskursus eller en tilsvarende  

 uddannelse, der er nødvendig for at gennemføre en videregående uddannelse.
Stk. 3. Fra støttetiden trækkes perioder, hvori den  

 uddannelsessøgende har modtaget 1) uddannelsesstøtte til tidligere afsluttede eller afbrudte uddannelser,  

 som ikke er omfattet af § 2 a, eller 2) uddannelsesydelse i medfør af lov om arbejdstilbud til ledige eller  

 fast revalideringsydelse i medfør af lov om social bistand til den  

 igangværende uddannelse eller til tidligere afsluttede eller afbrudte  

 støtteberettigende uddannelser, som ikke er omfattet af § 2 a.
 Stk. 4. Fra støttetiden trækkes dog ikke perioder på indtil 6  

 måneder, hvori den uddannelsessøgende har modtaget uddannelsesstøtte,  

 uddannelsesydelse eller fast revalideringsydelse til en tidligere afbrudt  

 uddannelse, hvis uddannelsen er afbrudt inden for de første 12 måneder efter  

 uddannelsens start.
Stk. 5. Inden for den periode på 6 måneder, som er nævnt i stk. 4,  

 kan der gives støtte til suppleringskurser i forbindelse med optagelsen på  

 videregående uddannelser.
Der kan kun gives støtte til sådanne  

 suppleringskurser efter denne bestemmelse.
 Stk. 6. Støttetiden kan forlænges med indtil 6 måneder, hvis den  

 uddannelsessøgende ikke har bestået en prøve eller på lignende måde forsinkes  

 i uddannelsen senest inden for uddannelsens første 12 måneder.
Stk. 7. Undervisnings- og forskningsministeren kan fastsætte  

 regler om 1) forlængelse af støttetiden efter stk. 2, herunder særlige regler om,  

 hvordan støttetid, der er brugt til den i stk. 2 nævnte uddannelse,  

 medregnes, 2) forlængelse af støttetiden efter stk. 6 og 3) om støttetiden for uddannelser, hvori der indgår deluddannelser.«.
 § 3. Uddannelsessøgende kan få uddannelsesstøtte for en periode  

 svarende til den normerede uddannelsestid, jf. dog § 9, stk. 5.
Stk. 2. Ved opgørelsen af støttetiden for en igangværende  

 uddannelse medregnes perioder, hvori der er oppebåret støtte til tidligere  

 afsluttede eller afbrudte støtteberettigende uddannelser.
Endvidere medregnes  

 perioder, hvori der er modtaget uddannelsesydelse i medfør af lov om  

 arbejdstilbud til ledige, og perioder, hvor der er modtaget fast  

 revalideringsydelse efter lov om social bistand til den igangværende  

 uddannelse eller tidligere afsluttede eller afbrudte støtteberettigende  

 uddannelser.
Ved opgørelsen af støttetiden medregnes dog ikke støttetid, der  

 er brugt til undervisning på folkeskoleniveau.
Er den igangværende uddannelse  

 en videregående uddannelse, medregnes kun perioder, hvori der er oppebåret  

 stipendium eller uddannelsesydelse til tidligere afsluttede eller afbrudte  

 videregående uddannelser.
 Stk. 3. For uddannelsessøgende, som er afskåret fra at oppebære  

 stipendium i medfør af reglerne i § 9, men som oppebærer lån i henhold til §  

 2, medregnes de pågældende perioder i støttetiden i henhold til stk. 2, jf.  

 dog § 9, stk. 5.
Stk. 4. Ved opgørelse af støttetiden medregnes ikke støttetid til  

 en uddannelse, der er afbrudt inden for de første 12 måneder.
Der kan kun ses  

 bort fra støttetid ved den første afbrudte uddannelse.
 Stk. 5. Ved opgørelse af støttetiden medregnes ikke støttetid, der  

 er brugt til en prøve, som den uddannelsessøgende ikke har bestået.
Stk. 6. Der kan efter stk. 4 og 5 i alt ses bort fra højst 12  

 støttemåneder for en uddannelsessøgende.
Heri indgår forbrugt støttetid, som  

 efter § 9, stk. 5, ikke medregnes.
Undervisnings~ og forskningsministeren kan  

 fastsætte regler om medregning af forbrugt støttetid til adgangsgivende  

 suppleringskurser i de 12 støttemåneder.
 Stk. 7. Undervisnings- og forskningsministeren kan fastsætte  

 regler om støttetiden for uddannelser, hvor der indgår deluddannelser.
 4. § 3a, stk. 1, 1. pkt., affattes således:
 »Uddannelsessøgende kan fravælge støtte for en eller flere måneder i  

 hvert støtteår.«.
§ 3 a.
Uddannelsessøgende i en videregående uddannelse kan  

 fravælge indtil 4 måneders støtte i hvert støtteår.
Fravalget skal ske med et  

 forudgående varsel, der fastsættes af undervisnings- og forskningsministeren.
 5. § 3 a, stk. 2, 1. pkt., affattes således:
 »Støtte, der fravælges efter stk. 1 i en uddannelse omfattet af § 3,  

 samt uforbrugt støtte i øvrigt i en sådan uddannelse kan udbetales månedsvis  

 sammen med sædvanlig støtte efter § 2 i forbindelse med en erhvervsrettet  

 uddannelses afslutning.«.
 Stk. 2. Støtte, der fravælges efter stk. 1, samt uforbrugt støtte  

 i øvrigt kan ved videregående uddannelser, der er normeret med en studietid  

 på mere end 48 støttemåneder, i forbindelse med uddannelsens afslutning  

 udbetales månedsvis sammen med sædvanlig støtte efter § 2. Der kan pr. måned  

 i alt højst udbetales det dobbelte af de satser, der er fastsat i § 2.  

 Udbetalingen sker inden for de sidste 12 måneder af uddannelsen på grundlag  

 af en erklæring fra uddannelsesinstitutionen om, at den uddannelsessøgende  

 kan afslutte uddannelsen inden for 12 måneder.
 6. § 5 ophæves.
 § 5. Uddannelsessøgende kan ud over stipendium og lån få et  

 stipendium som hjælp til dækning af en undervisningsafgift svarende til 85  

 pct. af den faktiske undervisningsafgift, dog højst 1.200 kr. pr.  

 støttemåned.
 7. I § 5 a, nr. 3, ændres »,» til:  

 »og«.
 8. I § 5 a, nr. 4, ændres », og« til:  

 ».«.
 9. § 5 a, nr. 5, ophæves.
§ 5 a.
Undervisnings- og forskningsministeren kan fastsætte regler  

 om:
1) støtteordningen, herunder om fravalg af støtte og udbetaling af  

 uforbrugt støtte, 2) beregning af støtte for mindre end et støtteår, 3) minimal støttetildeling, 4) betingelserne for, hvornår en uddannelsessøgende betragtes som  

 hjemmeboende og som udeboende, og 5) i hvilket omfang adgangsgivende suppleringskurser til en videregående  

 uddannelse skal medregnes i den normerede studietid for den videregående  

 uddannelse.
 10. I § 6, stk. 1, 1. pkt., udgår: »8,».
§ 6. De beløb, der er nævnt i §§ 2, 5, 8, 8 a og 9, forhøjes den  

 1. januar 1991 med 3,47 pct.
De regulerede beløb forhøjes derefter med  

 yderligere 1 pct.
 11. I § 7, stk. 3, 1. pkt., udgår: »og kan herunder  

 fravige betingelsen om, at uddannelsen skal gennemgås i Danmark«.
Stk. 3. Undervisnings- og forskningsministeren kan fastsætte  

 regler om de i stk. 1 nævnte betingelser og kan herunder fravige betingelsen  

 om, at uddannelsen skal gennemgås i Danmark.
Undervisnings- og  

 forskningsministeren kan fastsætte regler om støtte i praktikperioder, som  

 indgår i den godkendte uddannelse.
 12. Efter § 7 indsættes:
»§ 7 a.
Undervisnings- og forskningsministeren kan bestemme,  

 at Styrelsen for Statens Uddannelsesstøtte efter ansøgning giver  

 uddannelsesstøtte til uddannelsessøgende til uddannelse i udlandet.  

 Uddannelsen godkendes af Styrelsen for Statens Uddannelsesstøtte som  

 støtteberettigende.
Uddannelsesstøtten gives til uddannelsessøgende, der er  

 danske statsborgere eller i henhold til international overenskomst har ret  

 til uddannelsesstøtte på lige fod med danske statsborgere.
De  

 uddannelsessøgende skal i øvrigt opfylde betingelserne i § 7, stk. 1, nr. 2,  

 4 og 5, jf. stk. 2 og 3.
 Stk. 2. Undervisnings- og forskningsministeren kan fastsætte  

 betingelser for godkendelsen.
 Stk. 3. Undervisnings- og forskningsministeren kan fastsætte  

 særlige regler om støtten, herunder om støttetiden.«.
 13. § 8, stk. 2, 2. pkt., ophæves.
Stk. 2. Egenindkomsten er enhver positiv indkomst, der henføres  

 til eller indgår i den personlige indkomst og kapitalindkomsten med fradrag  

 af stipendium efter denne lov samt af renter af beløb opsparet i henhold til  

 lov om uddannelsesopsparing.
I egenindkomsten indgår endvidere 75 pct. af den  

 del af ansøgers skattepligtige formue, der overstiger 100.000 kr. pr. 31.  

 december i støtteåret med fradrag af beløb opsparet i henhold til lov om  

 uddannelsesopsparing.
 14. I § 8 a, stk. 2, nr. 4, ændres »12.000 kr.«  

 til: »15.000 kr.«.
 Stk. 2. Det i stk. 1 nævnte fribeløb forhøjes med:
 1) 6.000 kr. for hver måned i støtteåret, hvori der er fravalgt støtte  

 efter § 3 a, stk. 1.
 2) 6.000 kr. for hver måned i støtteåret, hvori den uddannelsessøgende har  

 været indskrevet ved en støtteberettigende uddannelse, men har haft orlov  

 eller ikke har opfyldt støttebetingelsen i § 7, stk. 1, nr. 4.
 3) 6.000 kr. for hver måned i støtteåret, hvori den uddannelsesøgende har  

 været i ikke-støtteberettigende praktik.
 4) 12.000 kr. for hver måned i støtteåret, hvori den uddannelsessøgende  

 ikke har opfyldt støttebetingelserne i § 7, stk. 1, nr. 1, 3 eller 5, eller  

 hvori støtte ikke udbetales, fordi den uddannelsessøgendes støttemulighed er  

 forbrugt, jf. §§ 3 og 3 b, stk. 1.
 15. § 8 a, stk. 3 og stk. 6, ophæves.
 Stk. 4 og 5 bliver herefter stk. 3 og 4, og stk. 7 bliver stk. 5.
 16. I § 8 a, stk. 4, der bliver stk. 3, ændres  

 »1-3« til: »1-2«.
 17. I § 8 a, stk. 5, der bliver stk. 4, ændres »stk.  

 1-4 og stk. 6« til: »stk. 1-3«, efter »der gives«  

 indsættes: »af private midler«, og », eller i den  

 skattepligtige formue« udgår.
 18. I § 8 a, stk. 7, der bliver stk. 5, ændres »stk.  

 1-6« til: »stk. 1-4«.
 19. I § 8 a, stk. 7, der bliver stk. 5, udgår:  

 »herunder stipendium efter § 5,».
 Stk. 3. Forhøjelse af fribeløbet efter stk. 2 kan først foretages  

 efter udgangen af det kvartal i støtteåret, hvori den uddannelsessøgende  

 fylder 19 år, jf. dog stk. 4 og § 9, stk. 4.
 Stk. 4. Det efter stk. 1-3 beregnede fribeløb forhøjes med 14.100  

 kr. for hvert af den uddannelsesøgendes børn, som er under 18 år.
 Stk. 5. Undervisnings- og forskningsministeren kan fastsætte  

 nærmere regler om tillæg til fribeløbet efter stk. 1-4 og stk. 6 for legater  

 eller lignende, der gives med uddannelsesformål for øje, og for udbetalinger  

 i henhold til lov om arbejdsskadeforsikring og lov om erstatningsansvar, hvis  

 sådanne beløb indgår i den personlige indkomst og kapitalindkomsten, jf. § 8,  

 stk. 2, eller i den skattepligtige formue.
 Stk. 6. Der beregnes ikke fribeløb, jf. stk. 1 og 2, for måneder,  

 hvori den uddannelsessøgende modtager støtte til dobbelt sats, jf. § 3 a,  

 stk. 2. Hvis betingelserne i stk. 4 er opfyldt, tages der dog hensyn til det  

 heri nævnte beløb.
 Stk. 7. Er den uddannelsesøgendes egenindkomst, jf. § 8, højere  

 end det efter stk. 1-6 beregnede fribeløb, nedsættes først stipendium,  

 herunder stipendium efter § 5, jf. dog § 9, stk. 4, og dernæst studielån med  

 det overskydende beløb efter regler, der fastsættes af undervisnings- og  

 forskningsministeren.
 20. I § 9, stk. 1, ændres »Indtil udgangen af det  

 kvartal, hvori den uddannelsessøgende fylder 19 år,» til: »Indtil  

 udgangen af den 3. måned efter den måned, hvori en uddannelsessøgende, som er  

 støtteberettiget efter § 2 a, fylder 19 år,».
 § 9. Indtil udgangen af det kvartal, hvori den uddannelsessøgende  

 fylder 19 år, beregnes stipendiet ud fra forældrenes samlede  

 indkomstgrundlag, jf. § 9 a, på grundlag af indkomsten for det andet  

 kalenderår forud for støtteåret, samt efter reglerne om den  

 uddannelsessøgendes egenindkomst, jf. § 8 og § 8 a.
 21. I § 9, stk. 4, 2. pkt., ændres »stk. 4 og 5«  

 til: »stk. 2-4«.
Stk. 4. Uddannelsessøgende, hvis stipendium nedsættes eller  

 bortfalder efter reglerne i stk. 3, kan optage lån med et beløb, der svarer  

 til nedsættelsen, eller øge egenindkomsten med det nedsatte beløb.
Lånet  

 reduceres med det beløb, hvormed egenindkomsten øges ud over det i § 8 a,  

 stk. 1, jf. stk. 4 og 5, fastsatte fribeløb.
 22. § 9, stk. 5, ophæves.
 Stk. 6 og 7 bliver herefter stk. 5 og 6.
 Stk. 5. Støttetid, som uddannelsessøgende i videregående  

 uddannelser har brugt, medens de var omfattet af reglerne i stk. 1, medregnes  

 ikke ved opgørelsen af den støtteberettigende studietid for en videregående  

 uddannelse.
Stk. 6. Uddannelsessøgende, der er omfattet af stk. 1, skal ved  

 ansøgning om uddannelsesstøtte oplyse forældrenes navn, adresse og  

 personnummer.
Afgivelse af oplysninger i øvrigt finder sted efter reglerne i  

 § 22.
 Stk. 7. Undervisnings- og forskningsministeren kan fastsætte  

 regler om, at forældrenes indkomstgrundlag ikke skal sammenlægges, om,  

 hvilket indkomstgrundlag der skal anvendes, når indkomstgrundlaget ændres, om  

 fravigelse af indkomstgrundlaget, når forældrenes indkomst er faldet  

 væsentligt, om beregningsgrundlaget for forældre med indkomster og  

 formuebeløb på Færøerne og i Grønland og om beregningsgrundlaget for forældre  

 med indkomster og formuebeløb, der ikke er skattepligtige i Danmark.
 23. Efter § 12 indsættes:
»§ 12 a.
Støttetid efter § 3 betragtes som forbrugt, selv om  

 udbetalt støtte tilbagebetales helt eller delvis, og selv om støtten søges  

 tilbagebetalt ved den endelige støttetildeling.«.
 24. § 13, stk. 2, 2. pkt., ophæves.
Stk. 2. Beløb, der skal tilbagebetales, inklusive tillæg i medfør  

 af § 12, stk. 5, forrentes fra den 1. i den måned, der følger 2 måneder efter  

 kravets fremsættelse.
Renten tilskrives månedligt.
 25. I § 13 a, stk. 1, 3. pkt., ændres »en årlig rente  

 svarende til den til enhver tid fastsatte officielle diskonto med et  

 procenttillæg, der fastsættes på finansloven for det pågældende år« til:  

 »årligt 1 pct. over den til enhver tid fastsatte officielle  

 diskonto«.
 26. § 13 a, stk. 1, 4. pkt., ophæves.
§ 13 a.
Studielån, som er endeligt tildelt efter denne lov, jf. §  

 12, stk. 1, forrentes med virkning fra den 1. i måneden efter  

 udbetalingstidspunktet, jf. § 14, stk. 2, 1. pkt.
I uddannelsestiden  

 forrentes gælden til enhver tid med årligt 4 pct.
Derefter forrentes den til  

 enhver tid værende gæld med en årlig rente svarende til den til enhver tid  

 fastsatte officielle diskonto med et procenttillæg, der fastsættes på  

 finansloven for det pågældende år.
Den til enhver tid værende gæld ifølge  

 studielån, der er tildelt endeligt for perioden 1. august 1988 til 31.  

 december 1990, forrentes dog efter uddannelsestidens ophør med årligt 1 pct.  

 over den til enhver tid fastsatte officielle diskonto.
Renten tilskrives  

 månedligt.
Undervisnings~ og forskningsministeren kan fastsætte regler om  

 uddannelsestiden, herunder om dens ophør og om låntagers pligt til at give  

 meddelelse herom.
 27. I § 22, stk. 2, indsættes efter 1. pkt.:
 »Styrelsen for Statens Uddannelsesstøtte kan hos offentlige  

 myndigheder og private institutioner indhente oplysninger til brug ved  

 afgørelse af, om en uddannelsessøgende er støtteberettiget efter § 2  

 a.«.
 28. I § 22, stk. 2, 2. pkt., der bliver 3. pkt., ændres  

 »herom« til: »om adgangen til at indhente de oplysninger, der  

 er nævnt i 1. og 2. pkt.,».
Stk. 2. Styrelsen for Statens Uddannelsesstøtte kan hos  

 skattemyndigheder og andre offentlige myndigheder indhente de oplysninger om  

 den uddannelsessøgende og dennes forældre, der er nødvendige for beregningen  

 af støtte og tilbagebetaling, herunder oplysninger om indkomst- og  

 formueforhold.
Undervisnings- og forskningsministeren kan fastsætte regler  

 herom og kan herunder fastsætte, hvilke oplysninger der skal gives i  

 elektronisk form.
 29. I § 25 indsættes som stk. 5:
 »Stk. 5. Undervisnings- og forskningsministeren kan fastsætte regler  

 om, at Styrelsen for Statens Uddannelsesstøtte træffer den endelige  

 administrative afgørelse om godkendelse af uddannelser i udlandet som  

 støtteberettigende, jf. § 7 a.«.
§ 2 Stk. 1. Loven træder i kraft den 1. januar 1991. § 1, nr. 11, 12  

 og 29, har virkning fra den 1. august 1991. § 1, nr. 2, 3, 5, 7, 8, 9, 20,  

 22, 27 og 28, har virkning fra den 1. januar 1992 for alle uddannelsessøgende  

 i en støtteberettigende uddannelse.
For uddannelsessøgende, der i perioden  

 fra den 1. august til den 31. december 1991 begynder på en uddannelse, som er  

 omfattet af § 1, nr. 2 og 3, har bestemmelserne dog virkning fra den 1.  

 august 1991.
Stk. 2. Uddannelsessøgende, som er begyndt på den igangværende  

 uddannelse før den 1. april 1991, kan ud over stipendium og studielån få et  

 stipendium som hjælp til dækning af en undervisningsafgift svarende til 85  

 pct. af den faktiske undervisningsafgift ved uddannelsen.
Stipendiet kan  

 højst pr. støttemåned udgøre 1.200 kr., som reguleres efter reglerne i § 6 i  

 lov om statens uddannelsesstøtte.
Nedsættelse af stipendium i medfør af lov  

 om statens uddannelsesstøtte § 8 a, stk. 7, som ændret ved nærværende lovs §  

 1, nr. 19, omfatter også stipendium efter 1. pkt.
 Stk. 3. Undervisnings- og forskningsministeren fastsætter regler  

 om støttetildeling, støtte til uddannelser og studier i udlandet,  

 forældreindkomstafhængig støttetildeling for uddannelsessøgende, som er  

 begyndt den igangværende uddannelse før den 1. august 1991,  

 forældreindkomstgrænser m.v. i perioden fra den 1. januar til den 31.  

 december 1991 og kan fastsætte andre nødvendige overgangsregler, som er en  

 følge af, at de i stk. 1 nævnte bestemmelser først har virkning fra et senere  

 tidspunkt end ikrafttrædelsen.
 Stk. 4. Uddannelsessøgende, som har påbegyndt en videregående  

 uddannelse før den 1. august 1989, og som ikke i perioden fra den 1. august  

 1989 til den 1. oktober 1991 er eller bliver indplaceret i støttesystemet,  

 anses for at have opbrugt enhver støttemulighed til en igangværende  

 uddannelse pr. 1. januar 1992. Dette gælder dog ikke uddannelsesøgende, som  

 på grund af modtagelse af anden offentlig støtte, der tilsigter at dække  

 leveomkostningerne, jf. § 7 i lov om statens uddannelsesstøtte, har været  

 afskåret fra at blive indplaceret i støttesystemet før den 1. oktober 1991.  

 Undervisnings- og forskningsministeren fastsætter regler om støtteperiodens  

 længde for de i 2. pkt. nævnte uddannelsessøgende ved disses indplacering i  

 det i § 1, nr. 3, foreslåede støttesystem.
 Stk. 5. Undervisnings- og forskningsministeren fastsætter regler  

 om indplacering i det i § 1, nr. 3, foreslåede støttesystem af  

 uddannelsessøgende, som i perioden fra den 1. august 1989 til den 1. oktober  

 1991 er eller bliver indplaceret i det hidtil gældene støttesystem, samt om,  

 hvorvidt uddannelsesøgende, som før den 1. januar 1992 har afbrudt eller er i  

 gang med en støtteberettigende ungdomsuddannelse, kan få uddannelsesstøtte  

 efter den i § 1, nr. 2, foreslåede bestemmelse.
 Stk. 6. Bestemmelsen i § 1, nr. 3, om, at perioder med  

 uddannelsesydelse i medfør af lov om arbejdstilbud til ledige fratrækkes ved  

 opgørelsen af støttetiden, har virkning for uddannelsessøgende, som er  

 begyndt eller begynder en af bestemmelsen omfattet uddannelse med  

 uddannelsesydelse efter den 13. december 1988.
 Stk. 7. Undervisnings- og forskningsministeren fastsætter regler  

 for støtteåret 1991 om støtteperiodens længde for uddannelsessøgende, som har  

 påbegyndt en videregående uddannelse før den 1. august 1989, herunder om  

 disses indplacering i det gældende støttesystem.
 Stk. 8. § 2, stk. 5, i lov nr. 823 af 21. december 1988 om ændring  

 af lov om statens uddannelsesstøtte affattes således:
»Stk. 5. Til uddannelsessøgende, som før den 15. marts 1988  

 har påbegyndt en videregående uddannelse og i perioden fra den 1. august 1989  

 til den 1. oktober 1991 er eller bliver indplaceret i støttesystemet, kan der  

 i indtil 2 år, ydes statsgaranti for lån i pengeinstitutter på indtil 47.400  

 kr. årligt, såfremt de opfylder støttebetingelserne efter § 7 i lov om  

 statens uddannelsesstøtte, og den tid, hvori de kan få stipendium, er  

 overskredet.
Beløbet reguleres efter reglerne i § 6 i lov om statens  

 uddannelsesstøtte.
Undervisnings- og forskningsministeren fastsætter nærmere  

 regler om ordningen, som bortfalder med udgangen af juli måned 1993.«.
 Stk. 9. § 2, stk. 6, i lov nr. 823 af 21. december 1988 om ændring  

 af lov om statens uddannelsesstøtte affattes således:
»Stk. 6. Til udeboende uddannelsessøgende, som er fyldt 22 år  

 før den 15. marts 1988, som før dette tidspunkt har påbegyndt en videregående  

 uddannelse, og som i perioden fra den 1. august 1989 til den 1. oktober 1991  

 er eller bliver indplaceret i støttesystemet, forhøjes den i § 2 i lov om  

 statens uddannelssstøtte fastsatte låneramme med 1/12 af 3.700 kr. pr.  

 støttemåned.
Beløbet reguleres efter reglerne i § 6 i lov om statens  

 uddannelsesstøtte.
Reglen bortfalder med udgangen af juli måned 1993.«.
 Stk. 10. § 2, stk. 2, i lov nr. 859 af 20. december 1989 om  

 ændring af lov om statens uddannelsesstøtte affattes således:
 »Stk. 2. § 3 b, stk. 1, i lov om statens uddannelsesstøtte  

 gælder ikke for uddannelsessøgende, som har påbegyndt en videregående  

 uddannelse før den 15. marts 1988 og den igangværende uddannelse før den 1.  

 august 1991. § 3 b, stk. 1, i lov om statens uddannelsesstøtte gælder  

 endvidere ikke for uddannelsessøgende, som har begyndt den igangværende  

 videregående uddannelse eller ungdomsuddannelse før den 1. august  

 1990.«.
 Lov nr. 823 af 21. december 1988 indeholder følgende  

 ikrafttrædelsesbestemmelser m.v.:
§ 2 Stk. 1. Loven træder i kraft den 1. august 1989. Bestemmelsen i §  

 1, nr. 3, om, at perioder med oppebåret uddannelsesydelse i medfør af lov om  

 arbejdstilbud til ledige medregnes ved opgørelsen af støttetiden, har  

 virkning for uddannelsessøgende, der påbegynder en uddannelse med  

 uddannelsesydelse efter den 13. december 1988. § 1, nr. 20-21, har første  

 gang virkning for støtte udbetalt i støtteåret 1989-90. § 1, nr. 22, har  

 virkning fra den 1. januar 1990.
 Stk. 2. Overgangsbestemmelserne i § 2, stk. 2-6, i lov nr. 192 af  

 29. marts 1988 om ændring af lov om statens uddannelsesstøtte ophæves og  

 erstattes af bestemmelserne i stk. 3-7.
 Stk. 3. Ved opgørelse af støttetiden efter § 3, stk. 2, medregnes  

 ikke perioder forud for den 1. august 1989.
 Stk. 4. Undervisnings- og forskningsministeren fastsætter regler  

 om støtteperiodens længde for uddannelsessøgende, der har påbegyndt en  

 videregående uddannelse før den 1. august 1989, herunder om disses  

 indplacering i støttesystemet efter reglerne i § 3.
Stk. 5. Til uddannelsessøgende, der før den 15. marts 1988 har  

 påbegyndt en videregående uddannelse, kan der i indtil 2 år ydes statsgaranti  

 for lån i pengeinstitutter på indtil 47.400 kr. årligt, såfremt de opfylder  

 støttebetingelserne efter § 7, og den tid, hvori de kan få stipendium, er  

 overskredet.
Beløbet reguleres efter reglerne i § 6. Undervisnings- og  

 forskningsministeren fastsætter nærmere regler om ordningen.
Stk. 6. Til udeboende uddannelsessøgende, der er fyldt 22 år før  

 den 15. marts 1988, og som før dette tidspunkt har påbegyndt en videregående  

 uddannelse, forhøjes den i § 2, stk. 2, fastsatte låneramme med 3.700 kr. for  

 et helt støtteår.
Beløbet reguleres efter reglerne i § 6.
 Stk. 7. Reglerne i stk. 5 og 6 bortfalder efter udgangen af  

 støtteåret 1992-93.
 Lov nr. 859 af 20. december 1989 indeholder følgende  

 ikrafttrædelsesbestemmelser m.v.:
§ 2 Stk. 2. Lov om Statens Uddannelsesstøtte § 3 b, stk. 1, som  

 indsættes ved nærværende lovs § 1, nr. 9, gælder ikke for uddannelsessøgende,  

 der har begyndt deres første videregående uddannelse før den 15. marts 1988,  

 eller som har begyndt den igangværende videregående uddannelse eller  

 ungdomsuddannelse før 1. august 1990.
