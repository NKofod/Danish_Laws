Indholdsfortegnelse 1. Indledning 2. Zoneloven som led i den sammenfattende fysiske  

 planlægning 3. Udnyttelse af arealer og bebyggelser i landzone,  

 der kræver tilladelse 3.1. Udstykning 3.2. Bebyggelse 3.3. Ændret anvendelse 4. Erhvervsmæssigt nødvendig bebyggelse 4.1. Landbrugsejendomme, definition 4.1.2. Ansvaret for at indhente tilladelser 4.1.3. Beboelsesbyggeri 4.1.4. Avls- og driftsbygninger 4.1.5. Pelsdyravl 4.1.6. Drivhuse 4.1.7. Virksomheder af ikke-jordbrugsmæssig karakter 4.2. Skovbrug 4.3. Fiskeri 5. Zonelovskompetencen 5.1. Amtsrådet 5.2. Kommunalbestyrelsen 5.3. Ministerens særlige beføjelser 6. Retningslinier for meddelelse af tilladelse i  

 medfør af lovens §§ 6-8 6.1. Retningslinier efter § 9, stk. 6, udstedt i forbindelse med  

 landsplandirektiver 6.2. Udstykning 6.2.1. Udstykning til nye ejendomme 6.2.2. Udstykning til rekreativ anvendelse 6.2.3. Frastykning af bebyggede arealer 6.2.4. Frastykning af medhjælperboliger 6.3. Bebyggelse 6.3.1. Bebyggelsens placering 6.3.2. Offentlig og privat service m.v.
6.3.3. Rekreative interesser 6.3.4. Retningslinier for zonelovsadministration i landsbyer 6.3.5. De små øer 6.3.6. Genopførelse og istandsættelse 6.3.7. Udnyttelse af råstoffer 6.3.8. Vindmøller 6.4. Ændret anvendelse 6.4.1. Mere eller mindre belastende 6.4.2. Overflødiggjorte landbrugsbygninger 6.4.3. Fritidshuses overgang til helårsbeboelse 6.5. Betingede tilladelser 6.6. Forældelse 7. Forholdet til anden lovgivning 8. Klageregler m.v.
8.1. Offentliggørelse af tilladelse 8.2. Klageberettigede 8.3. Klagefrist 8.4. Miljøankenævnet 8.5. Procedure ved klagesager 8.6. Administrative henstillinger 1. Indledning Med lov nr. 315 af 18. juni 1969 om by- og landzoner (zoneloven), der var  

 et led i en reform af planlægningslovgivningen, blev der tilvejebragt en  

 forenkling af de før 1970 gældende bestemmelser om reguleringen af  

 byudviklingen og bebyggelsen i det åbne land.
Zoneloven er senere ændret ved  

 love af 7. juni 1972, 26. marts 1975, 26. juni 1975, 24. maj 1978, 6. maj  

 1980 og senest ved lov nr. 263 af 8. juni 1983, som trådte i kraft 1. januar  

 1984.
Af den seneste ændring af zoneloven fremgår det, at kommunalbestyrelsen  

 udover de i § 9, stk. 2, angivne lokalplanområder, der er nærmere omtalt i  

 afsnit 5, tillige er zonelovsmyndighed i landsbyer, der er entydigt afgrænset  

 i en kommuneplan.
Kommunalbestyrelsen er endvidere zonelovsmyndighed, hvis  

 der efter overgangsordningen i lovens § 9, stk. 4, er fastlagt en entydig  

 landsbyafgrænsning af kommunalbestyrelsen efter aftale med amtsrådet/  

 Hovedstadsrådet, jfr. afsnit 5.2.
 Samtidig med vedtagelsen af bestemmelsen om overførsel af  

 zonelovskompetencen i landsbyerne til kommunalbestyrelsen ophævede  

 folketinget lovens hidtidige § 9, stk. 9, hvorefter miljøministeren kunne  

 overføre zonelovskompetencen til kommunalbestyrelsen, når der forelå en  

 godkendt regionplan og en endeligt vedtaget kommuneplan for den pågældende  

 kommune med retningslinier for administrationen af det åbne land.
Efter den seneste ændring af loven er zonelovskompetencen i det åbne land  

 således lagt fast hos amtsrådet/ Hovedstadsrådet.
Begrundelsen er, at  

 zonelovsadministrationen i det åbne land har nær sammenhæng med amtsrådets/  

 Hovedstadsrådets administration og planlægning i henhold til den øvrige  

 arealanvendelseslovgivning for det åbne land, f.eks. naturfrednings-,  

 landbrugs- og råstoflovgivningen.
Zonelovens § 2 opdeler hele landet i byzoner, sommerhusområder og  

 landzoner.
Princippet i loven er, at et areal er landzone, hvis det ikke ved  

 planlægning er overført til byzone eller sommerhusområde.
Efter den gældende  

 lovgivning kan en sådan overførsel alene ske ved en af kommunalbestyrelsen  

 tilvejebragt lokalplan.
Udstykning, bebyggelse eller ændret anvendelse af ejendomme i landzonen  

 kræver tilladelse fra zonelovsmyndigheden, som er amtsrådet/ Hovedstadsrådet  

 eller kommunalbestyrelsen.
Tilladelse kræves dog ikke, hvis de nævnte  

 foranstaltninger er erhvervsmæssigt nødvendige for ejendommens drift som  

 landbrugs- eller skovbrugsejendom eller for udøvelsen af fiskerierhvervet.
 Dette cirkulære erstatter alle hidtidige retningslinier om zoneloven fra  

 miljøministeriet (og tidligere fra boligministeriet).
 Cirkulæret træder således i stedet for cirkulære nr. 95 af 11. marts 1982  

 og senere udsendte cirkulæreskrivelser vedrørende zonelovens administration.
 I medfør af lovens § 9, stk. 6, kan miljøministeren give  

 zonelovsmyndighederne nærmere forskrifter for administrationen af lovens §§  

 6-8. De af ministeren i medfør heraf udarbejdede retningslinier er indeholdt  

 i nærværende cirkulære.
2. Zoneloven som led i den sammenfattende fysiske  

 planlægning Zoneloven er et integreret led i systemet for den sammenfattende fysiske  

 planlægning.
Hovedformålet med loven er at forhindre uønsket og ukontrolleret  

 bebyggelse i det åbne land og samtidig at sikre, at byudviklingen finder sted  

 i overensstemmelse med den sammenfattende fysiske planlægning.
Zoneloven er med andre ord et af de virkemidler, som sikrer, at den  

 sammenfattende fysiske planlægning ikke tilsidesættes.
I kraft af den  

 kontrol, der via zoneloven på baggrund af planlægningen udøves med bebyggelse  

 i landzone, er loven med til at sikre, at der ikke bygges bymæssigt,  

 medmindre der forud er gennemført en planlægning, der åbner mulighed herfor.
Planlægningssystemet er opbygget på den måde, at retningslinierne for  

 byudviklingen (byzonerne) fastlægges i regionplanen, medens den nøjere  

 afgrænsning sker i kommuneplan og lokalplan.
Det er stadig målsætningen, at  

 der ikke i landzone skal ske en byudvikling, og at landzonen i lige så høj  

 grad som hidtil skal friholdes for anden bebyggelse end den, der har  

 tilknytning til jordbrugserhvervene.
 For mindre bysamfund, hvor der ikke skal ske en egentlig byudvikling, kan  

 det være hensigtsmæssigt at udarbejde en lokalplan med bebyggelsesregulerende  

 bestemmelser og bestemmelser, der har et bevaringssigte, uden at overføre  

 området til byzone.
Såfremt der ønskes en egentlig byudvikling i et mindre bysamfund, skal  

 området overføres til byzone med de retsvirkninger, dette afføder, f.eks. i  

 form af udløsning af frigørelsesafgift.
Det er i denne forbindelse væsentligt  

 at fremhæve, at en forudsætning for den lempelige beskatning af  

 landbrugsejendomme, gartnerier, planteskoler og frugtplantager m.v. (den  

 såkaldte »bondegårdsregel«) er, at grænsen mellem byzoner og  

 landzoner ikke udviskes.
Hvis dette sker, vil baggrunden for, at  

 ejendomsvurderingerne i byzone og landzone er væsensforskellige, forsvinde  

 til skade for landbruget og gartnerierhvervet.
Der må således heller ikke ske egentlig byudvikling inden for et  

 lokalplanlagt landzoneområde.
Afgørelsen af, om der er tale om en egentlig  

 byudvikling, beror på et konkret skøn.
Som generel retningslinie finder  

 miljøministeriet imidlertid, at det afgørende for, at der ikke er tale om  

 byudvikling, er, at der højst må være tale om tilladelse til opførelse af  

 nogle få boliger pr. år i en landsby, at der må være tale om  

 enkelttilladelser, og at der som hovedregel må være tale om byggeri, som kan  

 indpasses i den eksisterende bebyggelse.
 Zonelovens placering i systemet for den sammenfattende fysiske planlægning  

 fremgår af lovens formålsbestemmelse, der for det første siger, at lovens  

 formål er at sikre en planmæssig og samfundsøkonomisk hensigtsmæssig  

 udvikling i overensstemmelse med lands-, region- og kommuneplanlægningen,  

 herunder af de mindre bysamfund.
Loven har endvidere til formål at sikre hensynet til befolkningens  

 rekreative interesser og bevarelsen af de landskabelige værdier samt  

 hensynene til råstofressourcerne og de jordbrugsmæssige ressourcer.
Ved  

 varetagelsen af disse hensyn bør udgangspunktet udover lands-, region- og  

 kommuneplanlægningen være den planlægning, der er tilvejebragt i henhold til  

 naturfredningsloven, råstofloven og landbrugsloven.
 Zonelovens funktion som integreret led i det samlede planlægningssystem  

 følger tillige af lands- og regionplanlovens § 15, stk. 2,  

 hovedstadsregionplanlovens § 10, stk. 2 og kommuneplanlovens § 13, stk. 1.
Disse bestemmelser om retsvirkningerne af planlægningen pålægger  

 amtsrådene/Hovedstadsrådet og/eller kommunalbestyrelserne at virke for  

 planernes gennemførelse, herunder ved udøvelse af beføjelser i medfør af  

 lovgivningen f.eks. beføjelserne efter zoneloven.
Heraf følger, at  

 zonelovsmyndighedens mulighed for at foretage et konkret skøn skal ses med  

 baggrund i de begrænsninger, der ligger i planernes retningslinier vedrørende  

 de pågældende arealer.
En konsekvens af den gældende planlægning kan således  

 blive, at zonelovsmyndigheden må meddele afslag på en ansøgning, der ikke er  

 i overensstemmelse med den overordnede planlægning, hvis planen ikke selv  

 indeholder hjemmel for fravigelser.
Hensigten med de nævnte bestemmelser er at sikre, at region- og  

 kommuneplanlægningen ikke efterhånden gennemhulles ved enkeltstående  

 tilladelser.
En sådan tilladelse kan måske isoleret betragtet i forhold til  

 zoneloven forekomme rimelig og forsvarlig, men den kan være i strid med  

 intentionerne i den sammenfattende fysiske planlægning.
 I overensstemmelse med disse bestemmelser, der altså også binder  

 amtsrådene/Hovedstadsrådet og/eller kommunalbestyrelsen i administrationen af  

 zoneloven, bestemmer zonelovens § 10a, stk. 4, at miljøankenævnet ved  

 behandlingen af klagesager efter zoneloven skal påse, at region- og  

 kommuneplanlægningen samt anden planlægning vedrørende arealanvendelsen er  

 11.7lagt til grund for afgørelsen, se afsnit 6.
3. Udnyttelse af arealer og bebyggelse i landzone, der  

 kræver tilladelse For arealer i landzone kræves det i zonelovens §§ 6-8, at der foreligger  

 en forudgående tilladelse fra zonelovsmyndigheden til enhver udstykning,  

 opførelse af ny bebyggelse, ombygning, tilbygning og ændret benyttelse af  

 eksisterende bebyggelse og af ubebyggede arealer.
Undtagelse fra dette krav  

 om forudgående tilladelse er i det væsentlige kun gjort for erhvervsmæssigt  

 nødvendige bygninger for landbrugs- eller skovbrugsejendomme eller for  

 udøvelse af fiskerierhvervet, jfr. afsnit 4 - Om erhvervsmæssigt nødvendig  

 bebyggelse.
 Herudover er råstofudnyttelse samt opførelse af mindre bygninger m.v.  

 undtaget, jfr. afsnit 3.2.
En udnyttelse, som lovligt fandt sted før zonelovens ikrafttræden den 1.  

 januar 1970, kan fortsætte uændret uden tilladelse i henhold til loven.
Men  

 eventuelle senere om- og tilbygninger eller en ændret anvendelse kræver en  

 sådan tilladelse.
 En lovlig udnyttelse af en ejendom, der har været indstillet for kortere  

 tidsrum end 3 år, kan genoptages uden tilladelse, medmindre det må antages,  

 at ejeren har givet afkald på at genoptage den hidtidige udnyttelse, f.eks.  

 ved at udnytte en tilladelse til at anvende ejendommen til andet formål.
3.1. Udstykning I henhold til lovens § 6 må der i landzonen som hovedregel ikke uden  

 forudgående tilladelse fra zonelovsmyndigheden foretages udstykning eller  

 omdeling.
 Udstykninger til oprettelse af nye landbrug, gartnerier, frugtplantager og  

 skovbrug m.v. kræver således zonelovsmyndighedens tilladelse.
Zonelovens § 6 omtaler kun udstykninger og omdelinger.
Bestemmelsen finder  

 endvidere anvendelse i de tilfælde, hvor der ved matrikulering oprettes en ny  

 ejendom.
Der kræves derimod ikke tilladelse til andre matrikulære  

 forandringer såsom sammenlægninger og skelforandringer.
I henhold til lovens § 6 kræves tilladelse til udstykning ikke, hvis det  

 udstykkede areal sammenlægges med en bestående landbrugsejendom.
Ved ordet  

 »sammenlægges« forstås en sammenlægning i matriklen.
Derimod kræves  

 der tilladelse efter lovens § 8, såfremt der tilsigtes en ændret anvendelse  

 af restparcellen eller af bygninger på denne, jfr. afsnit 3.3.
3.2. Bebyggelse Ifølge zonelovens § 7 må der i landzonen ikke uden forudgående tilladelse  

 fra zonelovsmyndigheden opføres ny bebyggelse, medmindre bebyggelsen er  

 erhvervsmæssigt nødvendig for den pågældende ejendoms drift som landbrugs-  

 eller skovbrugsejendom eller for udøvelse af fiskerierhvervet.
 Udtrykket »bebyggelse« i lovens § 7 omfatter ikke alene  

 opførelse af bygninger, men også etablering af andre faste konstruktioner og  

 anlæg, jfr. byggelovens § 2, stk. 2, eksempelvis antenneanlæg og vindmøller.  

 Også de i byggeloven nævnte transportable konstruktioner er, når disse ikke  

 rent forbigående anvendes bygningsmæssigt, omfattet af zonelovens § 7.
Som hovedregel kræves der således zonelovstilladelse i samme omfang, som  

 der kræves byggetilladelse, medmindre kravet om byggetilladelse alene skyldes  

 teknisk-konstruktive forhold i bygningen.
I sidstnævnte tilfælde kan der ikke  

 sluttes fra kravet om byggetilladelse til, at der også kræves  

 zonelovstilladelse.
I overensstemmelse med foranstående finder miljøministeriet, at  

 zonelovstilladelse ikke er fornøden til opførelse af de i bygningsreglementet  

 af 1982, kap. 13.1.-13.8. nævnte bygningsarbejder, der er undtaget fra kravet  

 om byggetilladelse.
Herved undtages bl.a. visse bygningsarbejder, der  

 etableres i tilknytning til forsyning og trafik, f.eks. elmaster og  

 transformerstationer, mindre småskure ved beboelseshuse, campinghytter på  

 godkendte campingpladser og kolonihavehuse i planlagte kolonihaveområder.  

 Desuden gælder undtagelsen for tagantenner, åbne svømmebassiner og  

 fritstående havepejse.
 I tilknytning til et beboelseshus kan der endvidere uden  

 zonelovstilladelse opføres en radio- eller TV-antennemast på indtil 14 m.
 Varetagelsen af zonelovens formål nødvendiggør ikke en tilladelse ifølge §  

 7 til opførelse af en garage/carport eller et udhus af sædvanlig størrelse,  

 når opførelsen sker i tilknytning til et på den pågældende ejendom værende  

 helårshus.
Det er endvidere umiddelbart tilladt at foretage en tilbygning til eller  

 ombygning af et beboet helårshus, såfremt udvidelsen ikke agtes anvendt i  

 erhvervsøjemed, og såfremt boligens bruttoetageareal, beregnet på baggrund af  

 bygningsreglementets regler herom, ikke herved overstiger 250 kvm.
Det  

 bemærkes, at reglen alene vedrører udvidelse uden tilladelse af en  

 eksisterende bolig, men ikke giver ret til at oprette en ny bolig.
 I de her omhandlede tilfælde kan bygningsmyndigheden meddele  

 byggetilladelse, uden at der foreligger en tilladelse fra  

 zonelovsmyndigheden.
Opmærksomheden henledes på, at ministeriet for offentlige arbejder ved  

 bekendtgørelse nr. 489 af 28. september 1981 har bemyndiget  

 amtsrådet/Hovedstadsrådet til fra 1. januar 1982 at imødekomme eller afslå  

 ansøgninger om tilladelse til på søterritoriet at anbringe visse mindre bade-  

 og bådebroer.
Etableringen af landforbindelsen til sådanne mindre bade- og  

 bådebroer, der er udført efter retningslinier i ministeriet for offentlige  

 arbejders cirkulære, forudsætter ikke tilladelse efter zoneloven.
3.3. Ændret anvendelse I henhold til lovens § 8, stk. 1, må bestående bebyggelse og ubebyggede  

 arealer i landzone ikke uden forudgående tilladelse fra zonelovsmyndighederne  

 tages i brug til ændret anvendelse dvs. til andre formål end landbrug,  

 skovbrug eller fiskerivirksomhed.
Udnyttelse af råstoffer i jorden kan dog  

 finde sted uden zonelovstilladelse.
Opmærksomheden henledes imidlertid på, at  

 erhvervsmæssig råstofindvinding kræver tilladelse i henhold til § 7 i lov nr.  

 237 af 8. juni 1977 om råstoffer.
 En ændret anvendelse af bestående bebyggelse, der kræver forudgående  

 tilladelse, vil f.eks. foreligge, når en bolig tages i brug til erhverv  

 (herunder pensionats- eller hotelvirksomhed), eller når anvendelsen af en  

 bygning ændres fra et formål til et andet (f.eks. fra lagerformål til  

 håndværk). Tilladelse kræves også i tilfælde, hvor landbrugets  

 overflødiggjorte driftsbygninger ønskes anvendt til et andet formål, uanset  

 om der er tale om overgang til andet erhverv eller til beboelse, jfr. afsnit  

 6.15. Der kræves dog ikke tilladelse efter § 8, såfremt en del af en  

 udhusbygning, der er sammenbygget med en beboelsesbygning, i kraft af den  

 under afsnit 3.2. nævnte regel om udvidelse indtil 250 kvm inddrages til  

 beboelse uden tilladelse efter § 7.
 Det forhold, at landbrugspligten ophæves på en landbrugsejendom, betragtes  

 ikke i sig selv som en ændret benyttelse, der kræver zonelovstilladelse.  

 Heller ikke de tilfælde, hvor landbrugspligten ophæves på restparcellen,  

 efter at jorden er frastykket, betragtes som ændret anvendelse, såfremt den  

 eksisterende beboelsesbygning på restparcellen fortsat anvendes til  

 helårsbeboelse eller overgår til sommerbeboelse, og de tidligere avls- og  

 driftsbygninger på restparcellen alene udnyttes som udenomsrum.
Når et sommerhus i landzone ønskes taget i brug til helårsbeboelse, må  

 tilladelse i henhold til zonelovens § 8, stk. 1, indhentes forud, hvorimod  

 der efter miljøministeriets opfattelse ikke kræves en sådan tilladelse, når  

 en hidtidig helårsbeboelse overgår til sommerbeboelse.
Såfremt et helårshus  

 efter at have været benyttet udelukkende som sommerhus i over 3 år, jfr.  

 afsnit 3, igen ønskes anvendt som helårsbolig, foreligger der en ændret  

 anvendelse, som kræver tilladelse i henhold til § 8, stk. 1. Med hensyn til  

 landbrugsejendomme gælder, at en beboelsesbygning, der har været anvendt til  

 sommerbeboelse, påny kan inddrages til helårsbeboelse, uden tilladelse fra  

 zonelovsmyndigheden, såfremt dette er nødvendigt for at opfylde bopælskravet  

 i landbrugslovens §§ 7 og 16. En ændret benyttelse af et ubebygget areal, der  

 kræver en forudgående tilladelse, vil f.eks. foreligge ved nyindretning af  

 lossepladser, oplagspladser eller lignende samt ibrugtagen af et areal til  

 udstillingsformål.
Det samme gælder ibrugtagen af et areal som campingplads  

 og opdeling af et areal i haver til udleje.
 Ligeledes vil afholdelse af lejr i en periode over 6 uger kræve  

 tilladelse.
 Der skal endvidere gøres opmærksom på, at etablering af en kunstig sø også  

 er en ændret anvendelse, der kræver tilladelse i henhold til zonelovens § 8.
Det skal bemærkes, at en ganske kortvarig ændret benyttelse af en bygning  

 eller af et areal ikke kan betragtes som en ændret anvendelse i zonelovens  

 forstand.
En sådan benyttelse kræver således ikke tilladelse efter zonelovens  

 § 8.
4. Erhvervsmæssigt nødvendig bebyggelse Det følger af zonelovens § 7, at der ikke kræves tilladelse fra  

 zonelovsmyndigheden til opførelse af ny bebyggelse i landzone, når  

 bebyggelsen er erhvervsmæssigt nødvendig for den pågældende ejendoms drift  

 som landbrugs- eller skovbrugsejendom eller for udøvelse af fiskerierhvervet.
4.1. Landbrugsejendomme 4.1.1. Ved en landbrugsejendom forstås en ejendom, der i matriklen er  

 noteret som landbrug, gårdbrug, husmandsbrug eller gartneri.
Medmindre  

 landbrugsministeren i særlige tilfælde fritager herfor, henregnes til en  

 landbrugsejendom tillige arealer, der uden at være omfattet af noteringen i  

 matriklen ved den seneste vurdering til ejendomsværdi og grundværdi er  

 vurderet under ejendommen.
Der bortses dog fra arealer, der af  

 landbrugsministeren er tilladt fraskilt ejendommen efter 1. september 1960.
 4.1.2. Det er bygherren, der selv må tage ansvaret for, om der skal  

 indhentes zonelovstilladelse, eller om projektet alene skal anmeldes til  

 kommunen i henhold til byggeloven som erhvervsmæssigt nødvendigt  

 landbrugsbyggeri, jfr. bygningsreglementets kapitel 13.9.5. I tvivlstilfælde  

 forudsættes bygherren inden byggeriets påbegyndelse at rådføre sig med den  

 pågældende kommune eller zonelovsmyndigheden.
 Såfremt kommunen modtager anmeldelse af byggeri, som ikke umiddelbart  

 skønnes erhvervsmæssigt nødvendigt for den pågældende ejendoms drift, eller  

 såfremt kommunen er i tvivl om, hvorvidt projektet må anses som  

 erhvervsmæssigt nødvendigt, forudsættes sagen forelagt zonelovsmyndigheden  

 til dennes afgørelse.
Ved den planlægningsmæssige afgørelse af, om en bebyggelse er  

 erhvervsmæssigt nødvendig, må der lægges afgørende vægt på fortolkningen af  

 bestemmelserne i landbrugslovens §§ 7, 7a og 7b om landbrugsejendommes drift  

 m.v.
Disse bestemmelser er nærmere omtalt i punkt 7 og 9 i  

 landbrugsministeriets cirkulære nr. 207 af 4. december 1980 om lov om  

 landbrugsejendomme.
4.1.3. Ifølge bestemmelserne i § 7, stk. 1, i landbrugsloven skal en  

 landbrugsejendom holdes forsynet med en passende beboelsesbygning, hvorfra  

 jorden drives af beboerne.
En beboelsesbygning, der skal tjene til  

 boligformål i det omfang, det er nødvendigt til opfyldelse af landbrugslovens  

 bestemmelser, må anses som erhvervsmæssigt nødvendig.
Med hensyn til  

 beboelsesbygningens størrelse og karakter afhænger spørgsmålet om, hvorvidt  

 den kan anses for erhvervsmæssigt nødvendig, af en konkret vurdering af den  

 påtænkte bygning i forhold til den pågældende ejendoms størrelse, den  

 faktiske driftsform og den mulige erhvervsmæssige udnyttelse af ejendommen.  

 En beboelsesbygning på en landbrugsejendom vil traditionelt være noget større  

 end en almindelig parcelhusbolig.
Det må dog indgå i vurderingen, om  

 bygningen har en sådan størrelse og karakter, at dette forhold kan forringe  

 ejendommens erhvervsmæssige udnyttelsesmulighed og vanskeliggøre, at  

 ejendommen senere kan sælges til en landmand til en erhvervsmæssig,  

 jordbrugsmæssig drift.
På en tilsvarende måde må der ske en konkret vurdering, hvor der er tale  

 om opførelse af yderligere beboelsesbygninger eller tilbygninger til  

 eksisterende bygninger, f.eks. til forpagter, bestyrer eller medhjælper.
Det  

 vil herved bl.a. indgå i bedømmelsen, om ejendommen kan danne grundlag for  

 flere personers fulde arbejdsindsats, også på længere sigt.
 Den omstændighed, at indtil 5 personer i fællesskab efter landbrugsloven  

 kan erhverve en landbrugsejendom, medfører ikke ret til opførelse eller  

 indretning af flere boliger eller til opførelse af en beboelsesbygning, hvis  

 størrelse overstiger foran nævnte retningslinier.
Efter zonelovens § 7 gælder den undtagelsesregel for opførelse af  

 beboelsesbygninger på landbrugsejendomme, at såfremt beboelsen ikke opføres i  

 tilknytning til ejendommens hidtidige bebyggelsesarealer, skal  

 zonelovsmyndighedens tilladelse indhentes, for så vidt angår beliggenhed og  

 udformning.
Såfremt ejendommens bygninger ikke ligger samlet, forstås ved de  

 hidtidige bebyggelsesarealer de arealer, hvorpå hovedparten af ejendommens  

 driftsbygninger ligger, eller det areal hvorpå ejendommens stuehus hidtil har  

 ligget.
Ved opførelse af beboelsesbygninger i tilknytning til de nævnte  

 arealer forstås opførelse inden for en afstand af indtil ca. 20 m fra  

 arealerne.
Reglen i § 7, stk. 2, er indført ved en ændring af  

 naturfredningsloven og tager udelukkende sigte på at beskytte de  

 landskabelige værdier.
 Endvidere henledes opmærksomheden på, at landbrugsministeren i visse  

 tilfælde i medfør af § 8, stk. 6, i landbrugsloven kan bestemme, at der ikke  

 må opføres nye bygninger på en landbrugsejendom, jfr. punkt 10.3. i cirkulære  

 om lov om landbrugsejendomme.
 4.1.4. Avls- og driftsbygninger, der udelukkende ønskes opført til  

 jordbrugsmæssige formål i tilknytning til en landbrugsejendoms drift,  

 herunder fodersiloer m.v., må principielt anses for nødvendige for den  

 pågældende ejendoms drift, og sådanne bygninger kan opføres uden  

 zonelovstilladelse.
Størrelsen af de nødvendige bygninger kan variere i betydeligt omfang og  

 er ikke alene afhængig af størrelsen af ejendommens jordtilliggende, men også  

 af den valgte driftsform.
På mindre ejendomme kan der eksempelvis foregå en  

 produktion, der kræver ret store driftsbygninger set i forhold til  

 ejendommens arealstørrelse, f.eks. hvis animalsk produktion i væsentligt  

 omfang er baseret på indkøbt foder.
 Miljøministeriet finder det imidlertid ikke muligt at fastsætte en  

 arealgrænse for, hvad der må anses for erhvervsmæssigt nødvendig bebyggelse.  

 Spørgsmålet må i de enkelte tilfælde bedømmes konkret.
Ved afgørelsen heraf må der bl.a. lægges vægt på, om virksomheden antager  

 industriel karakter, og om der er en passende driftsmæssig sammenhæng mellem  

 den produktion, der er knyttet til ejendommens driftsbygninger, og den  

 produktion der er knyttet til ejendommens jorder, f.eks. med hensyn til  

 frembringelse af foder m.v., udspredning af gødning eller med henblik på  

 sikring af helårsbeskæftigelse i virksomheden.
Der lægges således bl.a. vægt  

 på, hvor store arealer der anvendes til bygninger, dyrefolde m.v., og hvor  

 store arealer der dyrkes landbrugsmæssigt.
Der lægges også vægt på  

 produktionens karakter, herunder om der sker en forarbejdning af produkterne,  

 og på, hvor mange personer der på årsbasis beskæftiges i virksomheden.
 4.1.5. Såfremt pelsdyravl indgår som et led i en landbrugsejendoms  

 jordbrugsmæssige udnyttelse, må pelsdyrhaller i almindelighed anses for  

 erhvervsmæssigt nødvendige for ejendommens drift som landbrugsejendom.
En forudsætning for, at pelsdyrhaller kan opføres uden zonelovstilladelse,  

 er dog, at der er et passende forhold mellem bygninger og ejendommens  

 jordtilliggende.
Det vil således være afgørende for spørgsmålet om  

 bebyggelsens erhvervsmæssige nødvendighed, at en væsentlig del af halm m.v.  

 til dyrene frembringes på ejendommens jorder, og at gødning fra farmens  

 dyrehold kan finde anvendelse på jorderne.
Dette krav vil i almindelighed  

 være opfyldt, hvis forholdet mellem bygninger og jordtilliggende svarer til  

 pelsdyrhaller på tilsammen ca. 500 kvm bebygget areal pr. ha landbrugsjord,  

 der hører til ejendommen.
 Ved det bebyggede areal forstås alene det samlede overdækkede areal, men  

 derimod ikke eventuelle uoverdækkede gangarealer mellem pelsdyrhallerne eller  

 andre uoverdækkede gangarealer m.v. inden for de indhegnede områder.
 Er der tale om en større pelsdyrfarm, dvs. en farm forsynet med mere end  

 1.500 kvm pelsdyrhaller, må sagen under alle omstændigheder forelægges for  

 zonelovsmyndigheden med henblik på at vurdere, hvorvidt byggeriet forudsætter  

 tilladelse efter zoneloven.
 Opmærksomheden henledes på, at denne vurdering ikke bør have form af en  

 zonelovsbehandling, men alene bør være en administrativ konstatering af, om  

 tilladelse kræves.
 Pelsdyrfarme på ikke-landbrugspligtige ejendomme kræver altid tilladelse i  

 henhold til zoneloven.
 Skulle der opstå tvivl om, hvorvidt et ønsket byggeri kan opføres uden  

 zonelovstilladelse, kan zonelovsmyndigheden indhente en vejledende udtalelse  

 fra matrikeldirektoratet, Titangade 13, 2200 København N., om, hvorvidt  

 bygningerne må anses som erhvervsmæssigt nødvendige.
 Er der tale om opførelse af bygninger i et sådant omfang, at det skønnes  

 at ville kunne være i strid med bestemmelsen i § 7, stk. 1, 2. punkt, i  

 landbrugsloven, bør zonelovsmyndigheden, inden der eventuelt meddeles  

 tilladelse efter zoneloven, indhente en udtalelse fra matrikeldirektoratet  

 om, hvorvidt opførelse af bygningerne forudsætter tilladelse efter  

 landbrugslovens § 7, stk. 3.
4.1.6. Drivhuse må principielt anses for nødvendige for en  

 landbrugsejendoms drift som gartneri, og drivhuse kan i disse tilfælde  

 opføres uden zonelovstilladelse.
Der kan dog være tilfælde, hvor der i  

 forbindelse med gartneridriften etableres aktiviteter i tilknytning hertil,  

 f.eks. detailsalg, emballerings-, forarbejdnings- eller anden virksomhed i et  

 omfang, der forudsætter zonelovstilladelse.
4.1.7. Opførelse af bygninger m.v. til virksomheder af  

 ikke-jordbrugsmæssig karakter som f.eks. rideskole, ridehal, hestepension,  

 dyrehospital, dyrepension, hundekennel m.v. kræver tilladelse efter  

 zoneloven.
Det samme gælder opførelse af driftsbygninger med tilknytning til  

 flere landbrugsejendomme, f.eks. fællesstalde eller fællesanlæg for  

 behandling og forarbejdning af korn, foderstoffer, lucerne, grøntpiller,  

 halm, minkfoder, maskinstationer m.v.
 Såfremt zonelovsmyndigheden skønner, at en sådan bebyggelse vil kunne være  

 i strid med bestemmelserne i landbrugslovens § 7, stk. 1, 2. punkt, om, at en  

 landbrugsejendom skal drives på en forsvarlig erhvervsmæssig måde, bør der  

 indhentes en vejledende udtalelse fra matrikeldirektoratet.
4.2. Skovbrug Ved skovbrug forstås såvel skovbrug, der i medfør af skovloven  

 (lovbekendtgørelse af 4. maj 1979) er undergivet fredskovspligt som ikke  

 fredskovspligtige skove.
 Ifølge praksis anses erhvervsmæssigt nødvendig bebyggelse ikke som  

 omfattet af de restriktioner, der gælder for fredskove, men fra  

 skovmyndighedernes side lægges der vægt på, at der ikke i fredskove uden  

 særlig tilladelse opføres bygninger, som ikke fuldt ud opfylder betingelsen  

 om erhvervsmæssig nødvendighed.
Ved administrationen af zoneloven bør der anlægges tilsvarende synspunkter  

 både for fredskov og for ikke-fredskov.
For så vidt en bebyggelse er  

 erhvervsmæssigt nødvendig, kræves der således ikke tilladelse fra  

 zonelovsmyndigheden.
 For at kunne anses som erhvervsmæssigt nødvendige, må bygningerne skulle  

 tjene skovdriften og for eksempel ikke jagt- eller landbrugsmæssige formål,  

 ligesom der ikke må være tale om bygninger til brug for entreprenørvirksomhed  

 i andre skove end den, hvori de opføres.
 Der må lægges vægt på, at bygningerne ikke er indrettet på en måde, der  

 gør dem egnet til natophold eller rekreativ anvendelse.
I skove, hvor der holdes traktor, kan en garage på indtil 40 kvm uden fast  

 gulv være nødvendig.
Kun i skove med et bevokset areal over ca. 50 ha kan  

 maskinhuse på over 40 kvm anses for nødvendige.
Ansøgninger om tilladelse til  

 opførelse af garager på indtil 40 kvm behandles af de lokale skovdistrikter.  

 Ansøgninger om tilladelse efter skovloven til opførelse af større bygninger  

 behandles af skovstyrelsen.
 Bygninger til opbevaring af skovede effekter vil i almindelighed ikke være  

 nødvendige.
Beboelsesbygninger må for at kunne anses som driftsmæssigt nødvendige  

 skulle bebos af en person, der anvender sin fulde arbejdsindsats i skoven med  

 udsigt til varig beskæftigelse.
På grund af skovenes forskelligartethed kan  

 der ikke angives en bestemt arealstørrelse som betingelse for opførelse af et  

 beboelseshus, men under normale forhold må der forudsættes et bevokset areal  

 på mindst ca. 100 ha.
Der gøres i denne forbindelse opmærksom på, at en del skovbrugsejendomme  

 består af sammenkøbte parceller, således at skoven består af flere særskilte  

 ejendomme i matrikulær henseende.
Det nødvendige arealmæssige grundlag for en  

 beboelse må i givet fald forlanges sikret ved sammenlægning til en samlet  

 fast ejendom, der ikke kan deles uden udstykning.
På store skovejendomme vil der på grund af de senere årtiers udvikling  

 ofte være overflødige skovtjenestehuse, som kan være udlejet til personer,  

 der ikke er beskæftiget på ejendommen.
I sådanne tilfælde kan nye  

 beboelseshuse ikke anses for nødvendige.
Såfremt ønsket om et nyt  

 beboelseshus begrundes med nødvendigheden af en bedre boligstandard end den  

 eksisterende, vil det kunne stilles som en betingelse, at det  

 overflødiggjorte, gamle hus nedrives.
 I sager, hvor der kan herske tvivl om, hvorvidt en bygning kan anses for  

 erhvervsmæssigt nødvendig, skal man henstille til zonelovsmyndigheden at høre  

 skovstyrelsen eller eventuelt det statsskovdistrikt, hvor ejendommen er  

 beliggende.
4.3. Fiskeri Udøvelse af fiskerierhvervet omfatter både saltvands- og  

 ferskvandsfiskeriet, herunder dambrug.
Redskabsskure og bådehuse er eksempler på bebyggelser, der kan være  

 erhvervsmæssigt nødvendige for udøvelsen af fiskerierhvervet, og som i så  

 fald kan opføres uden tilladelse i henhold til zoneloven.
På den anden side  

 henledes opmærksomheden på, at der for større og intensivt drevne dambrug  

 skal ske zonelovsbehandling, herunder om spørgsmålet om funktionærboliger.
En  

 zonelovstilladelse vil altid være nødvendig for opførelse af f.eks.  

 fiskemels- og fiskekonservesfabrikker, auktionshaller og lagerhaller.
Der  

 henvises til, at disse former for bebyggelse kan være omfattet af  

 naturfredningslovens beskyttelseslinier.
5. Zonelovskompetencen Kompetencen til at meddele tilladelser i henhold til zonelovens §§ 6-8  

 indehaves i 1. instans af amtsrådet/Hovedstadsrådet eller  

 kommunalbestyrelsen.
 5.1. Hovedreglen er, at amtsrådet/Hovedstadsrådet er zonelovsmyndighed,  

 jfr. lovens § 9, stk. 1.
 5.2. I følgende tilfælde er det dog kommunalbestyrelsen, der er  

 zonelovsmyndighed:
 - I områder, der er omfattet af en godkendt eller endeligt vedtaget  

 lokalplan, når lokalplanforslaget er vedtaget efter den 1. juli 1980, jfr. §  

 9, stk. 2.
 - I områder omfattet af tidligere udarbejdede lokalplaner, der af  

 amtsrådet/Hovedstadsrådet efter kommunalbestyrelsens begæring har fået  

 tillagt samme virkning, jfr. § 9, stk. 2.
 - I landsbyer, der er entydigt afgrænset i en kommuneplan, jfr. § 9, stk.  

 3.
 - I landsbyer, hvor der ikke foreligger en kommuneplan, men hvor en  

 landsbyafgrænsning er fastlagt af kommunalbestyrelsen i henhold til aftale  

 med amtsrådet/Hovedstadsrådet, jfr. § 9, stk. 4.
Hvis amtsrådet/Hovedstadsrådet ikke kan tilslutte sig en af  

 kommunalbestyrelsen foreslået afgrænsning efter sidstnævnte overgangsordning,  

 kan spørgsmålet indbringes for planstyrelsen, idet miljøministeren har  

 delegeret sin beføjelse til at træffe afgørelse til planstyrelsen.
Ifølge  

 lovens § 9, stk. 4, skal kommunalbestyrelsens forslag til  

 kompetenceafgrænsning offentliggøres med en frist til indsigelser på 4 uger,  

 før de endelige forhandlinger med amtsrådet/Hovedstadsrådet finder sted.  

 Loven indeholder ikke nærmere regler for offentliggørelsen.
Det anbefales, at  

 offentliggørelsen alene sker ved en annoncering i de stedlige dagblade  

 og/eller ugeaviser f.eks. på samme måde som for lokalplanforslag.  

 Overgangsordningen kan alene anvendes, indtil der foreligger en kommuneplan.  

 En kompetenceafgrænsning i henhold til overgangsordningen, der ikke overføres  

 til kommuneplanen, falder således bort, og zonelovskompetencen går tilbage  

 til amtsrådet/Hovedstadsrådet.
 Planstyrelsen har i februar 1984 udgivet en eksempelsamling med en række  

 vejledende forslag til, hvordan afgrænsningen omkring landsbyerne teknisk vil  

 kunne foretages.
 Opmærksomheden henledes på, at afgørelser, der i henhold til anden  

 lovgivning, herunder vejlovgivningen, træffes af færdselsmæssige grunde af  

 andre myndigheder (amtsråd og vejdirektoratet) kan medføre, at  

 kommunalbestyrelsens beslutning efter zoneloven ikke umiddelbart kan  

 gennemføres.
5.3. Lovens § 9, stk. 5, indeholder hjemmel for miljøministeren til at  

 udfærdige bekendtgørelse om, at tilladelser efter §§ 6-8 i nærmere angivne  

 tilfælde af mere vidtrækkende betydning i stedet meddeles af ministeren.  

 Denne hjemmel er hidtil ikke benyttet.
I henhold til samme bestemmelse kan  

 ministeren endvidere beslutte at overtage afgørelsen i en enkelt konkret sag,  

 der er indbragt for zonelovsmyndigheden i 1. instans, når sagen skønnes at  

 have mere vidtrækkende betydning.
6. Retningslinier for meddelelse af tilladelse i  

 medfør af lovens §§ 6-8 Det fremgår som nævnt i afsnit 2 af de respektive planlægningslove, at  

 zonelovsmyndigheden er bundet af henholdsvis region- og kommuneplanlægningen.  

 Tilsvarende skal miljøankenævnet som ankeinstans efter zonelovens § 10 a,  

 stk. 4, påse, at region- og kommuneplanlægningen samt anden planlægning  

 vedrørende arealanvendelsen er lagt til grund for afgørelsen.
 Den første betingelse, der skal være opfyldt, før zonelovstilladelse kan  

 meddeles, er således, at det ansøgte ikke strider mod den sammenfattende  

 fysiske planlægning, jfr. i øvrigt afsnit 2.
 6.1. Zonelovsmyndigheden er endvidere bundet af de retningslinier,  

 miljøministeriet har udstedt i henhold til zonelovens § 9, stk. 6. Med  

 hjemmel i denne bestemmelse er udstedt forskrifter i forbindelse med  

 udsendelse af landsplandirektiver i medfør af lands- og regionplanlovens § 4.  

 Forskrifterne for zonelovsmyndighederne er indeholdt i følgende cirkulærer:
 - Cirkulære nr. 35 af 28. februar 1978 om reservation af arealer til et  

 hovedtransmissionsnet for naturgas i Danmark.
 - Cirkulære nr. 129 af 2. august 1979 om reservation af arealer til et  

 hovedtransmissionsnet for naturgas i Danmark (2. reservationsetape).
 - Cirkulære nr. 130 af 6. august 1980 om reservation af arealer til  

 atomkraftværker i Danmark.
 - Cirkulære af 25. maj 1981 om reservation af arealer i tilslutning til en  

 eventuel Storebæltsbros landfæster.
 - Cirkulære nr. 109 af 25. maj 1981 om reservation af arealer til et  

 hovedtransmissionsnet for naturgas i Danmark (3. reservationsetape samt  

 tillæg til 1. reservationsetape).
 - Cirkulære af 12. juni 1981 om udbygning af Københavns lufthavn, Kastrup,  

 samt bygge- og anvendelsesregulerende bestemmelser for områder, der er berørt  

 af miljømæssige gener fra lufthavnen.
 - Cirkulære nr. 167 af 28. august 1981 om planlægning af ferie- og  

 fritidsbebyggelse.
 - Cirkulære af 5. maj 1982 om reservation af arealer til en rørledning for  

 transport af råolie og kondensat fra Vesterhavet til Fredericia.
 Gennem region- og kommuneplanlægningen tilvejebringes et  

 planlægningsmæssigt grundlag, der bl.a. omfatter retningslinier for  

 boligbyggeriets fordeling, retningslinier for byzonernes omfang og  

 afgrænsning og retningslinier vedrørende det åbne land, herunder landsbyerne.
 Zonelovsmyndigheden må i hvert enkelt tilfælde vurdere, om en ansøgt  

 bebyggelse/anvendelse i landzone på baggrund af den foreliggende planlægning  

 er forenelig med zonelovens formål, når de forventede følgevirkninger af  

 bebyggelsen/anvendelsen tages i betragtning.
Herudover kan zonelovsmyndigheden tilgodese formål, som er i  

 overensstemmelse med sigtet med planlægningen, men dog ikke detailleret  

 angivet i en planlægning, f.eks. bebyggelse til stedbundne formål samt  

 formål, som det også ud fra en samfundsmæssig betragtning er rimeligt at  

 tilgodese.
Forudsætningen må imidlertid være, at behovet er tilstrækkeligt  

 dokumenteret og bedømt i forhold til planlægningen.
6.2. Udstykning 6.2.1. Zonelovens § 6, der kræver zonelovsmyndighedens tilladelse til  

 udstykninger, har ikke til hensigt at lægge hindringer i vejen for  

 oprettelsen af nye landbrugsbedrifter eller gartnerier.
I tilfælde, hvor  

 formålet med en udstykning er etablering af et sådant jordbrug, vil  

 tilladelse blive givet.
Det forudsættes dog, at et sådant jordbrug er  

 tilstrækkeligt omfattende til at skabe grundlag for en families økonomi.
Det  

 er på den anden side muligt for zonelovsmyndigheden at modsætte sig  

 udstykningen, hvis den findes at have et andet hovedformål end det angivne,  

 f.eks. under hensyn til forholdet mellem investeringen i bebyggelse m.v. og  

 det afkast, landbrugsproduktionen på ejendommen må antages at kunne give.
Under hensyn til den særlige ejendomsstruktur inden for skovbruget vil  

 zonelovsmyndigheden normalt ikke kunne modsætte sig udstykninger, der sker  

 som led i sammenlægning af fredskove, såfremt skovene grænser til hinanden,  

 eller der kun er nogle få hundrede meter imellem dem, og der sker matrikulær  

 sammenlægning til en samlet ejendom.
Hvad særligt angår de fredskovspligtige  

 parcelskove bør det tillægges stor betydning, at antallet af ejere i den  

 enkelte parcelskov nedbringes mest muligt, og der bør derfor ikke lægges  

 hindringer i vejen for sammenlægninger uanset størrelsen af de enkelte  

 parceller og disses beliggenhed i skoven, men kravet om matrikulær  

 sammenlægning bør også her fastholdes.
 Opmærksomheden henledes på udstykningslovens § 3 og landbrugsloven, og det  

 henstilles til zonelovsmyndigheden i givet fald at høre henholdsvis  

 skovstyrelsen eller matrikeldirektoratet, eventuelt begge.
6.2.2. Tilladelse til udstykning med henblik på f.eks. jagt, ophold eller  

 lignende til private rekreative formål bør normalt ikke meddeles, selv om der  

 ikke ønskes bebyggelse.
Sådanne udstykninger ønskes ofte foretaget i områder,  

 hvor de landskabelige og rekreative interesser er store, og de kan medføre en  

 belastning af landskabet i henseende til hegning, opstilling af skilte med  

 adgangsforbud, beplantning og terrænændringer m.v.
Moseområder, heder,  

 strandenge, mindre skovområder, særligt kuperede partier m.v., som ikke er i  

 intensiv drift, har bestandigt været en værdifuld bestanddel af landskabet,  

 og en udskillelse af sådanne arealer i selvstændigt matrikulerede ejendomme  

 vil være i strid med lovens formål.
 Herudover vil ofte gælde, at en udstykningstilladelse ville kunne  

 forårsage landbrugsmæssige ulemper i form af gener for en rationel  

 landbrugsdrift og for fremtidige strukturomlægninger.
6.2.3. Om der bør meddeles tilladelse til frastykning af arealer, der  

 allerede er bebygget med enligt beliggende beboelseshuse, der ikke længere  

 anvendes til deres oprindelige formål, må afhænge af en konkret bedømmelse.  

 Der må herved tages hensyn til risikoen for, at en udstykningstilladelse vil  

 kunne medføre, at der senere fremkommer berettigede ønsker om en yderligere  

 beboelsesbygning på den oprindelige ejendom.
Tilladelse bør derfor normalt  

 kun meddeles i tilfælde, hvor det er sandsynliggjort, at der ikke på ny vil  

 kunne blive behov for en ekstra bolig på den oprindelige ejendom.
Det bør  

 tillige være en forudsætning for at meddele tilladelse, at husets  

 bygningsmæssige tilstand ikke er så ringe, at det er uegnet til beboelse,  

 således at der ved udstykningen reelt tilsigtes fremskaffet en byggegrund.
6.2.4. Som en særlig gruppe tilfælde kan nævnes frastykning af  

 medhjælperboliger fra landbrugsejendomme.
I denne forbindelse bemærkes, at  

 hverken den tekniske eller den økonomiske udvikling inden for landbruget i de  

 seneste år peger i retning af et øget behov for medhjælperboliger.
De  

 forannævnte retningslinier kan her uddybes, idet opmærksomheden desuden må  

 henledes på, at en eventuel medhjælper lige så godt kan bo i et nærliggende  

 bysamfund som på selve landbrugsejendommen, medmindre der på  

 landbrugsejendommen er en speciel produktion, der kræver overvågning døgnet  

 rundt.
Dette kan være tilfældet ved gartneriejendomme.
 Tilladelse til frastykning vil ofte kunne meddeles ud fra en konkret  

 vurdering af sagen, hvor følgende forhold især bør indgå i afvejningen:
- Ejendommens størrelse - Ejendommens driftsform (animalsk produktion, gartneri, planteskole,  

 pelsdyravl m.v.) - Antallet af øvrige boliger på ejendommen og - Antallet af beskæftigede på ejendommen (ud over ejeren og dennes  

 familie).
Det bør være en betingelse for tilladelse til frastykning, at boligen ikke er opført inden for de senere år, og at boligen i nogle år har været overflødiggjort i forbindelse med  

 ejendommens drift.
 Selve beliggenheden af medhjælperboligen i forhold til ejendommens  

 landbrugsbygninger kan også indgå i afvejningen, idet det forekommer mindre  

 rimeligt at bevare tilknytningen til en afsides liggende bolig.
 Endelig må der tages hensyn til, om boligen med tilliggende jordarealer  

 har en rimelig hensigtsmæssig beliggenhed med henblik på anvendelse som  

 selvstændig familiebolig.
6.3. Bebyggelse 6.3.1. Ved ansøgning om tilladelse til bebyggelse må der tages  

 udgangspunkt i muligheden for at udnytte det udlæg af byzone, som er sket  

 gennem planlægningen.
 Som hovedregel gælder derfor, at zonetilladelse til opførelse og  

 indretning af boliger kun bør meddeles, når et ansøgt byggeri ikke med  

 rimelighed kan henvises til byzone.
 Miljøministeriet finder, at det i områderne omkring de eksisterende  

 byzoner er nødvendigt, at zonelovsmyndigheden er yderst tilbageholdende med  

 at give tilladelser til udstykning og bebyggelse i landzone, såfremt sigtet  

 med zoneloven og den stedfundne planlægning ikke skal forskertses ved en  

 uplanlagt spredning af bymæssig bebyggelse.
 Herudover gælder generelt, at enligt beliggende enfamilieshuse som  

 hovedregel ikke bør tillades opført i det åbne land.
6.3.2. Ved stillingtagen til en konkret ansøgning om zonelovstilladelse  

 bør der endvidere henses til, om der kan sikres beboerne en rimelig adgang  

 til offentlig og privat service (skoler og dagligvarebutikker m.v.), om der  

 kan tilvejebringes forsvarlige kloakforhold og trafikforhold samt, om  

 beboerne kan sikres mod forureningsulemper, herunder utilfredsstillende  

 støjforhold.
Zonelovsmyndigheden bør derfor påse, at boligbyggeri og anden  

 forureningsfølsom arealanvendelse placeres hensigtsmæssigt i forhold til  

 bestående og planlagte virksomheder.
Herunder bør man bl.a. sikre, at der  

 ikke opstår miljøkonflikter med eventuelle landbrugsejendomme.
 Ligeledes bør zonelovsmyndigheden ved behandling af ansøgning om  

 tilladelse til etablering af virksomheder m.v. tage hensyn til de  

 forureningsmæssige gener, som virksomheden måtte kunne påføre omgivelserne,  

 jfr. nedenfor under afsnit 7. Dette kan navnlig have betydning for så vidt  

 angår den type virksomheder, der er omfattet af kap. 11 i bekendtgørelse nr.  

 664 af 16. december 1982 af reglement om miljøbeskyttelse.
Forventninger om, at kloakforholdene og andet bringes i orden ad åre,  

 forkommer i så henseende ikke tilstrækkelige, men der må være en aktuel og  

 konkret mulighed herfor.
Der bør således i almindelighed være truffet  

 beslutning om spildevandsbortskaffelsen i overensstemmelse med  

 miljøbeskyttelseslovens regler herom.
Endvidere må udstykningen og  

 bebyggelsen kunne indpasses på hensigtsmæssig måde i de eksisterende  

 bebyggelses- og vejforhold, uden at strøjramte arealer inddrages.
I den  

 forbindelse bemærkes, at naturfredningslovens bestemmelser om vejbyggelinier  

 er ophævet pr. 1. august 1983. Der henvises til miljøministeriets cirkulære  

 af 7. juli 1983 om varetagelse af støjhensyn i den fysiske planlægning efter  

 ophævelse af vejbyggeliniebestemmelsen i naturfredningsloven.
 6.3.3. Zonelovsmyndigheden bør desuden ved den enkelte ansøgning påse, at  

 der ikke meddeles tilladelser, der vil kunne komme i strid med hensynet til  

 de rekreative interesser.
 Ved de konsekvensændringer, der blev gennemført i zoneloven, da lov om  

 naturfredning blev ændret i 1978, blev det pointeret, at de landskabelige  

 hensyn vedrørende pelsdyrfarme, dvs. anlæg, der har en sådan størrelsesorden,  

 at de kan få en afgørende indflydelse på landskabet i modsætning til  

 begrænsede anlæg i forbindelse med landbrug, vil kunne varetages i medfør af  

 zoneloven.
Efter ophævelse af naturfredningslovens vejbyggelinie bør  

 zonelovsmyndigheden endvidere nu også varetage de hensyn til det  

 landskabelige udsyn fra veje, som hidtil er tilgodeset gennem  

 vejbyggeliniebestemmelsen i naturfredningsloven.
Der henvises til  

 miljøministeriets forannævnte cirkulære af 7. juli 1983.
Det henstilles, at zonelovsmyndigheden påser, at der ikke gives tilladelse  

 til at bebygge kystnære arealer, når der kan være risiko for, at de  

 pågældende arealer vil kunne blive oversvømmet eller inden for den påtænkte  

 bebyggelses levetid nedbrudt af havet.
I tilfælde af ansøgning om tilladelse  

 til bebyggelse i sådanne områder bør der indhentes en udtalelse fra  

 kystinspektoratet.
6.3.4. Retningslinier for zonelovsadministrationen i landsbyer.
Med den  

 ændring af zoneloven, der trådte i kraft 1. januar 1984, er der skabt  

 mulighed for at overføre zonelovskompetencen i landsbyer til  

 kommunalbestyrelsen, jfr. afsnit 5. Denne kompetenceoverførsel tilsigter  

 ingen ændring i administrationen af zoneloven i landsbyerne.  

 Zonelovsmyndigheden skal således foretage nøjagtig den samme afvejning af de  

 forskellige hensyn, hvadenten zonelovskompetencen i den konkrete situation  

 indehaves af amtsrådet/Hovedstadsrådet eller af kommunalbestyrelsen.
Opmærksomheden henledes på, at et af formålene med den seneste ændring af  

 zoneloven er at styrke landsbyerne.
Dette bør bl.a. ske under iagttagelse af  

 anvisningerne i landsbykommissionens betænkning (specielt delbetænkning nr.  

 930 og 931 af henholdsvis maj og august 1981). Landsbykommissionen  

 understreger, at »forudsætningen for at løse eller afhjælpe mange af de  

 problemer, landsbyerne har, er, at de tages seriøst op i planlægningen, fordi  

 nogle af problemerne netop kan henføres til manglende planlægning og  

 styring«.
Betænkningen anviser således ikke en styrkelse af landsbyerne  

 gennem en uplanlagt bebyggelse.
Kommissionen henviser i øvrigt bl.a. til, at  

 det kan være formålstjenligt at udarbejde f.eks. en bevarende  

 landzonelokalplan.
 Det er derfor ikke hensigten, at en afgrænsning af landsbyerne med henblik  

 på kommunalbestyrelsens zonelovskompetence kan erstatte det behov, der i  

 nogle landsbyer er for at udarbejde lokalplan.
 Zonelovsmyndigheden må i sin administration af loven i landsbyerne på den  

 ene side sikre, at eventuelle tilladelser ikke forskertser muligheden for  

 gennem en senere planlægning at friholde landsbyens grønninger eller lignende  

 for bebyggelse.
Zonelovsmyndigheden må endvidere overveje, om meddelelse af en tilladelse  

 vil hindre virkeliggørelsen af målsætningen om at styrke nærmere angivne  

 landsbyer.
Samtidig må zonelovsmyndigheden dog være opmærksom på, at det som  

 nævnt er en hensigt at styrke landsbysamfundene i overensstemmelse med  

 planlægningen.
Administrationen af zoneloven i landsbyerne må således også  

 tilrettelægges under hensyntagen hertil.
Der bør ikke lægges særlig vægt på, om ansøgeren har et familiemæssigt  

 tilknytningsforhold til vedkommende område.
Derimod kan et erhvervsmæssigt  

 tilknytningsforhold være et relevant kriterium, idet en bolig eksempelvis kan  

 være med til at sikre forudsætningerne for de erhverv, som må betragtes som  

 naturligt tilknyttet et mindre bysamfund, jfr. ovenfor afsnit 6.1., og som er  

 medvirkende til at opretholde et vist serviceniveau i disse områder.
 For at understøtte og bevare grundlaget for det lille lokalsamfund - og  

 derved også støtte den planlægning, der kommer til udtryk i region- og  

 kommuneplanlægningen - vil det i denne situation være væsentligt at kunne  

 lægge vægt på kriteriet erhvervsmæssig tilknytning.
6.3.5. Med hensyn til de små øer henstilles til zonelovsmyndigheden at  

 være imødekommende med at meddele zonelovstilladelse til bygninger til  

 helårsbeboelse og erhvervsanvendelse.
Det må dog være en forudsætning for  

 meddelelse af sådanne tilladelser, at den pågældende bebyggelse eller  

 anvendelse ikke er i strid med gennemført eller igangværende planlægning for  

 øerne, og at eventuelle frednings- eller bevaringsbestemmelser iagttages.  

 Tilladelse til udstykning til eller opførelse af sommerhuse bør kun meddeles,  

 dersom en overvejelse af den langsigtede virkning af en sommerhusbebyggelse  

 fører til en antagelse af, at resultatet bliver planlægningsmæssigt  

 acceptabelt og får en gunstig indflydelse på øsamfundet.
Der henvises i  

 øvrigt til de notater, der er afgivet af det af miljøministeriet nedsatte  

 embedsmandsudvalg vedrørende det offentliges politik for De Små Øer, specielt  

 fjerde notat fra 1982 og lov nr. 620 af 21. december 1983 om støtte til de  

 små øsamfund (Trafikstøtte m.v.). Opmærksomheden henledes dog på, at  

 notaterne alene omhandler øer med en befolkning fra ca. 20 til ca. 1.100  

 helårsbeboere.
Også for endnu mindre øer henstilles en lempelig  

 zonelovspraksis.
6.3.6. Miljøministeriet er af den opfattelse, at zonelovsmyndighederne  

 normalt bør meddele tilladelse til genopførelse af nedbrændt bebyggelse,  

 såfremt der ret hurtigt efter branden søges zonelovstilladelse.
Der skal dog  

 ikke meddeles tilladelse, hvis der foreligger omstændigheder, der klart taler  

 herimod.
Som eksempel på sådanne nærmere omstændigheder kan nævnes tilfælde,  

 hvor den nedbrændte bygning ikke var lovligt opført eller tilfælde, hvor  

 bebyggelsen under alle omstændigheder ville have haft en begrænset levetid  

 under hensyn til dens alder og vedligeholdelsestilstand.
 Man henleder opmærksomheden på, at eventuel tilladelse til genopførelse af  

 nedbrændt bebyggelse kan gøres betinget af bl.a., at den hidtidige  

 bebyggelses størrelse, anvendelse og karakter i det væsentligste bevares.
 For så vidt angår ansøgninger om tilladelse til istandsættelse m.v., der  

 går udover almindelige reparations- og vedligeholdelsesarbejder af  

 eksisterende bygninger, er det miljøministeriets opfattelse, at  

 zonelovsmyndigheden som udgangspunkt bør være imødekommende med at meddele  

 tilladelse for så vidt angår beboede bygninger eller bygninger, der indtil  

 for nylig har været beboet, og hvor det med rette kan anføres, at de værdier,  

 som den eksisterende bygning repræsenterer, ellers ville gå tabt.
 For så vidt angår tomme bygninger er der imidlertid en glidende overgang  

 til de tilfælde, hvor en bygning, der har været forladt i en årrække, er så  

 forfalden og kommet i en sådan tilstand, at en »istandsættelse« i  

 virkeligheden ikke er mulig, hvorfor der reelt er behov for at opføre en ny  

 bebyggelse på grunden.
 I de sidstnævnte tilfælde, hvor der f.eks. ikke opnås rimelige besparelser  

 ved at udnytte den eksisterende bebyggelse sammenlignet med at opføre en ny  

 bygning, bør zonelovsmyndigheden som udgangspunkt lægge de samme hensyn til  

 grund som ved behandlingen af ansøgninger om tilladelse til opførelse af helt  

 ny bebyggelse.
6.3.7. Når udnyttelse af råstoffer i jorden finder sted i landzone, jfr.  

 afsnit 3.3., vil det være rimeligt at tillade den bebyggelse på stedet, som  

 er erhvervsmæssigt nødvendig for råstofudnyttelsen.
På den anden side bør der  

 ikke gives udstykningstilladelse i forbindelse med råstofudnyttelse,  

 medmindre ganske særlige forhold gør sig gældende.
En eventuel tilladelse bør  

 betinges af, at arealet efter ophørt råstofindvinding sammenlægges med en  

 landbrugs- eller eventuelt skovbrugsejendom.
6.3.8. Med hensyn til vindmøller gælder, som foran nævnt under afsnit  

 3.2., at disse er omfattet af begrebet bebyggelse i lovens § 7 og derfor  

 kræver zonelovstilladelse.
På baggrund af energisituationen finder  

 miljøministeriet imidlertid, at der bør lægges så få hindringer som muligt i  

 vejen for etablering af små vindmøller (under 100 kW), og at der derfor,  

 uanset hvilken fredningsinteressezone sagen vedrører, normalt bør meddeles  

 zonelovstilladelse uden fastsættelse af særlige vilkår med hensyn til  

 placering af sådanne små vindmøller.
Afslag til en ønsket placering bør  

 derfor alene meddeles i de undtagelsestilfælde, hvor særdeles vægtige  

 landskabelige hensyn taler afgørende imod.
Opmærksomheden henledes dog på, at  

 der fortsat bør stilles vilkår om, at vindmøller fjernes uden udgift for det  

 offentlige, såfremt de er ubenyttet i en periode længere end et år.
6.4. Ændret anvendelse 6.4.1. Afgørelsen af, om en ændret benyttelse af bestående bebyggelse vil  

 kunne tillades, bør i første række træffes på grundlag af de samme kriterier,  

 som lægges til grund ved spørgsmålet om tilladelse til opførelse af ny  

 bebyggelse.
Dette gælder også, selv om der i forbindelse med den ændrede  

 benyttelse af bebyggelsen ikke foretages en ombygning.
Det må imidlertid  

 tillige tages i betragtning, at bygningen allerede findes det pågældende  

 sted, og at der er særlige hensyn at tage til bevarelsen og udnyttelsen af  

 sådanne allerede eksisterende værdier.
Der bør derfor normalt meddeles  

 tilladelse til en ændret anvendelse, såfremt den ønskede anvendelse ikke kan  

 antages at være mere belastende for miljøet end den hidtidige.
6.4.2. Zonelovens § 8, stk. 2, indeholder den specielle regel, at hvis  

 overflødige landbrugsbygninger ønskes anvendt til anden erhvervsmæssig  

 virksomhed, skal tilladelse meddeles, medmindre den ønskede virksomhed  

 skønnes at ville få et sådant omfang, at dens udøvelse vil være i afgørende  

 modstrid med de hensyn bl.a. om forholdet til planlægningen, som loven  

 tilsigter at varetage. § 8, stk. 2, omfatter såvel overflødige bygninger på  

 en eksisterende landbrugsejendom som bygninger på et nedlagt landbrugs  

 restparcel, såfremt bygningerne ikke er overgået til anden anvendelse.
Det  

 understreges, at der skal være tungtvejende grunde til at meddele et afslag.  

 Det kan f.eks. nævnes, at vejadgangsforholdene kan være til hinder for  

 udnyttelse af en tilladelse.
Der henvises herved til ministeriet for  

 offentlige arbejders cirkulæreskrivelse af 1. december 1977 om adgang fra  

 adgangsbegrænsede vejstrækninger til landbrugsbygninger, der ikke længere har  

 landbrugsmæssig anvendelse.
Man gør dog opmærksom på, at der på landbrugsejendomme i drift, efter at  

 der er meddelt tilladelse til ændret anvendelse af overflødige  

 driftsbygninger, på ny kan opstå behov for driftsbygninger, som må  

 karakteriseres som erhvervsmæssigt nødvendige.
Opførelse af sådanne bygninger  

 kræver ikke zonelovstilladelse, jfr. zonelovens § 7.
Tilladelse til ændret anvendelse af overflødige driftsbygninger bør derfor  

 meddeles på vilkår, at bygningerne kan kræves tilbageført til  

 landbrugsmæssigt formål, såfremt der opstår behov herfor.
Der vil herved  

 blive givet zonelovsmyndigheden mulighed for at vurdere, om der bør gives  

 tilladelse til at fortsætte den ændrede anvendelse i de oprindelige  

 driftsbygninger, samtidig med at der opføres nye bygninger som  

 erhvervsmæssigt nødvendige.
6.4.3. Hvor der søges om tilladelse til at ændre anvendelsen af et  

 fritidshus til helårsbeboelse, bør ansøgningen i de tilfælde, hvor bygningen  

 er opført som fritidshus, behandles som ansøgning om tilladelse til  

 nyopførelse af et helårshus.
Har fritidshuset oprindeligt været et helårshus,  

 kan der dog efter omstændighederne meddeles tilladelse til igen at tage huset  

 i anvendelse til helårsbeboelse.
Der bør ved afvejningen lægges afgørende  

 vægt på længden af den periode, hvor huset ikke har været anvendt til  

 helårsbeboelse, og på hvor mange helårshuse, der ligger i nærheden.
Endvidere  

 bør husets kvalitet indgå i bedømmelsen.
 6.5. Tilladelser i medfør af zonelovens § 9 kan betinges, jfr. § 10.
Hensynet til bevarelsen af landskabelige værdier eller zonelovens formål i  

 øvrigt vil undertiden tilsige, at en tilladelse gøres betinget.
Betingelsen  

 kan f.eks. dreje sig om en særlig placering og udformning af en ny  

 bebyggelse, om at udendørs oplag ikke må finde sted, om beplantning og  

 hegning omkring skæmmende anlæg m.v.
 Hvor en ansøgt ny bebyggelse eller anvendelse af bestående bygninger må  

 antages at ville foregribe eller stride mod kommende planlægning, kan en  

 tilladelse gøres midlertidig, således at tilladelsen kun er gældende et  

 bestemt antal år, eller så længe pågældende person/firma ejer ejendommen og  

 driver virksomhed derfra.
 Endelig kan der i tilfælde, hvor tilladelsen er særligt begrundet i  

 ansøgerens forhold, være grund til at meddele tilladelsen som en personlig  

 tilladelse for ansøgeren.
 Zonelovsmyndigheden drager omsorg for, at betingelserne tinglyses på  

 ejendommen, jfr. lovens § 10, stk. 2.
6.6. Ved lov af 6. maj 1980 om ændring af zoneloven er der i lovens § 9,  

 stk. 10, indføjet en bestemmelse om, at en uudnyttet tilladelse bortfalder  

 efter 3 år.
Dette er sket for at undgå den usikkerhed, der ellers kan være  

 med hensyn til, om en konkret og uudnyttet zonelovstilladelse er forældet.  

 Udnyttelsen af zonelovstilladelsen må således - hvis den ikke skal forældes -  

 påbegyndes, inden 3 årsfristen udløber, og udnyttelsen må fortsætte i  

 sædvanligt tempo herefter.
7. Forholdet til anden lovgivning Zoneloven medfører ingen ændring i bestemmelser i anden lovgivning om  

 udstykning, opførelse af ny bebyggelse og ændret benyttelse af bestående  

 bebyggelse og af ubebyggede arealer i landzone.
 Selv om en udstykning eller en ny bebyggelse m.v. er umiddelbart lovlig i  

 henhold til zonelovens §§ 6-8, eller der foreligger tilladelse i henhold til  

 lovens § 9 fra zonelovsmyndighederne til en udstykning eller en ny bebyggelse  

 m.v. i landzone, vil også anden lovgivning kunne finde anvendelse på  

 forholdet.
 Den, der ønsker at foretage en udstykning eller opføre en ny bebyggelse  

 m.v., bærer selv ansvaret for, at bestemmelserne i anden lovgivning er  

 overholdt, og må selv drage omsorg for, at de i henhold til den pågældende  

 lovgivning eventuelt nødvendige tilladelser fra andre myndigheder opnås.
Det kan nævnes, at det ofte i forbindelse med zonelovstilladelser også vil  

 være påkrævet med en tilladelse efter naturfredningsloven eller  

 landbrugsloven.
For sidstnævntes vedkommende bemærkes, at enhver  

 ikke-landbrugsmæssig arealanvendelse af en landbrugsejendoms jorder i  

 princippet forudsætter landbrugsministeriets tilladelse.
 Som eksempler på anden lovgivning, der ofte vil være relevant i  

 forbindelse med en zonelovsansøgning, kan nævnes kommuneplanloven,  

 byggelovgivningen, vejlovgivningen og miljøbeskyttelsesloven.
 Opmærksomheden henledes i øvrigt på, at større bygge- og anlægsarbejder  

 forudsætter udarbejdelse af en lokalplan, jfr. miljøministeriets cirkulære  

 nr. 39 af 11. februar 1977 (opsamlingscirkulæret) afsnit 5.2.
 For så vidt angår byggelovgivningen skal opmærksomheden henledes på  

 zonelovens § 11, stk. 5, hvorefter byggetilladelse i henhold til  

 byggelovgivningen ikke må meddeles, så længe zonelovstilladelsen ikke kan  

 udnyttes.
Det kan også nævnes, at vejadgangsregler kan være til hinder for en ændret  

 udnyttelse af parceller langs hovedlandeveje og landeveje, og visse  

 kommuneveje.
Dispensation fra adgangsbestemmelserne kan meddeles af  

 vedkommende vejbestyrelse.
Sikring af miljøbeskyttelseshensyn kan undertiden nødvendiggøre placering  

 af særligt forurenende virksomheder i landzone uden tilknytning til bymæssig  

 bebyggelse.
Man henleder i denne forbindelse opmærksomheden på, at det i  

 miljøministeriets cirkulære af 15. maj 1974 om godkendelse af særligt  

 forurenende virksomheder m.v., kap. 12, pkt. 5, udtales, at i de tilfælde,  

 hvor tilladelse efter zoneloven er nødvendig, bør godkendelse efter  

 miljøbeskyttelseslovens kap. 5 ikke meddeles, før zonelovsmyndigheden har  

 truffet sin afgørelse.
 Visse mindre virksomheder, der ikke kræver godkendelse efter  

 miljøbeskyttelseslovens § 35, kan i stedet gøres til genstand for  

 efterfølgende regulering i medfør af bestemmelserne i  

 miljøbeskyttelsesreglementet, jfr. bekendtgørelse nr. 664 af 16. december  

 1982, kap. 11.
 8. Klageregler m.v.
8.1. I henhold til lovens § 9, stk. 8, skal afgørelsen meddeles skriftligt  

 til ansøgeren.
Tilladelser skal endvidere i henhold til § 9, stk. 9,  

 offentliggøres.
 Offentliggørelsen skal ske ved annoncering i stedlige, periodiske blade,  

 der er almindeligt udbredt i området, herunder eventuelt i ugentlige  

 lokalblade.
Ifølge lovens § 9, stk. 9, 2. punktum, kan miljøministeriet fastsætte  

 nærmere regler for offentliggørelsen, herunder at offentliggørelse i nærmere  

 angivne tilfælde ikke skal finde sted.
Der henvises herved til bekendtgørelse  

 nr. 301 af 23. juni 1980.
 Ifølge bekendtgørelsens § 2 skal en tilladelse ikke offentliggøres, hvis  

 den er i overensstemmelse med en endeligt vedtaget eller godkendt lokalplan.  

 Tilladelsen skal heller ikke offentliggøres, hvis den ikke skønnes at medføre  

 ændringer i det bestående miljø, eller hvis offentliggørelse i øvrigt må  

 anses for unødvendig, eller af særlige årsager er udelukket.
 Offentliggørelse vil f.eks. være unødvendig, hvis der er sket særskilt  

 skriftlig underretning om afgørelsen med oplysning om klageadgang, til alle  

 der må antages at have en væsentlig, individuel interesse i afgørelsen.
 For så vidt angår tilladelser, der må forventes at berøre en større kreds  

 end naboerne, skal man henstille, at der fortsat finder offentliggørelse  

 sted.
 Det skal understreges, at klagefristen i zoneloven suspenderes, hvis  

 offentliggørelse undlades med urette.
 Zonelovsmyndighedernes afgørelser skal indeholde oplysning om, at  

 afgørelsen kan påklages inden 4 uger fra den dag, den er meddelt den  

 pågældende, at klage kan indgives af 1) ansøgeren, 2) enhver, der må antages  

 at have en væsentlig, individuel interesse i sagens udfald, og 3)  

 amtsrådet/Hovedstadsrådet henholdsvis kommunalbestyrelsen, samt at en  

 tilladelse bortfalder, hvis den ikke udnyttes inden 3 år efter, at den er  

 meddelt.
Ved offentliggørelse af en tilladelse beregnes 4 ugersfristen fra  

 offentligørelsen.
Om beregning af klagefristen, se nedenfor under afsnit 8.3.
En tilladelse kan ikke udnyttes før udløbet af klagefristen.
Er der  

 indgivet klage, kan tilladelsen ikke udnyttes, medmindre ankeinstansen  

 opretholder tilladelsen.
 8.2. Klageberettiget er bl.a. enhver, der må antages at have en væsentlig,  

 individuel interesse i sagens udfald.
Om forståelsen af, hvem der kan antages at have en sådan interesse, er der  

 dels i betænkning af 26. marts 1980 afgivet af folketingets miljø- og  

 planlægningsudvalg (Folketingstidende B sp. 583), dels ved  

 folketingsbehandlingen i øvrigt fremsat nogle synspunkter, der må lægges til  

 grund ved fortolkningen af begrebet »væsentlig, individuel  

 interesse«.
Herefter må foruden enkeltpersoner med væsentlig, individuel  

 interesse i sagens udfald tillige foreninger og grupper i lokalsamfundet samt  

 landsomfattende foreninger, der har formål, der ligger nær by- og  

 landzonelovens formål, antages at have klageadgang.
8.3. Klagefristen på 4 uger regnes fra den dag, afgørelsen er meddelt  

 ansøgeren/kommunalbestyrelsen eller er offentliggjort.
Fristen regnes fra den  

 seneste dato.
 Afgørelsen anses almindeligvis for at være meddelt den pågældende dagen  

 efter, at zonelovsmyndigheden har afgivet afgørelsen til postbesørgelse,  

 eller datoen for offentliggørelse.
 8.4. Afgørelsen indbringes for det i henhold til miljøbeskyttelsesloven  

 nedsatte miljøankenævn, hvis afgørelse er endelig.
 Ankenævnet har for så vidt angår zonelovsklager en særlig sammensætning,  

 idet det foruden formanden eller dennes stedfortræder består af 4 medlemmer,  

 der beskikkes efter indstilling fra Kommunernes Landsforening,  

 Amtsrådsforeningen i Danmark og Hovedstadsrådet i forening, planstyrelsen og  

 fredningsstyrelsen i forening samt de særligt interesserede statslige  

 myndigheder.
Det er alene afgørelser truffet af kommunalbestyrelsen eller  

 amtsrådet/Hovedstadsrådet, der kan indbringes for nævnet.
Derimod kan  

 miljøankenævnet ikke behandle de afgørelser, hvor miljøministeren har truffet  

 afgørelse som 1. instans, jfr. lovens § 9, stk. 5. Ankeadgangen her er  

 ophævet ved lovændringen af 8. juni 1983.
Mange zonelovssager vil indeholde spørgsmål i relation til  

 kommuneplanloven.
Sådanne spørgsmål er fortsat reguleret af kommuneplanlovens  

 regler, herunder klageadgangen til planstyrelsen i henhold til denne lovs §  

 48, stk. 1.
8.5. Man henleder opmærksomheden på, at klageskrivelsen skal sendes til  

 den myndighed - amtsrådet/Hovedstadsrådet eller kommunalbestyrelsen - der har  

 truffet afgørelsen i 1. instans.
Den pågældende myndighed vil videresende  

 klagen til planstyrelsen, der fungerer som sekretariat for miljøankenævnet.
Når zonelovsmyndigheden videresender klagen til planstyrelsen, bør  

 zonelovsmyndigheden fremsætte bemærkninger til klagen samt vedlægge kopi af  

 sagens akter.
I sine bemærkninger bør vedkommende zonelovsmyndighed tage  

 stilling til eventuelle nye argumenter eller oplysninger fra en klager.
Zonelovsmyndigheden skal ved sagens fremsendelse til miljøankenævnet  

 redegøre for forholdet til kommune- og regionplan, jfr. ovenfor under afsnit  

 2. Det foreslås derfor, at kommunalbestyrelsen, i de tilfælde, hvor amtsrådet  

 som zonelovsmyndighed anmoder kommunalbestyrelsen om en udtalelse, samtidig  

 med udtalelsen redegør for forholdet til kommuneplanen og anden relevant  

 planlægning.
Det vil endvidere ofte være af interesse at få oplyst, om  

 vedkommende kommunale eller amtskommunale udvalg har foretaget besigtigelse i  

 sagen.
 Da klagen skal afgøres af et nævn, hvis medlemmer oftest vil savne  

 kendskab til den pågældende lokalitet, bør sagens bilag ofte suppleres med  

 kortbilag og andet illustrerende materiale, der på tydelig måde viser  

 vedkommende ejendoms beliggenhed i forhold til veje og omgivelserne i øvrigt.
 Opmærksomheden henledes på, at den zonelovsmyndighed, til hvem klagen er  

 indgivet, skal påse, at den, som tilladelsen er meddelt, underrettes om  

 klagen og om klagens opsættende virkning på tilladelsen.
8.6. I henhold til zonelovens § 11, stk. 6, skal zonelovsafgørelser  

 indeholde klagevejledning.
Også i de tilfælde, hvor 1. instansen afviser at  

 realitetsbehandle sagen, skal der som hovedregel meddeles klagevejledning,  

 idet der herved gives ansøgeren mulighed for at lade miljøankenævnet tage  

 stilling til, om sagen burde have været realitetsbehandlet i 1. instans.  

 Undtagelse fra reglen bør alene ske i de sager, der afvises, fordi samme sag  

 allerede har været behandlet af zonelovsmyndigheden på samme grundlag som det  

 foreliggende.
I disse situationer bør der ikke gives klagevejledning.
Miljøministeriet skal henstille, at zonelovsmyndigheden i videst muligt  

 omfang søger at tilrettelægge sagsbehandlingen med henblik på en samtidig  

 sagsbehandling i de tilfælde, hvor flere spørgsmål kræver  

 myndighedsbehandling.
Eksempelvis bør zonelovsmyndigheden samtidig med, at  

 der meddeles tilladelse (efter § 6) til en udstykning, der foretages med  

 byggeri for øje, så vidt muligt samtidig tage stilling til, om der kan gives  

 tilladelse til det pågældende byggeri (§ 7). En sådan tilladelse vil for  

 zonelovsmyndighedens vedkommende kunne meddeles ved angivelse af karakteren  

 af bebyggelsen og dens fremtidige anvendelse.
Den konkrete byggesag behøver  

 herefter ikke til sin tid at forelægges zonelovsmyndigheden, idet  

 bygningsmyndigheden ved udfærdigelse af byggetilladelse påser, at  

 betingelserne i zonelovstilladelsen overholdes.
Miljøministeriet, den 29. juni 1984 Christian Christensen /Erik Lindegaard Bilag Cirkulærer og cirkulæreskrivelser, der ophæves som følge af det reviderede  

 cirkulære.
 Miljøministeriets cirkulære nr. 95 af 11. marts 1982 om lov om by- og  

 landzoner.
 Planstyrelsens cirkulæreskrivelse af 25. februar 1983 om pelsdyrfarme.
 Planstyrelsens cirkulæreskrivelse af 28. september 1983 om overførsel af  

 zonelovskompetencen i landsbyerne til kommunalbestyrelserne.
