Nr LSF 56 Forslag til Lov om sektorforskningsinstitutioner Fremsat af forskningsministeren (Frank Jensen) den 1. november 1995 Vedtaget ved tredjebehandling den 14. december 1995 Lov nr. 1076 af 20/12/1995 § 1. Loven gælder for statslige institutioner, hvor forskning indgår som en væsentlig aktivitet (sektorforskningsinstitutioner).
Loven gælder ikke for institutioner, der er omfattet af universitetsloven eller af lov om videregående kunstneriske uddannelsesinstitutioner under Kulturministeriet.
Arkiver, biblioteker, museer og lignende institutioner, som hører under Kulturministeriet, er ikke omfattet.
 Stk. 2. Forskningsministeren fastsætter efter aftale med  

 vedkommende minister, hvilke institutioner der er omfattet af denne lov.
 § 2. En sektorforskningsinstitution er en selvstændig institution  

 under vedkommende ministers ansvar.
Stk. 2. Institutionens forhold reguleres i en vedtægt, jf. dog  

 stk. 3. Vedtægten udarbejdes af institutionen og skal godkendes af  

 vedkommende minister.
Forskningsministeren fastsætter generelle regler for  

 vedtægtens indhold.
 Stk. 3. Den enkelte institutions navn, formål og overordnede  

 opgaver kan, når særlige forhold taler herfor, fastlægges i en  

 bekendtgørelse, der udstedes af den minister, under hvis område institutionen  

 hører.
 § 3. En sektorforskningsinstitution ledes af en bestyrelse, der  

 fastsætter de generelle retningslinjer for institutionens virksomhed og  

 udvikling og godkender institutionens budget inden for de rammer, som  

 vedkommende minister har fastlagt.
 Stk. 2. Bestyrelsens medlemmer udpeges af vedkommende minister.  

 Formanden og bestyrelsens flertal skal være uafhængige af den minister, under  

 hvis område institutionen hører.
 Stk. 3. De bestyrelsesmedlemmer, som udpeges i deres  

 videnskabelige egenskab, udpeges efter indstilling fra forskningsministeren.
Stk. 4. Et eller to medlemmer af bestyrelsen vælges af og blandt  

 medarbejderne på institutionen.
De nærmere regler herom fastsættes i  

 vedtægten.
 § 4. Sektorforskningsinstitutionens daglige ledelse, herunder  

 personaleledelse, varetages af en direktion.
 Stk. 2. Vedkommende minister ansætter og afskediger direktionen  

 efter indstilling fra bestyrelsen.
 Stk. 3. Forskningsministeren kan fastsætte regler for  

 ansættelsesprocedurer og fagkyndig bedømmelse ved ansættelse af  

 videnskabelige medarbejdere.
 § 5. Sektorforskningsinstitutionen kan nedsætte særlige udvalg,  

 herunder forskningsudvalg.
 § 6. Vedkommende minister kan anmode institutionen om at udføre  

 forsknings-, udviklings-, udrednings- og rådgivningsopgaver i fastlagt  

 omfang.
 Stk. 2. Sektorforskningsinstitutionen kan mod betaling påtage sig  

 løsning af forsknings-, udviklings-, udrednings- og rådgivningsopgaver.
 § 7. Sektorforskningsinstitutionen deltager i uddannelsen af  

 forskere inden for sit arbejdsområde.
 § 8. Sektorforskningsinstitutionen kan deltage i nationale og  

 internationale forskningsprogrammer og modtage midler fra forskningsråd,  

 fonde og lignende.
§ 9. Sektorforskningsinstitutionen skal offentliggøre sine  

 forskningsresultater.
Særlige hensyn, herunder samfundsmæssige hensyn og  

 hensyn til virksomheders muligheder for at udnytte forskningsresultater, kan  

 dog begrunde fravigelser fra denne regel.
 § 10. Forskningsministeren kan fastsætte regler for gennemførelse  

 af uafhængige evalueringer af institutionens forsknings- og  

 formidlingsvirksomhed.
 § 11. Forskningsministeren kan efter indstilling fra vedkommende  

 minister bestemme, at en institution helt eller delvis skal undtages fra en  

 eller flere bestemmelser i loven.
 § 12. Loven træder i kraft den 1. januar 1996.
 Stk. 2. Samtidig ophæves følgende love og bestemmelser:
 1) Lov om oprettelse af et pædagogisk institut, jf. lovbekendtgørelse nr.  

 680 af 29. juli 1992.
 2) Lov om Socialforskningsinstituttet, jf. lovbekendtgørelse nr. 258 af  

 25. maj 1984.
 3) Lov nr. 864 af 23. december 1987 om Danmarks Geologiske Undersøgelse.
 4) Lov nr. 269 af 3. maj 1989 om styrelsen af Danmarks Miljøundersøgelser.
 5) Kapitel 3 i lov om energipolitiske foranstaltninger, jf.  

 lovbekendtgørelse nr. 263 af 27. april 1989.
 Stk. 3. I lov nr. 229 af 19. maj 1971 om fremme af byggeriets  

 udvikling, som ændret ved lov nr. 82 af 17. februar 1988, foretages følgende  

 ændringer:
 1. Kapitel 2 ophæves.
 2. I § 7 udgår »,institutbestyrelsen« og »,  

 instituttets«.
 3. § 8 stk. 1, ophæves, og i stk. 2, der herefter  

 bliver stk. 1, udgår »og instituttet«.
 4. I § 9 udgår »og instituttets«.
 5. § 11 ophæves.
 Stk. 4. Regler, der er fastsat med hjemmel i de love, der er nævnt  

 i stk. 2 og 3, forbliver i kraft, indtil de ophæves eller afløses af regler  

 fastsat i medfør af denne lov.
 § 13. De styrende eller rådgivende organer, der er nedsat i  

 henhold til gældende regler, fungerer videre, indtil de kan afløses af  

 organer i henhold til denne lov.
 Stk. 2. En vedtægt skal være godkendt og trådt i kraft senest den  

 31. december 1996.
 Stk. 3. Forskningsministeren kan i særlige tilfælde dispensere fra  

 stk. 2.
Oprindeligt fremsat forslag § 1. Loven gælder for statslige institutioner, hvor forskning  

 indgår som en væsentlig aktivitet (sektorforskningsinstitutioner). Loven  

 gælder ikke for institutioner, der er omfattet af universitetsloven eller af  

 lov om videregående kunstneriske uddannelsesinstitutioner.
Arkiver,  

 biblioteker, museer og lignende institutioner, som hører under  

 Kulturministeriet, er ikke omfattet.
 Stk. 2. Forskningsministeren fastsætter efter aftale med  

 vedkommende minister hvilke institutioner, der er omfattet af denne lov.
 § 2. En sektorforskningsinstitution er en selvstændig institution,  

 under vedkommende ministers ansvar.
Stk. 2. Institutionens forhold reguleres i en vedtægt, jf. dog  

 stk. 3. Vedtægten udarbejdes af institutionen og skal godkendes af  

 vedkommende minister.
Forskningsministeren fastsætter generelle regler for  

 vedtægtens indhold.
 Stk. 3. Den enkelte institutions navn, formål og overordnede  

 opgaver kan, når særlige forhold taler herfor, fastlægges i en  

 bekendtgørelse, der udstedes af den minister, under hvis område institutionen  

 hører.
 § 3. En sektorforskningsinstitution ledes af en bestyrelse, der  

 fastsætter de generelle retningslinier for institutionens virksomhed og  

 udvikling, og godkender institutionens budget indenfor de rammer, som  

 vedkommende minister har fastlagt.
 Stk. 2. Bestyrelsens medlemmer udpeges af vedkommende minister.  

 Formanden og bestyrelsens flertal skal være uafhængige af den minister, under  

 hvis område institutionen hører.
 Stk. 3. De bestyrelsesmedlemmer, som udpeges i deres  

 videnskabelige egenskab, udpeges efter indstilling fra forskningsministeren.
Stk. 4. Et eller to medlemmer af bestyrelsen vælges af og blandt  

 medarbejderne på institutionen.
De nærmere regler herom fastsættes i  

 vedtægten.
 § 4. Sektorforskningsinstitutionens daglige ledelse, herunder  

 personaleledelse, varetages af en direktion.
 Stk. 2. Vedkommende minister ansætter og afskediger direktionen  

 efter indstilling fra bestyrelsen.
 Stk. 3. Forskningsministeren kan fastsætte regler for  

 ansættelsesprocedurer og fagkyndig bedømmelse ved ansættelse af  

 videnskabelige medarbejdere.
 § 5. Sektorforskningsinstitutionen kan nedsætte særlige udvalg,  

 herunder forskningsudvalg.
 § 6. Vedkommende minister kan anmode institutionen om at udføre  

 forsknings-, udviklings-, udrednings- og rådgivningsopgaver i fastlagt  

 omfang.
 Stk. 2. Sektorforskninginstitutionen kan mod betaling påtage sig  

 løsning af forsknings-, udviklings-, udrednings- og rådgivningsopgaver.
 § 7. Sektorforskningsinstitutionen deltager i uddannelsen af  

 forskere inden for sit arbejdsområde.
 § 8. Sektorforskningsinstitutionen kan deltage i nationale og  

 internationale forskningsprogrammer og modtage midler fra forskningsråd,  

 fonde og lignende.
§ 9. Sektorforskningsinstitutionen skal offentliggøre sine  

 forskningsresultater.
Særlige hensyn, herunder samfundsmæssige hensyn og  

 hensyn til virksomheders muligheder for at udnytte forskningsresultater, kan  

 dog begrunde fravigelser fra denne regel.
 § 10. Forskningsministeren kan fastsætte regler for gennemførelse  

 af uafhængige evalueringer af institutionens forsknings- og  

 formidlingsvirksomhed.
 § 11. Forskningsministeren kan efter indstilling fra vedkommende  

 minister bestemme, at en institution helt eller delvis skal undtages fra en  

 eller flere bestemmelser i loven.
 § 12. Loven træder i kraft den 1. januar 1996.
 Stk. 2. Samtidig ophæves følgende love og bestemmelser:
 1) Lov om oprettelse af et pædagogisk institut, jf. lovbekendtgørelse nr.  

 680 af 29. juli 1992.
 2) Lov om Socialforskningsinstituttet, jf. lovbekendtgørelse nr. 258 af  

 25. maj 1984.
 3) Lov nr. 864 af 23. december 1987 om Danmarks Geologiske Undersøgelse.
 4) Lov nr. 269 af 3. maj 1989 om styrelsen af Danmarks Miljøundersøgelser.
 5) Kapitel 3 i lov om energipolitiske foranstaltninger, jf.  

 lovbekendtgørelse nr. 263 af 27. april 1989.
 Stk. 3. I lov nr. 229 af 19. maj 1971 om fremme af byggeriets  

 udvikling, som ændret ved lov nr. 82 af 17. februar 1988 foretages følgende  

 ændringer:
 1. Kapitel 2 ophæves.
 2. I § 7 udgår: »,institutbestyrelsen« og  

 »,instituttets«.
 3. § 8 stk. 1, ophæves, og i stk. 2, der herefter bliver  

 stk. 1, udgår: »og instituttet«.
 4. I § 9 udgår: »og instituttets«.
 5. § 11 ophæves.
 Stk. 4. Regler, der er fastsat med hjemmel i de love, der er nævnt  

 i stk. 2, og stk. 3, forbliver i kraft, indtil de ophæves eller afløses af  

 regler fastsat i medfør af denne lov.
 § 13. De styrende eller rådgivende organer, der er nedsat i  

 henhold til gældende regler, fungerer videre, indtil de kan afløses af  

 organer i henhold til denne lov.
 Stk. 2. En vedtægt skal være godkendt og trådt i kraft senest den  

 31. december 1996.
 Stk. 3. Forskningsministeren kan i særlige tilfælde dispensere fra  

 stk. 2.
Bemærkninger til lovforslaget Almindelige bemærkninger A.
Baggrunden for lovforslaget Folketingets Forskningsudvalg afgav den 10. december 1987 en beretning om  

 sektorforskningen.
Heri tilslutter flertallet sig undervisningsministerens  

 redegørelse om sektorforskningen, som blev afgivet den 31. marts 1987.  

 Samtidig anbefalede Udvalget regeringen at opstille en række fælles  

 mindstekrav.
De vigtigste af disse omhandlede institutionernes  

 ledelsesforhold, basisbevillinger, stillingsstruktur, ytrings- og  

 publiceringsfrihed og udtagning af patenter.
Hensigten med lovforslaget er at  

 opfylde ønskerne i denne beretning.
Forskningsministeren har ifølge kongelig resolution af 27. september 1994  

 fået tillagt ansvaret for samordningen af sektorforskningen.
Lovforslaget er  

 således også et skridt i retning af at løfte dette ansvar.
Regeringens ønske er primært at styrke sektorforskningens kvalitet og gøre  

 sektorforskningsinstitutionerne mere uafhængige af den minister, under hvis  

 område institutionen hører (ressortministeren) og give dem mulighed for selv  

 at udøve forskningsledelse.
Loven skal forbedre muligheden for at samordne  

 sektorforskningen, og i videst mulig udstrækning give statsligt ansatte  

 forskere fælles rammebetingelser.
Mere ensartede ansættelsesforhold ved  

 forskningsinstitutionerne og en større gennemsigtighed i forskernes vilkår  

 vil formentlig fremme mobiliteten blandt de offentligt ansatte forskere.
En  

 udvikling som ønskes fremmet.
Sektorforskningsinstitutionerne er underlagt ressortministrenes  

 instruktionsbeføjelser.
En forøget uafhængighed forudsætter derfor, at  

 ressortministeren afgiver beføjelser til institutionerne.
Det er derfor  

 nødvendigt, at der ved alle sektorforskningsinstitutioner etableres en  

 ansvarlig ledelse, som kan påtage sig forskningsledelse og myndighedsudøvelse  

 og det dermed forbundne ansvar.
Sektorforskningsinstitutionerne er indbyrdes forskellige og varetager  

 forskellige opgaver.
Derfor er det hensigtsmæssigt at udarbejde en rammelov  

 som en slags minimumslov, som kan gælde for alle statslige  

 sektorforskningsinstitutioner.
I tilknytning til denne udarbejdes en vedtægt  

 for hver enkelt institution.
Vedtægten udarbejdes under hensyntagen til de  

 særlige forhold, der gør sig gældende for institutionen.
Vedtægten udarbejdes  

 af institutionen og ressortministeriet efter retningslinier fastlagt af  

 forskningsministeren.
 For nogle institutioners vedkommende er de forskningsmæssige opgaver i  

 sammenhæng med institutionens øvrige opgaver af en sådan karakter, at det vil  

 være hensigtsmæssigt at ressortministeriet udsteder en bekendtgørelse herom.
B.
De gældende regler Sektorforskningen har som hovedopgave på et fagligt forsvarligt grundlag  

 at medvirke ved udviklingen af den eller de sektorer, det enkelte  

 ressortministerium har ansvaret for.
Herunder ligger løsning af opgaver, som  

 ministeriet i henhold til lovgivningen administrerer.
Sektorforskning har en  

 tæt sammenhæng mellem forskningsopgaver og andre opgaver, f.eks. udrednings-,  

 rådgivnings-, kontrol- og informationsopgaver, samt videreuddannelse indenfor  

 sektoren, som forudsætter medvirken fra kvalificerede forskere.
Nogle offentlige forskningsinstitutioner er ikke statslige, men betragtes  

 som sektorforskningsinstitutioner.
Det gælder blandt andre Amternes og  

 Kommunernes Forskningsinstitution (AKF), som er oprettet af Den Kommunale  

 Momsfond, og Dansk Sygehus Institut, som er en selvejende institution, der er  

 oprettet i fællesskab af staten (Statens engagement i DSI er nu ophørt),  

 Amtsrådsforeningen og Københavns og Frederiksbergs kommuner.
Sektorforskningsinstitutionernes ledere har på frivillig basis dannet et  

 forum, Sektorforskningens Direktørkollegium (SEDIRK), som varetager  

 sektorforskningsinstitutionernes interesser.
Organisationen udarbejder  

 regelmæssigt en oversigt over danske sektorforskningsinstitutioner.
Den  

 seneste blev udgivet i november 1994. Ifølge den er der 45  

 sektorforskningsinstitutioner i Danmark, og disse kan opdeles i 29  

 sektorforskningsinstitutioner med forskning som hovedopgave og 16  

 institutioner, hvor forskning ikke er hovedopgaven, men dog en vigtig opgave.
 De nævnte 16 institutioner er arkiver, biblioteker og museer, der  

 varetager servicefunktioner for den samlede forsknings- og uddannelsessektor.  

 Disse institutioner har i dag status som sektorforskningsinstitutioner og  

 arbejder tæt sammen med de øvrige forskningsinstitutioner.
De statslige sektorforskningsinstitutioner er oprettet på forskellig måde.  

 Nogle institutioner, ca. halvdelen, er oprettet ved lov.
Nogle af de øvrige  

 har som hjemmel et aktstykke, andre er oprettet uden særlig hjemmel, og  

 bevillingerne fremgår af de årlige finanslove.
 Aktiviteterne reguleres for nogle sektorforskningsinstitutioners  

 vedkommende ved love, cirkulærer, vedtægter eller lignende, andre fungerer  

 under ministerens almindelige ansvar som ressortminister.
Den ministerielle styring af sektorforskningsinstitutionerne sker på  

 forskellig måde i de enkelte ressortministerier.
De fleste institutioner  

 refererer til ministeriets departement eller til en særlig afdeling under  

 departementet eller til et direktorat.
De fleste, men ikke alle sektorforskningsinstitutioner ledes af  

 bestyrelser eller bestyrelseslignende organer.
Antallet af medlemmer i  

 bestyrelsen er forskelligt.
Hovedparten har medarbejderrepræsentanter.
Nogle ministre udpeger embedsmænd fra ministeriet til bestyrelsen.
Andre  

 gør det ikke for dermed at give institutionen en mere uafhængig status i  

 forhold til ministeriet.
Enkelte sektorforskningsinstitutioner har embedsmænd  

 fra andre ministerier i bestyrelsen.
Alle sektorforskningsinstitutioner, der ledes af bestyrelser eller  

 bestyrelseslignende organer, har eksterne forskere i bestyrelsen, og  

 hovedparten har desuden erhvervs- eller organisationsrepræsentanter.  

 Bestyrelserne er som oftest tillagt den besluttende kompetence med hensyn til  

 institutionens budget.
Om ansættelser er bestyrelsen som oftest rådgivende og  

 sjældent besluttende.
Bestyrelserne inddrages næsten alle i den strategiske planlægning af  

 institutionens arbejde og i en eventuel beretningsafgivelse.
Det er også  

 almindelig praksis, at bestyrelsen deltager og ofte er besluttende myndighed  

 ved indgåelse af samarbejdsaftaler, kontrakter og deltagelse i  

 »centre« .
Omkring halvdelen af sektorforskningsinstitutionerne har oprettet egne  

 permanente, rådgivende forskningsudvalg.
I de fleste af disse udvalg sidder  

 en af institutionens ledere som formand.
Størrelsen af udvalgene varierer fra 3 til mere end 20 medlemmer.
Den  

 store variation i størrelsen af disse udvalg afspejler den rolle, som  

 udvalget er tiltænkt.
De mindre udvalg har oftest en planlæggende og  

 koordinerende rolle, medens de større mere har karakter af repræsentantskab  

 eller høringskreds.
 Sektorforskningsinstitutionerne har en selvstændig rolle som led i det  

 samlede forskningssystem sammen med de højere uddannelsesinstitutioner, det  

 Godkendte Teknologiske Servicesystem og erhvervslivets forskning.
De fleste, men ikke alle sektorforskningsinstitutioner udarbejder  

 forskningsstrategiplaner, der dækker en 3-5 årig periode eller mere.
De  

 fleste strategiplaner publiceres og medvirker derved til at skabe større  

 gennemsigtighed og et bedre grundlag for at koordinere det samlede offentlige  

 forskningssystem.
Omkring halvdelen af institutionerne har den praksis at  

 sende deres planer til høring i relevante forsker- og andre aftagerkredse  

 forud for den endelige vedtagelse.
Enkelte institutioner har ikke ekstern  

 ekspertise i bestyrelsen.
De har heller ikke forskningsudvalg eller andre  

 fagudvalg.
Herved kan beslutningsprocessen blive temmelig lukket, så det  

 bliver svært at få adgang til at give indflydelse til brugersynspunkter,  

 ligesom det vanskeliggør muligheden for at søge at koordinere eller indføre  

 en arbejdsdeling mellem de forskellige institutioner.
De fleste institutioner indgår samarbejdsaftaler på forskningsområdet med  

 andre offentlige institutioner.
Endnu flere indgår kontrakter med  

 erhvervsvirksomheder, såvel danske som udenlandske, og flertallet deltager i  

 de nationale forskningsprogrammer og i »centre« og rammeprogrammer  

 samt i nationale og internationale netværk.
 Sektorforskningscirkulæret, som er udstedt af Administrations- og  

 personaledepartementet d. 9. april 1991 regulerer ansættelseforholdene på  

 institutionerne på det overordnede plan, men det forudsættes heri, »at  

 de enkelte ministerier fastsætter de nødvendige supplerende bestemmelser om  

 ansættelsesprocedure.« Disse supplerende regler er kun indført i et  

 fåtal af institutionerne.
De fleste, men ikke alle sektorforskningsinstitutioner, har udarbejdet en  

 strategi for publicering af egne forskningsresultater.
Kun enkelte har dog  

 udarbejdet en egentlig formidlingsplan for institutionen.
C.
Lovforslaget Det er hensigten, at loven skal omfatte alle statslige institutioner, hvor  

 forskning indgår som en væsentlig aktivitet, med mindre de er omfattet af  

 universitetsloven eller af lov om videregående kunstneriske uddannelser.  

 Loven skal endvidere ikke omfatte arkiver, biblioteker, museer m.v. under  

 Kulturministeriet.
Forskningsministeren bemyndiges til efter aftale med  

 ressortministrene at bekendtgøre, hvilke institutioner der er omfattet.
 Det vil stadig være ressortministeren, der har det endelige ansvar for  

 sektorforskningsinstitutioner under sit ressort, men ledelsen udøves af en  

 bestyrelse, og den daglige ledelse varetages af en direktion.
Ved sammensætningen af bestyrelsen må der tages hensyn til institutionens  

 samlede aktiviteter, så relevante forsknings- og brugerinteresser bliver  

 repræsenteret.
De nærmere regler for bestyrelsens størrelse, sammensætning og  

 konstituering m.m. skal indeholdes i en vedtægt.
Ressortministeren udpeger  

 bestyrelsens medlemmer.
De bestyrelsesmedlemmer, som udpeges i deres  

 videnskabelige egenskab, udpeges efter indstilling fra forskningsministeren,  

 som vil rådføre sig med de statslige forskningsråd.
 Bestyrelsesformanden og bestyrelsens flertal skal være uafhængige af  

 ressortministeriet.
 Ved udpegningen af bestyrelsesmedlemmer skal reglerne om ligestilling  

 mellem mænd og kvinder ved besættelse af visse statslige bestyrelsesposter i  

 den statslige forvaltning respekteres, jf. lov nr. 427 af 13. juni 1990.
Bestyrelsen har ansvaret for den overordnede ledelse af institutionen og  

 for den forskningsmæssige og økonomiske styring.
Ressortministeren ansætter  

 og afskediger den daglige ledelse efter indstilling fra bestyrelsen.
Institutionen kan, hvis det skønnes hensigtsmæssigt, nedsætte udvalg til  

 at varetage særlige opgaver.
Her tænkes bl.a. på forskningsudvalg, udvalg til  

 udnyttelse af særlige forskningsfaciliteter, udvalg for formidling og  

 udnyttelse af forskningsresultater og eventuelt andre udvalg.
Disse udvalg  

 arbejder under bestyrelsens ansvar.
 Efter ønske fra ressortministeriet skal sektorforskningsinstitutionen i et  

 vist omfang påtage sig at løse forsknings- , udviklings- , rådgivnings-,  

 dokumentations-, informationsopgaver og lignende for ministeriet, hvis de  

 falder inden for institutionens arbejdsområder.
 Det skal stadig være en vigtig opgave for institutionerne at deltage i  

 uddannelsen af forskere.
 Forskningsinstitutionerne kan som hidtil påtage sig at løse forsknings-,  

 udviklings-, og rådgivningsopgaver og lignende mod vederlag i  

 overensstemmelse med gældende regler for offentlige og private rekvirenter.
De kan også deltage i nationale og internationale forskningsprogrammer,  

 ligesom de kan søge midler fra forskningsråd, fonde og lignende.
Det vil være  

 ledelsens ansvar at søge institutionens forskningsresultater udnyttet bedst  

 muligt blandt andet ved patenter, licenser og lignende.
 Et vigtigt formål med loven er at skabe åbenhed i forskningsmiljøerne.  

 Store ressourcer kan gå tabt i lukkede forskningsmiljøer, hvis der spildes  

 vigtig information og forskes i de samme problemer flere steder.
 Sektorforskningsinstitutionerne er en del af det offentlige  

 forvaltningssystem, og de er derfor omfattet af forvaltningsloven og  

 offentlighedsloven.
Det skal stadig være muligt for den enkelte institution inden for lovens  

 rammer i samarbejde med sit ressortministerium at indrette sig mest  

 hensigtsmæssigt efter egne behov og traditioner.
De udfyldende regler vil  

 fremgå af institutionens vedtægt, og for nogle institutioners vedkommende vil  

 der også blive udstedt en bekendtgørelse.
D.
Administrative og økonomiske konsekvenser Lovforslaget har ingen statsfinansielle konsekvenser.
E.
Andre konsekvenser Loven forventes ikke at få erhvervsøkonomiske eller miljømæssige  

 konsekvenser i form af udgifter.
Regeringen forventer derimod en positiv  

 økonomisk effekt på længere sigt.
Målet er en større tilgængelighed af  

 forskningsbaseret viden til virksomhederne.
Udnyttelsen af disse  

 forskningsresultater vil fremme erhvervslivets udvikling og konkurrenceevne.
 Lovforslaget indeholder ikke EU-retlige aspekter.
Bemærkninger til de enkelte bestemmelser Til § 1 Til stk. 1 Hidtil har der ikke været fastlagt generelle regler, som har været  

 gældende for alle landets sektorforskningsinstitutioner, og definitionen af  

 en sektorforskningsinstitution ligger heller ikke helt fast.
Det er dog  

 regeringens mål at sikre kvaliteten i den forskning, som finder sted på disse  

 institutioner.
Man kan imidlertid ikke entydigt definere hvad en  

 sektorforskningsinstitution er.
Loven fastlægger derfor i § 1, at  

 sektorforskningsinstitutioner er statslige institutioner, som ikke er  

 omfattet af universitetsloven eller af lov om videregående kunstneriske  

 uddannelsesinstitutioner, og hvor forskning indgår som en væsentlig  

 aktivitet.
Arkiver, biblioteker, museer og lignende under Kulturministeriet  

 er dog ikke omfattet.
Forudsætningen for, at en forskningsinstitution omfattes af loven, er  

 således, at den forskning, som udøves, er en væsentlig aktivitet.
Heri ligger  

 en kvalitativ vurdering, og det er hensigten, at forskningsministeren og  

 ressortministeren skal aftale hvilke forskningsinstitutioner, der er omfattet  

 af loven.
Der lægges vægt på, at institutionens forskning skal have en  

 afgørende eller grundlæggende betydning for institutionens virksomhed.  

 Forskningsministeren kan i denne forbindelse indhente faglig rådgivning fra  

 de statslige forskningsråd.
Forskningsministeren bemyndiges til at  

 bekendtgøre hvilke institutioner, der er omfattet af lovens bestemmelser.
Loven omfatter ikke alle de institutioner, som i dag opfattes som  

 sektorforskningsinstitutioner, f.eks. arkiver, biblioteker, museer o.lign.  

 under Kulturministeriet.
Selvom disse institutioner kan have forskning som en  

 væsentlig opgave, er de undtaget, fordi de har andre hovedopgaver.
I  

 Kulturministeriets lovgivning vil der blive fastlagt retningslinier for  

 forskningen på disse institutioner svarende til retningslinierne for  

 forskningen på sektorforskningsinstitutionerne.
Loven omfatter endvidere ikke Amternes og Kommunernes Forskningsinstitut  

 og Dansk Sygehusinstitut, som ikke er statslige.
Ledelsen af de nævnte  

 institutioner er idag medlemmer af Sektorforskningens direktørkollegium,  

 SEDIRK.
Der findes herefter tre hovedtyper af statslige  

 forskningsinstitutioner: De højere uddannelsesinstitutioner,  

 sektorforsknings- institutionerne, samt arkiver, biblioteker, museer og  

 lignende.
Forskningen på disse institutioner bør i videst muligt omfang  

 sikres ensartede rammebetingelser.
Lovforslaget har ikke til formål at erstatte eller lægge begrænsninger på  

 det frivillige samarbejde, som finder sted i SEDIRK.
Det er tværtimod  

 hensigten at fremme og øge samarbejdet og koordinationen af institutionernes  

 arbejde.
Dette gælder også for de institutioner, som ikke bliver omfattet af  

 loven.
Til stk. 2 Ressortministrene foretager en vurdering af de forskningsinstitutioner,  

 der hører under ministeriets område og aftaler med forskningsministeren,  

 hvilke institutioner der bør omfattes af loven.
Forskningsministeren  

 bekendtgør herefter, hvilke institutioner der omfattes.
Til § 2 Til stk. 1 I denne bestemmelse fastlægges det, at det stadig er den pågældende  

 ressortminister, der har det politiske og retlige ansvar for den enkelte  

 institution.
Ressortministeren fastlægger således institutionens overordnede  

 arbejdsområder der også vil fremgå af de årlige finanslove.
I vedtægten  

 fastlægges de nærmere bestemte arbejdsområder.
De institutioner, som er  

 omfattet af loven, er statsinstitutioner.
Dette medfører bl.a., at de er en  

 del af den statslige forvaltning, og at ressortministeren har  

 tilsynsforpligtelsen.
Institutionens regnskaber revideres af Rigsrevisionen  

 og ministeren kan udstede tjenestebefalinger til institutionen.
I  

 forskningsmæssig henseende derimod, er det hensigten, at institutionen skal  

 være uafhængig.
Det er med bestemmelsens ordlyd formålet at understrege, at  

 institutionen har et selvstændig ansvar med at udføre forskning og med  

 forskningsledelse.
Til stk. 2 På grund af sektorforskningsinstitutionernes forskellighed er lovforslaget  

 udformet som en rammelov.
For at udfylde rammen skal der for hver enkelt  

 institution udarbejdes en vedtægt, der fastlægger institutionens funktion og  

 ledelse.
Vedtægten udarbejdes af institutionens ledelse efter generelle  

 regler fastlagt af forskningsministeren, og den godkendes derefter af  

 ressortministeriet.
Vedtægtens udarbejdelse er en bestyrelsesopgave.
De  

 institutioner, som efter denne lov ingen vedtægt har, fungerer på grundlag af  

 en midlertidig vedtægt, indtil en ny er godkendt.
Når den nye bestyrelse er  

 udpeget, forelægger denne sit udkast til ressortministerens godkendelse.
Elementer i vedtægten vil være: Institutionens navn, institutionens  

 formål, institutionens arbejdsområde, bestyrelsens sammensætning og størrelse  

 (herunder hvor mange interesser der skal repræsenteres og heraf hvor mange  

 videnskabelige interesser), bestyrelsens beføjelser, regler for ansættelse af  

 direktion, regler for nedsættelse af forskningsudvalg og andre udvalg og  

 deres størrelse og sammensætning, regler for udførelse af opgaver for  

 ressortministeriet, bestyrelsens pligt til at udarbejde strategiplaner,  

 regler for forskeruddannelse, regler for rekvirerede opgaver m.m.  

 Institutionens forskningsmæssige formål ændres ikke ved denne lov.
Hvis der  

 skal ske ændringer i den enkelte sektorforskningsinstitutions eksisterende  

 formål, kan det først ske efter en bred høring af alle interesserede parter.
For nogle institutioners vedkommende vil der ud over de forskningsmæssige  

 opgaver som hidtil være opgaver af administrativ art og myndighedsopgaver,  

 som institutionen skal udføre.
Det vil påhvile bestyrelsen at påse opgaverne  

 udført.
 Der har været ført drøftelser med ministerierne, og det forventes, at  

 loven kommer til at omfatte de institutioner, som er opført på bilag 1.  

 Senere vil flere institutioner formentlig blive omfattet af loven.
Til stk. 3 Nogle forskningsinstitutioner vil på grund af særlige forhold have behov  

 for, at vedtægten suppleres med en bekendtgørelse.
Dette kan for eksempel  

 gælde for institutioner, som har til opgave at assistere ministeren ved  

 myndighedsudøvelse.
Ministeren kan have behov for at udstede regler, der  

 sikrer muligheden for at få udført visse opgaver, herunder dataindsamling og  

 -bearbejdning, samt tekniske og administrative opgaver.
Ved at offentliggøre  

 institutionens navn, formål og overordnede opgaver i en bekendtgørelse,  

 forøges institutionens synlighed, og dens offentlige forpligtelser klarlægges  

 i forhold til myndigheder og offentligheden iøvrigt.
Samtidig tydeliggøres  

 institutionens relation til ressortministeriet.
Jf. bemærkningerne til stk. 2, angående udarbejdelse af vedtægten skal  

 bekendtgørelsen udarbejdes af ministeren på baggrund af en indstilling fra  

 institutionens ledelse.
For bekendtgørelsens vedkommende gælder det også, at  

 hvis der skal ske ændringer i den enkelte sektorforskningsinstitutions  

 eksisterende formål, kan det først ske efter en med høring at alle  

 interesserede parter.
Til § 3 Til stk. 1 Det er hensigten at give institutionerne en forøget selvstændighed i  

 forhold til ressortministeren, som derfor må afgive noget af sin kompetence  

 til en ansvarlig ledelse.
Ressortministeren beskikker derfor en bestyrelse.  

 Bestyrelsens størrelse og sammensætning fastlægges i den vedtægt, som  

 oprettes for institutionen.Ved sammensætningen af bestyrelsen, tages der  

 hensyn til institutionens samlede aktivitet, så relevante forsknings- og  

 brugerinteresser er repræsenteret.
Den enkelte forskningsinstitutions  

 overordnede ledelse skal ligge hos bestyrelsen.
Det hører naturligt med under ledelsesopgaverne at underrette  

 ressortministeren om forhold vedrørende institutionen, som ministeren skønnes  

 at have interesse i at være bekendt med.
Institutionens øgede selvstændighed  

 modsvares af en øget forpligtelse til at orientere ministeren om spørgsmål af  

 politisk betydning, som ministeren i sidste instans bærer ansvaret for.
Til stk. 2 For at sikre institutionens autonomi, skal formanden og flertallet af  

 bestyrelsens medlemmer være uafhængige af ressortministeriet.
Det vil blandt  

 andet sige, at flertallet ikke kan være embedsmænd, som er ansat i  

 vedkommende ministerium.
Der er dog flere sektorforsknings-institutioner,  

 hvor det er hensigtsmæssigt at have for eksempel embedsmænd i bestyrelsen, og  

 det er der ifølge loven mulighed for.
Til stk. 3 Af hensyn til forskningsministerens muligheder for at koordinere og  

 ensarte vilkårene for sektorforskningen skal forskningsministeren have ret  

 til at indstille de bestyrelsesmedlemmer, som skal arbejde i bestyrelsen med  

 baggrund i deres videnskabelige kvalifikationer.
Forskningsministeren anmoder  

 forskningsrådene om en faglig udtalelse før medlemmerne indstilles.
Til stk. 4 Medarbejderrepræsentanterne vælges af og blandt institutionens  

 medarbejdere, og de valgte indgår i bestyrelsesarbejdet på linie med de  

 øvrige medlemmer.
Hvorvidt der skal være en eller to  

 medarbejderrepræsentanter i bestyrelsen, afhænger af bestyrelsens størrelse  

 og institutionens særlige forhold i øvrigt, herunder f.eks. hvad den  

 hidtidige praksis har været med hensyn til antallet af  

 medarbejderrepræsentanter på de institutioner, der allerede har haft  

 bestyrelser.
Det nøjagtige antal af medarbejderrepræsentanter fastlægges i  

 institutionens vedtægt.
Til § 4 Til stk. 1 og 2 Ressortministeren ansætter en direktion til at varetage den daglige  

 ledelse.
Såfremt der er flere direktører, udpeger ministeren en  

 administrerende direktør.
Forud for ansættelser og afskedigelser skal  

 ministeren indhente bestyrelsens indstilling.
Indstillingen er ikke bindende  

 for ministeren.
I de institutioner, hvor forskning udgør en relativ stor  

 aktivitet, bør forskningsmæssig kompetence være et kvalifikationskrav i  

 direktionen.
 Ved ansættelser af tjenestemænd skal reglerne i tjenestemandslovgivningen  

 følges.
Til stk. 3 Forskningsministeren får med loven bemyndigelse til at fastsætte regler  

 for procedure for ansættelse af medarbejdere i videnskabelige stillinger og  

 den fagkyndige bedømmelse af medarbejderne på de institutioner, der er  

 omfattet af loven.
De nuværende regler er fastlagt ved  

 Undervisningsministeriets og Finansministeriets notat af 26. oktober 1988  

 samt den tilhørende aftale mellem Finansministeriet og Akademikernes  

 Centralorganisation om løn- og ansættelsesvilkår.
Til § 5 Flere sektorforskningsinstitutioner har fundet behov for at nedsætte  

 særlige udvalg, og denne praksis kan være hensigtsmæssig.
De fleste er  

 rådgivende forskningsudvalg, men andre udvalg kan tænkes, f. eks. udvalg til  

 udnyttelse af særlige forskningsfaciliteter, udvalg til publicering og  

 formidling, udvalg til udnyttelse af forskningsresultater og andre.
I sådanne  

 udvalg kan eksterne repræsentanter indgå.
Disse udvalg kan ikke tillægges  

 selvstændig kompetence.
Til § 6 Til stk. 1 Det skal som hidtil være muligt for ressortministeren at få udført opgaver  

 hos institutionen i overensstemmelse med den praksis, der hidtil har været  

 gældende på det enkelte ministerområde.
Den tætte faglige tilknytning til  

 ministeriet skal fortsat bestå og udnyttes i forskningsmæssig sammenhæng, så  

 faglig viden kan indgå i ressortministeriets politik og regeludformning.
Der  

 er i de enkelte ministerier en forskellig bevillingspraksis.
Nogle  

 ministerier tildeler deres institutioner en fast bevilling på finansloven.  

 Derefter rekvirerer de forsknings- og udredningsopgaver uden yderligere  

 betaling.
Andre ministerier beholder bevillingerne i ministeriet, og betaler  

 løbende for de enkelte opgaver, som de rekvirerer.
Loven tilsigter ikke at ændre denne praksis.
Af hensyn til institutionens  

 planlægning forudsættes det derimod, at ressortministeriet som udgangspunkt  

 på forhånd tilkendegiver arten og omfanget af de forventede opgaver.
Det vil  

 være hensigtsmæssigt at indarbejde disse opgaver i institutionens  

 strategiplaner.
Til stk. 2 Det er et af hovedformålene med loven, at forbedre forholdene for  

 forskningen blandt andet for dermed at sikre kvaliteten af den rekvirerede  

 forskning for offentlige og for private rekvirenter.
Indtjeningen fra disse  

 opgaver skal forbedre forskningsinstitutionens økonomi og sætte den istand  

 til at kvalificere sig bedre til fremtidige opgaver.
Ved rekvirerede  

 forsknings-, udviklings- og rådgivningsopgaver skal de gældende regler for  

 indtægtsdækket virksomhed overholdes, så konkurrenceforvridning undgås.
 Det påhviler bestyrelsen af hensyn til institutionens langsigtede  

 videnopbygning at påse, at der er en passende balance mellem institutionens  

 basismidler og de midler, som institutionen får tilført ved rekvirerede  

 opgaver.
Til § 7 Det bør være en vigtig opgave for sektorforskningsinstitutionerne at  

 medvirke ved uddannelsen af forskere.
Institutionerne indgår som en del af  

 det statslige forskningssystem.
De skal derfor stille sig til rådighed for  

 forskere under uddannelse, i det omfang institutionen har kapacitet hertil.  

 Samarbejdet mellem sektorforskningsinstitutioner og universiteter forbedres  

 og udbygges gennem den større åbenhed i forskningsmiljøerne, som er forbundet  

 med gennemførelsen af det fælles forskeruddannelsesforløb.
Til § 8 Ligesom nu skal det være muligt for institutionerne at deltage i de  

 forskningsprogrammer, der udbydes nationalt såvel som af internationale  

 organisationer, herunder EU- programmerne.
Det er også hensigten, at  

 institutionerne fortsat skal kunne supplere deres forskningsmidler med midler  

 fra de statslige forskningsråd og fra fonde og lignende.
Til § 9 Sektorforskningsinstitutionerne har som offentlige forskningsinstitutioner  

 som hovedregel pligt til at offentliggøre deres resultater.
Der er dog helt  

 naturligt en begrænsning i pligten og friheden til at offentliggøre  

 forskningsresultater, som er opnået ved forskning for rekvirenter.
Sådanne  

 resultater kan først offentliggøres efter nærmere aftale af hensyn til  

 hemmeligholdelse f.eks. med henblik på patentering.
Andre hensyn kan også  

 begrunde undtagelser, f.eks. økonomiske og sikkerhedsmæssige hensyn.
Derimod  

 kan samfundsmæssige hensyn, som er politisk bestemte, ikke begrunde en  

 fravigelse fra lovens bestemmelse om, at forskningsresultater skal  

 offentliggøres.
Til § 10 Det er blevet almindelig anerkendt praksis, at forskningsinstitutionerne  

 og deres forskningsresultater evalueres, og denne praksis ønskes nu  

 lovfæstet.
Det fremhæves i lovbestemmelsen, at der skal være tale om en  

 uafhængig evaluering.
Det fastlægges ikke i bestemmelsen hvilke metoder, der  

 bør anvendes ved evalueringen, ligesom det ikke bestemmes, om der bør  

 foretages en national eller en international evaluering.
Det er imidlertid et  

 krav, at evalueringen skal være uafhængig, samt at institutionerne og deres  

 forskningsresultater evalueres med hensyn til kvalitet og relevans.
Til § 11 Bestemmelsen skal åbne muligheden for, at forskningsministeren kan lade en  

 eller flere institutioner eller dele heraf blive undtaget fra enkelte af  

 lovens bestemmelser, hvis det ønskes af en ressortminister.
De fleste  

 sektorforskningsinstitutioner har ud over forskningsopgaver også daglige  

 drifts- og myndighedsopgaver.
For nogle institutioners vedkommende er  

 forskningen nok væsentlig, men den udgør samtidig kun en mindre del af  

 institutionens samlede virksomhed, idet de andre opgaver, herunder drifts-og  

 myndighedsopgaver, er dominerende.
Som eksempel kan nævnes Landbrugs- og  

 Fiskeriministeriets institutioner: Statens Veterinære Institut for  

 Virusforskning og Statens Veterinære Serumlaboratorium.
Disse institutioner  

 bør styres direkte af ministeriet og ikke gennem en bestyrelse, da de er en  

 del af det offentlige veterinære beredskab.
Bestemmelsen åbner også mulighed for, at en institution kan indgå i forsøg  

 med andre ledelselsformer.
Forsøget kunne bestå i, at institutionen i en  

 periode indgår som en del af et universitet eller en anden højere  

 uddannelsesinstitution.
Til § 12 Lovens ikrafttrædelsesdato er fastsat til den 1. januar 1996.
Til § 13 Bestemmelsen foreslår de love ophævet, som vil blive afløst af  

 lovforslaget.
Til nr. 1 Danmarks Pædagogiske Institut, som er oprettet ved lov nr. 121 af 11. juni  

 1992, er en sektorforskningsinstitution, der hører direkte under  

 Undervisningsministeriet.
Instituttet har bl.a. til opgave at foretage videnskabelige undersøgelser  

 af betydning for pædagogisk virksomhed i hele uddannelsessektoren og at yde  

 videnskabelig støtte til pædagogisk forsøgs- og udviklingsarbejde uden for  

 instituttet.
Som sektorforskningsinstitution udfører instituttet også  

 forsknings- og udviklingsprojekter, der er eksternt finansierede.
Den  

 gældende lov ophæves for at institutionen kan blive omfattet af loven om  

 sektorforskningsinstitutioner.
Til nr. 2 Socialforskningsinstituttet er en selvstændig institution under  

 Socialministeriet.
Loven om Socialforskningsinstituttet ophæves for at  

 Instituttet kan blive omfattet af denne lov.
Der sker herved ikke nogen  

 ændring i institutionens arbejdsområde eller arbejdsvilkår ligesom  

 institutionens uafhængighed af ministeriet ikke begrænses.
Til nr. 3 Danmarks og Grønlands Geologiske Undersøgelse (GEUS) er en selvstændig  

 institution under Miljø- og Energiministeriet.
GEUS varetager geologisk forskning, kortlægning, overvågning, datalagring  

 og rådgivning i forbindelse med udnyttelsen og beskyttelsen af de geologiske  

 naturressourcer inden for rigsfællesskabet mellem Danmark, Grønland og  

 Færøerne.
GEUS har lovfæstede opgaver omkring databankvirksomhed, grundvand,  

 drikkevand, olie, naturgas og mineralske råstoffer.
For at GEUS kan blive omfattet af denne lov, ophæves loven for Danmarks  

 Geologiske Undersøgelse.
Herved kan regelgrundlaget for GEUS bringes i  

 overensstemmelse med grundlaget for den nye institution, der er etableret ved  

 sammenlægning af Grønlands Geologiske Undersøgelse (GGU) og Danmarks  

 Geologiske Undersøgelse (DGU). Loven for Grønlands Geologiske Undersøgelse er  

 blevet ophævet i juni 1995 ved sammenlægningen med Danmarks Geologiske  

 Undersøgelse.
Nærværende lov bemyndiger miljø- og energiministeren til at udstede  

 bekendtgørelse for GEUS om institutionens navn, formål og overordnede  

 opgaver.
Herved kan intentionerne i den hidtil gældende lov videreføres inden  

 for rammerne af den nye lov, samtidig med at vilkårene for institutionens  

 opgaver inden for rigsfællesskabet kan præciseres.
Til nr. 4 Danmarks Miljøundersøgelser (DMU) er en selvstændig forskningsinstitution  

 under Miljø- og Energiministeriet.
DMU har til opgave inden for miljøområdet at forberede og styrke det  

 faglige grundlag for de miljøpolitiske prioriteringer og beslutninger, at  

 varetage dataindsamling, rådgivning og formidling, at udvikle værktøjer og  

 metoder til sikring af en sammenhængende og konsekvent prioritering samt at  

 øge kendskabet til de processer og sammenhænge i naturen, som er af betydning  

 for anvendelsen og beskyttelsen af Danmarks miljøværdier.
Efter sammenlægning  

 med Grønlands Miljøundersøgelser i 1995 har DMU endvidere til opgave at  

 udføre miljøundersøgelser vedrørende råstofaktiviteter i Grønland.
For at DMU kan blive omfattet af denne lov, ophæves den hidtidige lov for  

 DMU.
Herved kan regelgrundlaget for institutionen bringes i overensstemmelse  

 med grundlaget for den nye institution, der er etableret ved sammenlægningen  

 med Grønlands Miljøundersøgelser.
 Nærværende lov bemyndiger miljø- og energiministeren til at udstede en  

 bekendtgørelse for DMU om institutionens navn, formål og overordnede opgaver.  

 Herved kan intentionerne i den hidtil gældende lov videreføres inden for  

 rammerne af den nye lov.
Til nr. 5 Som en konsekvens af gennemførelse af en rammelov for alle statslige  

 sektorforskningsinstitutioner ophæves kapitel 3 i Lov nr. 194 af 28. april  

 1976 om energipolitiske foranstaltninger, der hidtil har udgjort det retlige  

 grundlag for Forskningscenter Risøs virksomhed.
Til nr. 6 Med den foreslåede ændring af lov om fremme af byggeriets udvikling udgår  

 de bestemmelser om Statens Byggeforskningsinstitut, som afløses af  

 bestemmelser i nærværende lov om sektorforskningsinstitutioner. § 11, som er  

 en overgangsbestemmelse, foreslås ophævet i sin helhed, da bestemmelsen er  

 overflødig.
Der er ikke herudover foretaget ændringer i lov om fremme af  

 byggeriets udvikling.
Bilag 1 På grundlag af de forhandlinger, der har været ført med ministerierne, har  

 Forskningsministeriet udarbejdet følgende liste over institutioner, som  

 forventes at ville blive omfattet af den bekendtgørelse, som udstedes, når  

 lovforslaget er vedtaget.
Arbejdsmiljøinstituttet Arbejdsmiljøinstituttet er det faglige samlingspunkt for alle de arbejdsmiljømæssige foranstaltninger, og beskæftiger sig bl.a. med arbejds- miljøforskning, løsning af praktiske arbejdsmiljøproblemer samt information og undervisning Arbejdsministeriet Kort- og Matrikelstyrelsen Kort- og Matrikelstyrelsen er en central myndighed for opmåling og kortlægning samt matrikel- og landindpektørvæsen.
Styrelsen varetager endvidere samordningen af den offentlige sektors produktion af kort- og geodata og er sektorforsknings- institut for geodæsi og seismologi.
Boligministeriet Statens Byggeforskningsinstitut Statens Byggeforskningsinstitut har til opgave som led i bestræbelserne på at øge byggeriets kvalitet og produktivitet samt konkurrenceevne at følge, fremme og udføre teknisk, økonomisk, brugsmæssigt og andet forsknings- og udviklingsarbejde inden for byggeriet.
Boligministeriet Bornholms Forskningscenter Bornholms Forskningscenter har til opgave at udføre forskning, der tager udgangspunkt i Bornholms behov og muligheder samt at formidle resultaterne til konkret anvendelse i bornholmske virksomheder og institutioner.
Forskningsministeriet Center for Sprogteknologi Centret har til formål at forske og udvikle i automatisk oversættelse mellem EU-landenes sprog.
Forskningsministeriet Dansk Rumforskningsinstitut (DRI) Instituttets opgave består i forskning i og fra det ydre rum ved måling med instrumenter, der udvikles og fremstilles på DRI og som opsendes med balloner, raketter og satellitter.
Området omfatter også jordbaserede målinger og teoretiske undersøgelser.
Derudover gennemføres uddannelse inden for rumforskning.
Forskningsministeriet Forskningscenter Risø Forskningscenter Risø har til opgave at udføre naturvidenskabeligt og teknologisk forsknings- og udviklingsarbejde inden for hovedområderne vedvarende energi, miljø, materialer og nukleare sikkerhedsspørgsmål.
Forskningsministeriet Center for Freds- og Konfliktforskning Centrets formål er at fremme og støtte dansk forskning i problemer vedrørende international fred og sikkerhed på et tværvidenskabeligt og pluralistisk grundlag.
Forskningen skal fortrinsvis omfatte emner af særlig relevans for dansk politik på dette område.
Forskningsministeriet Forsvarets Forskningstjeneste Forsvarets Forskningstjeneste bistår forsvarets myndigheder og institutioner ved løsning af problemer af forsknings- mæssig karakter og varetager forsvarets interesser i nationalt og internationalt forskningssamarbejde.
Forsvarsministeriet Danmarks Fiskeriundersøgelser Danmarks Fiskeriundersøgelser er en sektorforskningsinstitution, der har som formål at gennemføre forskning og undersøgelser på fiskeriområdet.
Danmarks Fiskeriundersøgelser rådgiver Landbrugs- og Fiskeriministeriet, andre offentlige myndigheder, internationale fællesskaber og fiskerierhvervet om udnyttelse af havets og de ferske vandes ressourcer.
Landbrugs- og Fiskeriministeriet Statens Husdyrbrugsforsøg Statens Husdyrbrugsforsøg er en forsknings- og forsøgsinstitution, der har som formål at gennemføre forskning og forsøg og indsamle og opbygge viden af betydning for erhvervsmæssig husdyrbrug og udnyttelse af jordbrugsteknik i Danmark.
Landbrugs- og Fiskeriministeriet Statens Jordbrugs- og Fiskeriøkonomiske Institut Statens Jordbrugs- og Fiskeriøkonomiske Institut er en forskningsinstitution, der har som formål at udføre, fremme og samordne undersøgelser til belysning af økonomiske forhold i en række primære erhverv, specielt landbrug, gartneri og fiskeri.
Landbrugs- og Fiskeriministeriet Statens Planteavlsforsøg Statens Planteavlsforsøg er en forsknings- og forsøgsinstitution, der har som formål at gennemføre forskning og forsøg og indsamle viden til fremme af erhvervsmæssig vegetabilsk produktion i Danmark.
Landbrugs- og Fiskeriministeriet Statens Skadedyrlaboratorium Statens Skadedyrlaboratorium er en forsknings- og forsøgsinstitution, der har som formål at gennemføre forskning, forsøg og kontrol, indsamle viden om skadedyr med henblik på at optimere bekæmpelsen.
Landbrugs- og Fiskeriministeriet Statens Veterinære Institut for Virusforskning Statens Veterinære Institut for Virusforskning er en del af det danske veterinære beredskab og har til opgave at udføre diagnostik og forskning med henblik på forebyggelse og bekæmpelse af virussygdomme hos husdyr i almindelighed, herunder udefra kommende (eksotiske) virussygdomme, som kan udgøre en trussel mod den danske produktion og eksport af husdyrprodukter.
Landbrugs- og Fiskeriministeriet Statens Veterinære Serumlaboratorium Statens Veterinære Serumlaboratorium er en del af det danske veterinære beredskab og har til opgave at udføre diagnostik, rådgivning og forskning med henblik på forebyggelse og bekæmpelse af husdyrsygdomme og zoonoser samt at producere og sælge vacciner, sera og andre biologiske produkter.
Landbrugs- og  

 Fiskeriministeriet Danmarks og Grønlands Geologiske Undersøgelser (GEUS) Danmarks og Grønlands Geologiske Undersøgelser har til opgave at varetage geologisk dataindsamling og kortlægning samt forskning, rådgivning og formidling med det formål, at øge kendskabet til de materialer, processer og sammenhænge, som er af betydning for udnyttelsen og beskyttelsen af Danmarks og Grønlands Geologiske naturværdier.
Danmarks og Grønlands Geologiske Undersøgelser yder geologisk rådgivning til offentlige myndigheder og private i miljø- og energi-, forskningsmæssige og lignende spørgsmål.
Miljø- og Energiministeriet Danmarks Miljøundersøgelser Danmarks Miljøundesøgelser har til opgave inden for miljøområdet at forbedre og styrke det faglige grundlag for de miljøpolitiske prioriteringer og beslutninger, at varetage dataindsamling, rådgivning og formidling, at udvikle værktøjer og metoder til sikring af en sammenhængende, konsekvent prioritering samt at øge kendskabet til de processer og sammenhænge i naturen, som er af betydning for anvendelsen og beskyttelsen af Danmarks miljøværdier.
Danmarks Miljøundersøgelser har endvidere til opgave at udføre miljø- undersøgelser vedrørende råstofaktiviteter i Grønland.
Danmarks Miljøundersøgelser yder almindelig rådgivning og oplysning til offentligheden, virksomheder og offentlige myndigheder om miljø- og forskningsspørgsmål inden for DMU's arbejdsområde.
Miljø- og Energiministeriet Forskningscentret for Skov & Landskab Forskningscentret skal skabe og formidle viden som grundlag for en bæredygtig og flersidig skovdrift samt park- og lands- skabsforvaltning.
Der udføres forskning, udvikling og formidling inden for skovdrift, skovsundhed og skovøkosystemer, pyntegrønt, bymiljø og parker samt landskab og planlægning.
Miljø- og Energiministeriet Socialforskningsinstituttet Socialforskningsinstituttets opgaver er på grundlag af de af socialforskningen omfattede videnskaber at foretage, fremme og samordne undersøgelser og forsøgsarbejder til belysning af sociale forhold.
Socialministeriet Dansk Institut for Klinisk Epidemiologi Dansk Institut for Klinisk Epidemiologi er et selvstændigt institut under Sundheds- ministeriet med forsknings- og udredningsvirksomhed som hovedopgaver.
Instituttet bistår i øvrigt offentlige myndigheder med statistisk og epidemiologisk rådgivning.
Arbejdet omfatter forskning vedrørende sundheds- og sygelighedsundersøgelser, epidemologiske-, forebyggelses-, og miljømedicinske undersøgelser, samt udredninger.
Sundhedsministeriet Levnedsmiddelstyrelsen Levnedsmiddelstyrelsen vejleder og har overordnet tilsyn med kommunernes kontrolvirksomhed på levnedsmiddelområdet.
Levnedsmiddelstyrelsens institutter udfører forsknings- og undersøgelsesprojekter for at tilvejebringe det faglige grundlag for vejledning og administrative beslutninger.
Der lægges vægt på at styrelsens forsknings- og undersøgelsesprojekter kan levere den nødvendige information til nationale og internationale forhandlinger, belyse forhold, der er af særlig interesse for Danmark.
Sundhedsministeriet Statens Seruminstitut Center for forebyggelse og bekæmpelse af smitsomme sygdomme og medfødte lidelser.
Herunder - mikrobiologisk specialdiagnostik, immunologiske undersøgelser - forsynings- sikring af vacciner, diagnostica og andre biologiske produkter og international forskning.
Sundhedsministeriet Danmarks Pædagogiske Institut Instituttet har bl.a. til opgave at foretage videnskabelige undersøgelser af betydning for pædagogisk virksomhed i hele uddannelsessektoren og at yde videnskabelig støtte til pædagogisk forsøgs- og udviklingsarbejde uden for instituttet.
Som sektorforskningsinstitution udfører instituttet også forsknings- og udviklings- projekter.
Undervisnings- ministeriet Forskningsministeriet forudsætter at følgende institutioner undtages fra  

 lovens § 2, § 3, § 4 og § 6, stk. 1.:
 Arbejdsmiljøinstituttet, Kort- og Matrikelstyrelsen,  

 Levnedsmiddelstyrelsen, Statens Serum- Institut, Statens Veterinære Institut  

 for Virusforskning, Statens Veterinære Serumlaboratorium og Forsvarets  

 Forskningstjeneste.
 Disse institutioner har særlige myndighedsopgaver, som bevirker, at det  

 skønnes, at de ikke vil kunne fungere tilfredsstillende under ledelse af  

 uafhængige bestyrelser.
