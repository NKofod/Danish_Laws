Cirkulære om kørekort (Til politiet og Statens Bilinspektion) Kapitel 1 Almindelige bestemmelser § 1. Blanketter til ansøgning om  

 kørekort udfærdiges af Rigspolitichefen.
 § 2. En ansøgning om udstedelse af  

 kørekort anses for indgivet på det tidspunkt, hvor  

 kørekortkontoret modtager ansøgningsblanketten, jf. § 1,  

 vedlagt samtlige de for behandlingen af ansøgningen relevante  

 dokumenter.
 § 3. Det er en betingelse for at få udstedt  

 et dansk kørekort, at ansøgeren har sædvanlig bopæl  

 i Danmark.
 Stk. 2. Personer, der ikke har sædvanlig bopæl i  

 Danmark, kan, hvis betingelserne for udstedelse i øvrigt er opfyldt,  

 dog få udstedt følgende kørekort:
 1)	Duplikatkørekort.
 2)	Internationalt kørekort.
 3)	Kørekort i anledning af fornyelse.
 4)	Turistkørekort.
 Stk. 3. Personer, der har bopæl i Grønland eller  

 på Færøerne, kan aflægge køreprøve og  

 få udstedt kørekort i Danmark.
 § 4. Prøvelse af betingelserne for at  

 udstede kørekort foretages af kørekortkontoret i den  

 politikreds, hvor ansøgning om kørekort indleveres.
 Stk. 2. Prøvelse af, om betingelserne er opfyldt, skal  

 ske snarest muligt efter ansøgningens indlevering, og såfremt  

 udstedelse forudsætter afholdelse af en køreprøve, en  

 praktisk prøve eller en kontrollerende køreprøve, under  

 alle omstændigheder inden den første prøve berammes.
 Stk. 3. Det undersøges, om der ud over oplysningerne i  

 lægeattesten foreligger oplysninger, der tyder på, at  

 ansøgeren ikke opfylder betingelserne for at erhverve kørekort.  

 I tvivlstilfælde forelægges sagen til udtalelse for  

 embedslægen, for anden (special)læge, for Statens Bilinspektion  

 eller for Sundhedsstyrelsen.
 Stk. 4. Hvis politiet træffer bestemmelse om, at  

 ansøgeren skal aflægge en vejledende helbredsmæssig  

 køretest efter kørekortbekendtgørelsens § 50, skal  

 ansøgeren underrettes herom af politiet.
 Stk. 5. Ansøgeren skal i øvrigt have lejlighed  

 til at fremsætte bemærkninger til de udtalelser, som politiet  

 indhenter, inden der træffes afgørelse, medmindre udtalelsen  

 taler til gunst for ansøgeren.
 Identifikation mv.
§ 5. Ansøgeren skal ved indlevering af en  

 ansøgning om kørekort forevise et offentligt udstedt  

 legitimationspapir (eventuelt i kopi), hvoraf den pågældendes  

 personnummer fremgår.
Er en ansøger ikke tildelt personnummer,  

 skal fødselsdato og fødested fremgå af  

 legitimationspapiret.
Såfremt ansøgerens personnummer tydeligt  

 fremgår af et af de i stk. 2 nævnte dokumenter, er dette  

 tilstrækkeligt.
Stk. 2. Ansøgeren skal med henblik på  

 identifikation i øvrigt forevise et af følgende  

 dokumenter 1)	tidligere udstedt kørekort af den i  

 kørekortbekendtgørelsens § 51, stk. 2, nævnte  

 EF-model, 2)	pas udstedt efter den 1. oktober 1949, hvoraf ansøgerens  

 identitet tydeligt fremgår, eller 3)	original dåbs-, navne- eller fødselsattest.
 Stk. 3. Såfremt udstedelse af et kørekort  

 forudsætter aflæggelse af en køreprøve, en praktisk  

 prøve eller en kontrollerende køreprøve, skal et af de i  

 stk. 2 nævnte dokumenter dog først forevises for den  

 prøvesagkyndige i forbindelse med aflæggelsen af den praktiske  

 prøve, jf. herved bestemmelsen i § 26.
Stk. 4. Foreligger der for en ansøger særlige  

 omstændigheder - f.eks. fordi den pågældende er  

 udlænding og derfor ikke er i besiddelse af et af de i stk. 2  

 nævnte dokumenter - kan politiet dispensere fra kravet om forevisning  

 heraf.
Ansøgerens identitet bør i sådanne tilfælde  

 søges bekræftet på anden og tilstrækkelig sikker  

 måde.
Yderligere dokumentation for en ansøgers identitet kan  

 således altid i disse såvel som i andre tilfælde  

 kræves, hvis det skønnes nødvendigt.
 § 6. Såfremt en ansøger ikke er dansk  

 eller nordisk statsborger, skal ansøgningen tillige vedlægges en  

 opholdstilladelse eller opholdsbevis, medmindre vedkommende lovligt kan  

 opholde sig i Danmark uden tilladelse.
 Stk. 2. Personer, der er statsborgere i en stat, der er medlem  

 af Den Europæiske Union, er som følge af særlige regler  

 indenfor Unionen i visse tilfælde berettigede til at opholde sig i  

 Danmark uden opholdstilladelse eller -bevis.
Stk. 3. Asylansøgere, der under asylsagens behandling  

 lovligt kan opholde sig i Danmark uden opholdstilladelse eller -bevis, vil  

 kunne få udstedt dansk kørekort efter det tidspunkt, hvor den  

 pågældende har erhvervet sædvanlig bopæl her i  

 landet.
Tilsvarende gælder for personer med midlertidig  

 opholdstilladelse i medfør af lov om midlertidig opholdstilladelse til  

 visse personer fra det tidligere Jugoslavien mv.
 Stk. 4. Er der i anledning af en ansøgning om  

 kørekort tvivl om, hvorvidt ansøgeren har ret til at opholde  

 sig i Danmark, kan spørgsmålet forelægges  

 Udlændingestyrelsen til udtalelse.
Sædvanlig bopæl § 7. Dokumentation for, at ansøgeren  

 opfylder betingelserne for at have sædvanlig bopæl i Danmark,  

 bør kun kræves i tilfælde, hvor der er tvivl om den  

 pågældendes domicilstatus.
 Lægeattesten mv.
 § 8. Lægeattest skal i alle tilfælde  

 vedlægges i forbindelse med indgivelse af ansøgning  

 om:
 1)	Udstedelse af det første kørekort.
 2)	Udvidelse af kørekort til kategorierne C, C/E, D, D/E,  

 traktor/motorredskab eller til erhvervsmæssig personbefordring til  

 kategorierne B eller C.
 3)	Fornyelse af kørekort.
 4)	Generhvervelse af førerretten, når denne har  

 været inddraget af lægelige grunde eller på grund af  

 afhængighed af euforiserende eller andre bevidsthedspåvirkende  

 stoffer eller på grund af manglende ædruelighed.
 5)	Udstedelse af dansk kørekort på baggrund af  

 kørekort, der ikke er erhvervet i en stat, der er medlem af Den  

 Europæiske Union, medmindre kørekortet er erhvervet på  

 Færøerne, i Grønland, Island, Liechtenstein eller  

 Norge.
 § 9. Udover de i § 8 nævnte  

 tilfælde skal lægeattest som hovedregel ikke vedlægges en  

 ansøgning om kørekort.
 Stk. 2. Lægeattest kan dog i alle tilfælde  

 kræves af ansøgeren, hvis det skønnes at være  

 nødvendigt for at kunne træffe en afgørelse om udstedelse  

 af kørekort.
 Stk. 3. Lægeattest bør kræves i  

 tilfælde, hvor en tidligere lægeattest afgivet i forbindelse med  

 udstedelse eller fornyelse af kørekort giver anledning hertil.
 Stk. 4. Lægeattest bør ligeledes kræves i  

 tilfælde, hvor politiet på anden måde er bekendt med  

 forhold, der giver begrundet tvivl om, hvorvidt en ansøger opfylder de  

 helbredsmæssige betingelser for udstedelse af kørekort.
§ 10. Det skal påses, at lægeattesten  

 er udstedt af ansøgerens egen læge på den af  

 Sundhedsstyrelsen godkendte blanket.
Lægeattesten kan være  

 udstedt af en anden læge, hvis ansøgeren giver en  

 fyldestgørende grund herfor.
Dette vil navnlig kunne være  

 tilfældet, hvis ansøgerens egen læge er bortrejst eller af  

 andre årsager er forhindret i at udstede lægeattesten, eller hvis  

 ansøgeren som følge af særlige omstændigheder er  

 forhindret i at søge egen læge.
 Stk. 2. Er lægeattesten og fotografiet efter  

 lægeundersøgelsen udleveret til ansøgeren i en kuvert,  

 skal det påses, at kuverten ikke herefter har været åbnet  

 af ansøgeren. Åbning af kuverten kan accepteres, hvis dette er  

 sket som led i sagsbehandling ved en anden offentlig myndighed, herunder  

 militæret.
 Stk. 3. Forevisning af ansøgerens sygesikringsbevis  

 bør kun forlanges i tilfælde, hvor der er tvivl om, hvorvidt  

 lægeattesten er udfyldt af ansøgerens egen læge.
 § 11. Afgørelse af hvorvidt oplysningerne i  

 lægeattesten bør give anledning til, at sagen forelægges  

 for embedslægen, Statens Bilinspektion eller Sundhedsstyrelsen eller i  

 øvrigt giver anledning til indhentelse af yderligere lægelige  

 erklæringer eller vurderinger, træffes i overensstemmelse med  

 bestemmelserne i bilag 1.
Fotografiet § 12. Tilladelse til at ansøgeren  

 bærer hovedbeklædning på fotografiet, kan meddeles efter en  

 konkret vurdering, hvis ansigtets hovedtræk tydeligt fremgår af  

 fotografiet.
Dette vil være tilfældet, hvis ansigtets hageparti,  

 næse, kindben, øjne og øjenbryn ikke er tildækket,  

 samt hvis panden er afdækket i et sådant omfang, at ansigtsformen  

 fremgår.
Udfyldelse af stamkort § 13. Ved indlevering af en ansøgning om  

 udstedelse af kørekort skal politiet med tydelig håndskrift  

 anføre ansøgerens personnummer på et stamkort, jf. dog  

 § 14.
Stk. 2. På stamkortets bagside angives, om  

 ansøgeren vil afhente kørekortet på et  

 kørekortkontor eller ønsker det tilsendt.
Hvis ansøgeren  

 ønsker kørekortet tilsendt, anfører politiet tillige  

 ansøgerens navn og adresse på stamkortet.
Stk. 3. Ansøgeren skal i politiets påsyn udfylde  

 underskriftsrubrikken på stamkortet.
Underskriften skal afgives med  

 sort pen og holdes inden for rubrikkens ramme.
 Stk. 4. Er ansøgeren ikke i stand til at udfylde  

 underskriftrubrikken, efterlades rubrikken blank, og der foretages i stedet  

 afkrydsning i feltet »Ansøger er ikke i stand til at afgive  

 underskrift«.
 Stk. 5. Fotografiet af ansøgeren påklæbes  

 stamkortet i det dertil markerede felt.
 Stk. 6. Stamkortet må ikke udleveres til  

 ansøgeren eller andre.
 § 14. Såfremt udstedelse af et  

 kørekort forudsætter aflæggelse af en  

 køreprøve, en praktisk prøve eller en kontrollerende  

 køreprøve, skal det i § 13 omtalte stamkort først  

 udfyldes, når den praktiske prøve er bestået, jf.  

 § 28.
 Stk. 2. I de i stk. 1 nævnte tilfælde  

 påklæbes fotografiet af ansøgeren  

 ansøgningsblanketten.
Kapitel 2 Køreundervisning og køreprøver  

 mv.
§ 15. De i kørekortbekendtgørelsens  

 § 22, stk. 3, nævnte undervisningsplaner udsendes for hver  

 kategori som særskilte bekendtgørelser, der ved kgl. anordning  

 er undtaget fra kundgørelse i Lovtidende.
Bekendtgørelserne kan  

 købes hos Statens Information og skal ligge til gennemsyn på  

 kørekortkontoret.
§ 16. Materiale, der anvendes til skriftlige  

 teoriprøver, er strengt fortroligt.
Prøvematerialet må  

 ikke forevises for kørelærere eller andre, som i denne  

 sammenhæng må anses som værende uvedkommende personer.
 Stk. 2. Alle diasserier, lydbånd, koncepter med  

 spørgsmål og svar samt rettemasker opbevares under lås  

 på tjenestestedet.
Stk. 3. Anvendes der til teoriprøvernes afholdelse  

 lokaler fælles med kørelærere, opbevares  

 prøvematerialet under ingen omstændigheder ved  

 prøvestedet.
Ved hver prøve medbringer den  

 prøvesagkyndige det nødvendige materiale fra tjenestestedet.  

 Efter prøvens afholdelse anbringes prøvematerialet straks under  

 lås på tjenestestedet.
 § 17. Berammelse af køreprøver, der  

 aflægges for Statens Bilinspektion, kan efter aftale med politimesteren  

 eller i København politidirektøren, foretages af  

 bilinspektionen.
Stk. 2. Efter kørekortbekendtgørelsens  

 § 38, stk. 1, kan politiet i særlige tilfælde  

 kræve, at praktisk prøve aflægges ved Statens  

 Bilinspektion.
Dette vil navnlig kunne ske i forbindelse med aflæggelse  

 af prøver, hvor det køretøj, der anvendes ved  

 prøven, er særligt indrettet til brug for ansøgeren.
 § 18. Har spørgsmålet om, hvorvidt  

 ansøgeren opfylder betingelserne for at få kørekort,  

 været forelagt Sundhedsstyrelsen, embedslægen, anden  

 lægelig myndighed eller Statens Bilinspektion, skal den  

 prøvesagkyndige underrettes herom.
 § 19. Hvis ansøgeren ikke i  

 fornødent omfang kan tale og forstå dansk eller et fremmedsprog,  

 som den prøvesagkyndige behersker, skal politiet eller Statens  

 Bilinspektion udvælge en tolk, der af ansøgeren kan anvendes ved  

 køreprøven.
 Stk. 2. Eventuelle tolkeudgifter afholdes af  

 ansøgeren.
 § 20. Inden afholdelse af teoriprøve eller  

 praktisk prøve skal det påses, at side 2 i  

 ansøgningsblanket P 23 er udfyldt i henhold til følgende  

 retningslinier:
 1)	Ved berammelsen af teoriprøven skal rubrikken om  

 køreundervisning på lukket øvelsesplads være  

 udfyldt og underskrevet.
 2)	Ved aflæggelsen af teoriprøven skal rubrikken om  

 teori og øvelseskørsel være udfyldt og underskrevet.
 3)	Ved aflæggelsen af den praktiske prøve skal  

 rubrikken om køreundervisning på et køreteknisk  

 anlæg være udfyldt og underskrevet.
 Stk. 2. Ved aflæggelsen af teoriprøven og den  

 praktiske prøve skal det kontrolleres, at der i  

 køreundervisningen har været anvendt en lektionsplan.
 Stk. 3. Ved aflæggelsen af den praktiske prøve  

 skal det kontrolleres, at erklæring om køreundervisning i  

 ansøgningsblanket P 23 er udfyldt og underskrevet af  

 kørelærer(ne) og ansøgeren.
 Stk. 4. Den kørelærer, der personligt har  

 undervist ansøgeren, skal udfylde og underskrive de rubrikker i  

 ansøgningsblanketten, som vedrører den præsterede  

 køreundervisning.
Stk. 5. Har flere kørelærere undervist  

 ansøgeren i kørsel på lukket øvelsesplads, i  

 teori, i praktik eller i kørsel på køreteknisk  

 anlæg, skal den kørelærer, der har foretaget den  

 afsluttende undervisning inden for det pågældende område,  

 udfylde og underskrive den dertil hørende rubrik.
Det må i  

 forbindelse hermed forudsættes, at den underskrivende  

 kørelærer forinden har sikret sig, at den øvrige  

 køreundervisning er gennemført i overensstemmelse med den  

 relevante undervisningsplan.
 Stk. 6. Det kan ikke anses for tilstrækkeligt, at en  

 køreskoleleder eller lignende, der ikke selv har foretaget  

 køreundervisningen, underskriver på vegne af en anden  

 kørelærer.
Stk. 7. Det skal påses, at de af  

 kørelæreren/kørelærerne afgivne underskrifter er  

 anført direkte på ansøgningsblanketten.
Anvendes  

 fortrykte mærkater skal underskriften være påført  

 således, at den strækker sig henover både mærkat og  

 ansøgningsblanket.
 Stk. 8. Afholdes køreprøven i forbindelse med et  

 kørselsforbud finder stk. 1, nr. 2 samt stk. 3-7  

 tilsvarende anvendelse.
 Stk. 9. Afholdes køreprøven i forbindelse med en  

 ubetinget frakendelse som følge af spiritus- eller  

 promillekørsel, skal det ved berammelsen af  

 køreprøven kontrolleres, at der foreligger et kursusbevis  

 udstedt af en amtskommune, Frederiksberg kommune eller Københavns  

 kommune, som dokumentation for gennemført kursus i alkohol og trafik  

 (A/T-Kursus).
§ 21. I kørekortbekendtgørelsen er  

 betingelserne for udstedelse af kørekort fastsat.
Konstateres det  

 umiddelbart inden eller i løbet af afholdelsen af en teoriprøve  

 eller en praktisk prøve, at en eller flere af betingelserne ikke er  

 opfyldt, kan den prøvesagkyndige efter omstændighederne afvise  

 eller afbryde prøven, som herefter anses som ikke bestået.
 Stk. 2. Ansøgeren må ikke møde til en  

 praktisk prøve i beruset tilstand, jf. færdselslovens  

 § 53.
 Stk. 3. Bestemmelserne i stk. 1 og 2 finder tilsvarende  

 anvendelse i forbindelse med gengivelse af førerretten efter et  

 kørselsforbud og generhvervelse af førerretten efter en  

 ubetinget frakendelse af førerretten som følge af spiritus-  

 eller promillekørsel.
 § 22. Ved aflæggelse af teoriprøve og  

 praktisk prøve skal det stikprøvevis kontrolleres, at  

 følgende betingelser for lektionsplanen er opfyldt:
 1)	Lektionsplanen skal være udformet i nøje  

 overensstemmelse med kørekortbekendtgørelsens § 26,  

 stk. 2.
2)	I forbindelse med hver lektions gennemførelse skal  

 kørelæreren og ansøgeren med deres underskrifter have  

 bekræftet, at der er undervist henholdsvis modtaget undervisning i  

 indholdet af omhandlede lektion.
Datoen for lektionens gennemførelse  

 og den faktisk anvendte tid skal endvidere være  

 bekræftet.
 Stk. 2. Konstateres det umiddelbart inden eller i løbet  

 af afholdelsen af en teoriprøve eller en praktisk prøve, at en  

 eller flere af de i stk. 1 nævnte betingelser ikke er opfyldt, kan  

 den prøvesagkyndige efter omstændighederne afvise eller afbryde  

 prøven, som herefter anses som ikke bestået.
 § 23. Hvis en ansøger ikke har  

 bestået køreprøven, skal der gives en begrundelse herfor  

 i overensstemmelse med afsnit 4.2.4 og 4.3.5 i Færdselsstyrelsens  

 retningslinier for prøvesagkyndige ved afholdelse af  

 køreprøver.
 Stk. 2. Ønsker ansøgeren at påklage  

 afgørelsen til politimesteren eller i København  

 politidirektøren, skal klageren, forinden der træffes  

 afgørelse, gøres bekendt med indholdet af den  

 prøvesagkyndiges notat om køreprøven og eventuelle andre  

 oplysninger, der tillægges betydning ved sagens afgørelse.
Teoriprøve § 24. Opfylder ansøgeren betingelserne for  

 at erhverve kørekort, fastsætter kørekortkontoret  

 tidspunktet for den teoretiske prøve.
Stk. 2. Inden teoriprøven berammes, undersøges  

 det ved hjælp af politiets indexregister, eventuelt tillige  

 Kriminalregisteret, om ansøgeren har været indehaver af  

 kørekort, der er inddraget af politiet, eller om førerretten er  

 frakendt.
Hvis dette ikke er tilfældet, og hvis lægeattesten ikke  

 giver anledning til yderligere undersøgelser, sker berammelsen  

 straks.
 Stk. 3. Prøven berammes til afholdelse snarest muligt,  

 idet der tages hensyn til rimelige ønsker fra ansøgeren.
 Stk. 4. Ansøgningen forsynes med påtegning om  

 tidspunktet for prøven og overgives påklæbet fotografiet  

 til ansøgeren.
 Stk. 5. Teoriprøven gennemføres i  

 overensstemmelse med Færdselsstyrelsens retningslinier for  

 prøvesagkyndige ved afholdelse af køreprøver.
Praktisk prøve § 25. Når teoriprøven er  

 bestået, fastsætter kørekortkontoret tidspunktet for den  

 praktiske prøve hos den prøvesagkyndige.
Prøven berammes  

 til afholdelse snarest muligt, idet der tages hensyn til rimelige  

 ønsker fra ansøgeren.
 Stk. 2. Efter kørekortbekendtgørelsens  

 § 45, stk. 1, kan den praktiske prøve tidligst  

 aflægges, når ansøgeren opfylder aldersbetingelserne for  

 at få udstedt kørekort.
Stk. 3. Når særlige omstændigheder  

 gør sig gældende, kan politiet dispensere fra den i stk. 2  

 nævnte betingelse.
Dette vil navnlig kunne ske, hvis ansøgerens  

 personlige eller erhvervsmæssige forhold bevirker, at vedkommende  

 må forlade landet, før aldersbetingelsen er opfyldt, eller af  

 andre årsager ikke har mulighed for at aflægge den praktiske  

 prøve i rimelig tilknytning til dette tidspunkt.
Kørekortet kan  

 i alle tilfælde tidligst udstedes, når ansøgeren opfylder  

 aldersbetingelsen for at få udstedt det pågældende  

 kørekort.
Stk. 4. Den praktiske prøve skal så vidt muligt  

 afholdes på et tidspunkt, hvor der er mulighed for at prøve  

 ansøgeren i overensstemmelse med bestemmelserne i bilag 7 i  

 kørekortbekendtgørelsen.
Den praktiske prøve kan  

 henlægges til aftentimerne.
 Stk. 5. Den praktiske prøve gennemføres i  

 øvrigt i overensstemmelse med Færdselsstyrelsens retningslinier  

 for prøvesagkyndige ved afholdelse af køreprøver.
 § 26. Forinden den praktiske prøve  

 afholdes, skal den prøvesagkyndige med henblik på identifikation  

 af ansøgeren kræve et af de i § 5, stk. 2,  

 nævnte dokumenter forevist.
 Stk. 2. Er ansøgeren ikke i besiddelse af den  

 fornødne dokumentation, kan den prøvesagkyndige efter  

 omstændighederne afvise at afholde prøven, som herefter anses  

 som ikke bestået.
Stk. 3. Den praktiske prøve kan dog gennemføres,  

 såfremt ansøgeren på anden måde kan dokumentere sin  

 identitet, jf. herved afsnit 4.3.4 i Færdselsstyrelsens retningslinier  

 for prøvesagkyndige ved afholdelse af køreprøver.
Den  

 prøvesagkyndige skal i sådanne tilfælde gøre  

 ansøgeren opmærksom på, at udstedelse af kørekort  

 forudsætter henvendelse til kørekortkontoret med henblik  

 på forevisning af et af de i § 5, stk. 2, nævnte  

 dokumenter.
 Stk. 4. Er en praktisk prøve gennemført i  

 tilfælde, hvor ansøgeren ikke er i besiddelse af den  

 fornødne dokumentation for sin identitet, skal den  

 prøvesagkyndige gøre bemærkning herom på  

 ansøgningsblanketten.
 § 27. Efter den praktiske prøves afslutning  

 indberetter den prøvesagkyndige resultatet til  

 kørekortkontoret.
 Stk. 2. Konstaterer eller formoder den prøvesagkyndige  

 på grundlag af ansøgerens adfærd under den praktiske  

 prøve, at de helbredsmæssige betingelser for at opnå  

 kørekort ikke er opfyldt, angives dette i indberetningen, uanset om  

 prøven bestås.
 § 28. Er den praktiske prøve bestået,  

 skal stamkortet udfyldes med tydelig håndskrift i overensstemmelse med  

 de i § 13 nævnte retningslinier .
 Stk. 2. Stamkortet og ansøgningen må ikke  

 udleveres til kørelæreren, ansøgeren eller andre.
 Stk. 3. Stamkortet sendes eller indleveres sammen med  

 ansøgningen direkte til kørekortkontoret af den  

 prøvesagkyndige.
 § 29. Er den praktiske prøve bestået,  

 udsteder den prøvesagkyndige et midlertidigt kørekort, dog ikke  

 i de i § 26, stk. 3, nævnte tilfælde.
Stk. 2. Eventuelt tidligere kørekort skal afleveres til  

 den prøvesagkyndige, dog ikke i de i § 26, stk. 3,  

 nævnte tilfælde.
I sidstnævnte tilfælde skal  

 tidligere kørekort afleveres til kørekortkontoret i forbindelse  

 med ansøgerens forevisning af den fornødne dokumentation for  

 sin identitet, jf. § 26, stk. 3, 2. pkt.
Stk. 3. Den prøvesagkyndige skal gøre  

 ansøgeren opmærksom på, at det midlertidige  

 kørekort ikke gælder ved kørsel i udlandet, bortset fra i  

 Finland, Island, Norge og Sverige.
Oplyser ansøgeren at skulle  

 føre motorkøretøj i andre lande, skal den  

 prøvesagkyndige give vejledning om adgangen til at få udstedt et  

 midlertidigt erstatningskørekort, jf.  

 kørekortbekendtgørelsens § 59.
Særligt om kontrollerende  

 køreprøve § 30. Ved afholdelse af såvel den teoretiske  

 som den praktiske del af den kontrollerende køreprøve efter  

 kørekortbekendtgørelsens §§ 72, stk. 1, og 74,  

 stk. 1, skal ansøgeren forevise sit kørekort for den  

 prøvesagkyndige.
Såfremt prøven ikke bestås,  

 inddrager den prøvesagkyndige kørekortet.
 Stk. 2. Består en ansøger ikke en kontrollerende  

 køreprøve, skal den prøvesagkyndige underrette  

 kørekortkontoret om resultatet af køreprøven.  

 Indberetningen vedlægges kørekortsagen.
 Stk. 3. Forinden der træffes afgørelse om  

 indkaldelse til kontrollerende køreprøve efter  

 kørekortbekendtgørelsens § 72, stk. 1, skal den  

 pågældende gøres bekendt med grundlaget for indkaldelsen  

 samt have lejlighed til at fremsætte eventuelle bemærkninger  

 hertil.
 § 31. Afgørelse om aflæggelse af samt  

 indkaldelse til kontrollerende køreprøve efter  

 kørekortbekendtgørelsens § 72, stk. 1, sker i henhold  

 til bestemmelserne i bilag 2.
 § 32. En kontrollerende køreprøve i  

 anledning af en betinget frakendelse af førerretten eller på  

 grund af manglende kundskaber eller færdigheder, jf.  

 kørekortbekendtgørelsens §§ 72, stk. 1, og 74,  

 stk. 1, skal almindeligvis aflægges senest tre måneder  

 efter, at afgørelsen herom er endelig.
Stk. 2. Politiet kan dispensere fra denne frist, når  

 særlige omstændigheder foreligger.
Dette vil navnlig kunne  

 være tilfældet, når kørekortindehaveren  

 dokumenterer, at fristen ikke med rimelighed kan overholdes, dog kun  

 såfremt den pågældende, f.eks. som følge af et  

 længerevarende hospitalsophold, frihedsberøvelse eller lignende,  

 ikke har mulighed for at føre køretøj, hvortil der  

 kræves kørekort.
 Stk. 3. Udlandsophold bør almindeligvis ikke  

 medføre fravigelse af den fastsatte frist.
 § 33. Er der ved en ansøgning om fornyelse  

 af kørekort eller i forbindelse med generhvervelse af  

 førerretten, når denne har været inddraget af  

 lægelige grunde eller på grund af afhængighed af  

 euforiserende eller andre bevidsthedspåvirkende stoffer eller på  

 grund af manglende ædruelighed, forløbet tre år eller  

 mere, er det en betingelse for udstedelse af kørekort, at  

 ansøgeren består en kontrollerende køreprøve.
Stk. 2. Politiet kan i særlige tilfælde dispensere  

 fra denne betingelse.
Dette vil efter omstændighederne kunne ske i  

 tilfælde, hvor ansøgeren ud fra en konkret vurdering kan anses  

 for at være i besiddelse af tilstrækkelig kørerutine.
 § 34. En kørekortindehaver kan i stedet for  

 at aflægge kontrollerende køreprøve vælge at udvide  

 sit kørekort til at gælde andre kategorier, medmindre den  

 kontrollerende køreprøve skal aflægges som følge  

 af en ubetinget frakendelse af førerretten.
 Stk. 2. Udvidelse kan kun ske, såfremt dette  

 indebærer aflæggelse af en køreprøve  

 bestående af både en teoriprøve og en praktisk  

 prøve, jf. herved kørekortbekendtgørelsens § 37,  

 stk. 1.
 Stk. 3. De vilkår og de retsvirkninger, der gælder  

 for den kontrollerende køreprøve, som  

 kørekortindehaveren oprindeligt skulle aflægge, gælder  

 tilsvarende for den køreprøve, der træder i stedet.
Stk. 4. Bestemmelserne i  

 kørekortbekendtgørelsens § 49, stk. 2 og 3, hvorefter  

 kontrollerende køreprøve i visse tilfælde skal  

 aflægges til samtlige de kategorier, som kørekortindehaveren  

 fortsat ønsker at bibeholde, gælder tilsvarende i forbindelse  

 med udvidelse af kørekortet.
Er en kørekortindehaver ved  

 ansøgningen om udvidelse omfattet af de nævnte bestemmelser i  

 bekendtgørelsen, eller bliver den pågældende som  

 følge af forsøget på udvidelse omfattet heraf, kan  

 udvidelse ikke ske, medmindre dette i øvrigt er i overensstemmelse med  

 betingelserne for erhvervelse af kørekort til den  

 pågældende kategori.
Vejledende helbredsmæssig køretest § 35. Politiet kan kræve, at en  

 ansøger eller en kørekortindehaver aflægger en vejledende  

 helbredsmæssig køretest hos Statens Bilinspektion.
 Stk. 2. Vejledende helbredsmæssig køretest kan  

 finde sted i forbindelse med erhvervelse og fornyelse af kørekort med  

 henblik på en vurdering af, om kørekort kan udstedes eller  

 eventuelt skal udstedes på særlige vilkår.
 Stk. 3. Vejledende helbredsmæssig køretest kan  

 endvidere finde sted med henblik på at afgøre, i hvilket omfang  

 en kørekortindehaver fortsat kan bevare sin førerret helt eller  

 delvis.
 § 36. En vejledende helbredsmæssig  

 køretest kan kræves aflagt, hvis de lægelige oplysninger i  

 forbindelse med en ansøgning om udstedelse eller fornyelse af  

 kørekort giver anledning dertil.
 Stk. 2. Køretesten afholdes dels med henblik på  

 at vurdere, om ansøgeren kan erhverve eller forny kørekort,  

 dels med henblik på at vurdere, hvilke tekniske og  

 indretningsmæssige tilpasninger af køretøjet der i givet  

 fald bør ske.
 Stk. 3. Statens Bilinspektion kan i særlige  

 tilfælde undlade at gennemføre en vejledende  

 helbredsmæssig køretest, såfremt det umiddelbart på  

 baggrund af de lægelige oplysninger er muligt at vurdere, hvilke  

 tekniske og indretningsmæssige tilpasninger af køretøjet  

 der i givet fald bør foretages, for at ansøgeren kan erhverve  

 eller forny kørekort, eller for at en kørekortindehaver kan  

 bevare førerretten.
 § 37. En vejledende helbredsmæssig  

 køretest kan kræves aflagt i tilfælde, hvor politiet i  

 øvrigt har eller får kendskab til forhold, der giver begrundet  

 tvivl om, hvorvidt en kørekortindehaver fortsat er i besiddelse af et  

 tilfredsstillende helbred.
 Stk. 2. Køretesten har i disse tilfælde til  

 formål at give politiet grundlag for at vurdere, om en  

 kørekortindehavers helbredsmæssige tilstand, f.eks. som  

 følge af en alders- eller sygdomsbetinget svækkelse, må  

 skønnes at have en negativ indflydelse på evnen til at  

 føre køretøjer, hvortil der kræves  

 kørekort.
 Stk. 3. Der skal ved køretesten foretages en  

 bedømmelse af enhver relevant funktionsevne, herunder den  

 pågældendes åndsevner.
 Stk. 4. Er der tale om svækkelse af en  

 kørekortindehavers åndsevner, kan det være  

 nødvendigt at gennemføre en længerevarende  

 køretest i stærk og kompliceret trafik med henblik på en  

 nøje iagttagelse og vurdering af den pågældendes trafikale  

 adfærd.
 Stk. 5. En kørekortindehaver skal forud for  

 aflæggelsen af en vejledende helbredsmæssig køretest  

 oplyses om formålet med og konsekvenserne af testen.  

 Kørekortindehaveren skal herunder oplyses om, at den konstaterede  

 adfærd under testen, manglende kundskaber eller færdigheder af  

 væsentlig betydning for evnen til at føre  

 køretøjer, hvortil der kræves kørekort, vil kunne  

 medføre, at kørekortindehaveren bliver indkaldt til en  

 kontrollerende køreprøve.
 § 38. Der kan under en vejledende  

 helbredsmæssig køretest stilles enkelte teoretiske  

 spørgsmål med henblik på at vurdere, hvorvidt en  

 kørekortindehaver er i besiddelse af de fornødne  

 kundskaber.
Stk. 2. Teoretiske spørgsmål bør i  

 almindelighed kun stilles med henblik på at vurdere en begået  

 adfærdsfejl.
Dette vil f.eks. kunne være tilfældet ved en  

 åbenbar misforståelse eller tilsidesættelse af en  

 færdselsregulerende foranstaltning, eller til vurdering af om en  

 bestemt (eventuelt fraværende) adfærd skyldes manglende  

 kundskaber, f.eks. som følge af svækkede åndsevner.
 § 39. Når den vejledende  

 helbredsmæssige køretest er aflagt, sendes sagens akter til  

 politiet tillige med en vurdering og en anbefaling af, hvorvidt  

 kørekort kan udstedes henholdsvis bibeholdes, eventuelt med  

 særlige indskrænkninger.
 Stk. 2. Statens Bilinspektion kan på baggrund af de  

 gjorte iagttagelser anbefale, at sagen forelægges for lægelig  

 myndighed med henblik på en vurdering af en eventuel begrænsning  

 af kørekortets gyldighedstid, eller med henblik på en vurdering  

 af, om kørekortet ud fra en lægelig vurdering kan udstedes  

 henholdsvis bibeholdes.
 Stk. 3. Statens Bilinspektion kan endvidere anbefale, at en  

 kørekortindehaver på baggrund af en vejledende  

 helbredsmæssig køretest indkaldes til en kontrollerende  

 køreprøve på grund af manglende kundskaber eller  

 færdigheder af væsentlig betydning for evnen til at føre  

 køretøjer, hvortil der kræves kørekort.
 § 40. Statens Bilinspektion kan forlange, at  

 ansøgeren stiller et køretøj, der er godkendt til  

 øvelseskørsel, til rådighed.
Stk. 2. En vejledende helbredsmæssig køretest  

 bør i almindelighed afvikles i et køretøj, der er  

 godkendt til øvelseskørsel.
Køretesten kan dog efter  

 Statens Bilinspektions nærmere vurdering af det funktions- og  

 sikkerhedsmæssige behov gennemføres i andre  

 køretøjer.
 Stk. 3. Køretøjets drifts- eller  

 parkeringsbremse bør i alle tilfælde uden vanskelighed kunne  

 betjenes fra pladsen ved siden af føreren.
 Stk. 4. Skal en vejledende helbredsmæssig  

 køretest aflægges i forbindelse med den første  

 erhvervelse af kørekort, og sker dette i et køretøj, der  

 ikke er godkendt til øvelseskørsel, f.eks. fordi  

 køretøjet er særligt indrettet til ansøgeren,  

 bør køretesten i videst muligt omfang afvikles på en  

 lukket øvelsesplads eller et køreteknisk anlæg.
 Stk. 5. Såfremt det skønnes nødvendigt,  

 kan det kræves, at den pågældende på en lukket  

 øvelsesplads eller et køreteknisk anlæg opnår nogen  

 færdighed i at betjene køretøjet forinden afholdelsen af  

 den vejledende helbredsmæssige køretest.
 § 41. Udgifter i forbindelse med kørsel  

 på lukket øvelsesplads eller køreteknisk anlæg kan  

 kræves afholdt af ansøgeren.
Kapitel 3 Udstedelse af kørekort § 42. Kørekortkontoret foretager den  

 endelige prøvelse af, om betingelserne for udstedelse af  

 kørekort er opfyldt.
Såfremt dette er tilfældet,  

 registreres ansøgningen om kørekort i Det Centrale  

 Kørekortregister efter de herom fastsatte retningslinier.
Stk. 2. Ved registreringen anvendes nummeret på  

 stamkortet som kørekortnummer.
Nummeret opdateres i Det Centrale  

 Kørekortregister med angivelse af de to efterfølgende  

 checkcifre.
Disse checkcifre udgør ikke en del af  

 kørekortnummeret.
Kørekortnummeret påføres tillige  

 ansøgningsblanketten.
 Stk. 3. Stamkortene sorteres i nummerorden og sendes dagligt  

 med det påklæbede fotografi til rigspolitichefen, som udsteder  

 kørekortet.
§ 43. Rigspolitichefen sender kørekortet  

 til ansøgeren på den adresse, som er anført på  

 stamkortet.
Hvis dette ikke er muligt, eller hvis ansøgeren har  

 anmodet derom, sendes kørekortet til et kørekortkontor med  

 henblik på udlevering derfra.
 Stk. 2. Kørekort udstedt på grundlag af en  

 køreprøve eller en praktisk prøve aflagt for forsvarets  

 eller det statslige redningsberedskabs køredommere sendes til  

 ansøgerens tjenestested.
 § 44. En kørekortindehaver, der  

 dokumenterer, at kørekortet på grund af en fejl ved udstedelsen  

 eller ved ansøgningen om kørekort lider af en mangel, er  

 berettiget til at få udstedt et nyt kørekort.
 Stk. 2. Foretages der ombytning til et nyt kørekort,  

 skal det fejlbehæftede kørekort inddrages af politiet.
 Stk. 3. Ombytning af kørekort kan inden for 30 dage fra  

 udstedelsesdatoen ske ved fremsendelse af det fejlbehæftede  

 kørekort samt blanket P 504 til rigspolitichefen.
 Stk. 4. Indgives anmodning om ombytning først efter  

 forløbet af de 30 dage, skal der udfyldes et nyt stamkort, og  

 kørekortindehaveren skal indlevere et nyt fotografi.
 Stk. 5. Oplyser en ansøger, at et bestilt  

 kørekort ikke er modtaget fra rigspolitichefen, skal den  

 pågældende udfylde en ansøgning om udstedelse af  

 duplikatkørekort - blanket P 22.
 Stk. 6. Dokumenterede udgifter til fremskaffelse af nyt  

 fotografi skal refunderes.
 § 45. Sker udstedelse af kørekort med  

 begrænsninger, eller er kørekortet begrænset til at  

 gælde til et særligt indrettet køretøj, eller er  

 kørekortet i øvrigt betinget af særlige vilkår,  

 anføres dette i kørekortet i talkodeform i overensstemmelse med  

 retningslinierne i Færdselsstyrelsens vejledning om anvendelse af koder  

 og underkoder og om forelæggelse af sager for Statens Bilinspektion i  

 forbindelse med udstedelse af kørekort.
 § 46. Ansøgning og bilag kasseres tre  

 måneder efter kørekortets udstedelse, medmindre der foreligger  

 oplysninger, der skønnes at kunne have betydning for evnen til at  

 føre køretøj, hvortil der kræves  

 kørekort.
 Stk. 2. Akterne i sager om udstedelse af kørekort, der  

 ikke kasseres efter tre måneders forløb, kasseres efter to  

 års forløb, medmindre sagen har været forelagt for  

 embedslægen, en anden læge, som Sundhedsstyrelsen har godkendt  

 hertil, eller Statens Bilinspektion.
Duplikatkørekort § 47. Duplikatkørekort, der træder i  

 stedet for et bortkommet kørekort, forsynes med påtegning om  

 antal duplikatkørekort, der i alt er udstedt til indehaveren.  

 Fremkommer et bortkommet kørekort (duplikatkørekort) efter, at  

 (nyt) duplikatkørekort er udstedt, inddrages det af politiet.
 § 48. Inden udstedelse af duplikatkørekort  

 skal kørekortkontoret sikre sig, at ansøgeren har opnået  

 førerret, og at den ikke senere er inddraget eller frakendt  

 ubetinget.
Midlertidigt erstatningskørekort § 49. Ved udstedelse af midlertidigt  

 erstatningskørekort anvendes blanket P 500 B benævnt  

 »midlertidig erstatningskørekort af EF-modellen«.
Kørekortet  

 udstedes uden sikkerhedslaminat.
 Stk. 2. Udstedelse sker på kørekortkontoret, der  

 samtidig fastsætter en begrænset gyldighedsperiode, der i  

 almindelighed ikke bør være længere end en  

 måned.
Navn i kørekortet § 50. Kørekortet udstedes lydende på  

 ansøgerens fulde navn efter personnavneloven bestående af  

 samtlige fornavne, mellemnavne og efternavne, i det omfang det er muligt  

 inden for de givne antal positioner, der findes i politiets indexregister,  

 jf. § 51, stk. 2.
 § 51. Mellemnavn, anmeldt og registreret i CPR som  

 adresseringsmellemnavn i medfør af bekendtgørelse om  

 folkeregistrering, kan på ansøgerens anmodning anføres i  

 kørekortet.
Stk. 2. Hvis et fornavn/mellemnavn, herunder  

 adresseringsmellemnavn, jf. stk. 1, samt efternavn tilsammen er for  

 langt til brug ved maskinel udskrivning fra politiets indexregister, dannes  

 et kørekortnavn indeholdende efternavn, mens fornavn/mellemnavn i det  

 nødvendige omfang forkortes til første bogstav.
Eventuelle  

 forkortelser foretages i sidste fornavn/mellemnavn, derefter i  

 næstsidste og så fremdeles.
 Stk. 3. På ansøgerens anmodning kan forkortelser  

 foretages i en anden rækkefølge, dog således at mindst et  

 fornavn skrives fuldt ud.
Kapitel 4 Særligt om kørekort til  

 erhvervsmæssig personbefordring § 52. Afgørelse om at nægte  

 kørekort til erhvervsmæssig personbefordring efter  

 færdselslovens § 58 træffes efter en afvejelse af samtlige  

 foreliggende omstændigheder, herunder lovovertrædelsens art,  

 grovhed og udførelsesmåde, domfældtes personlige forhold  

 og den tid, der er forløbet, siden forholdet blev begået.  

 Eventuelle ændringer i domfældtes livsforhold, som er sket efter  

 dommen, tages ligeledes i betragtning.
 Stk. 2. Kørekort nægtes, når det herefter  

 skønnes, at ansøgerens adgang til erhvervsmæssig  

 personbefordring begrunder en nærliggende fare for misbrug af  

 hvervet.
Stk. 3. Tilladelse bør ikke meddeles, før en  

 eventuel prøvetid er forløbet kriminalitetsfri.
Særlige  

 begrænsninger i kørekortets indhold eller gyldighedstid  

 bør i almindelighed ikke fastsættes.
 Stk. 4. Afgørelsen skal så vidt muligt  

 træffes, inden ansøgeren har haft lejlighed til at aflægge  

 køreprøve.
 § 53. Ansøgeren skal have et sådant  

 kendskab til det danske sprog, at køreprøven til  

 erhvervsmæssig personbefordring kan gennemføres uden benyttelse  

 af tolk.
 Stk. 2. Der bør dog ved bedømmelsen ikke  

 lægges afgørende vægt på ordvalg og  

 udtryksmåde, når der i øvrigt kan konstateres en  

 tilfredsstillende forståelse for det krævede stof.
 § 54. Afvikles køreprøven til  

 erhvervsmæssig personbefordring til kategori D samtidig med  

 køreprøven til kategori D, skal der udfyldes to blanketter om  

 ansøgning om kørekort; en for køreprøven til  

 kategori D og en for køreprøven til erhvervsmæssig  

 personbefordring.
 Stk. 2. Der betales for hver af køreprøverne,  

 jf. færdselslovens § 124 a, stk. 1, 2. pkt.
 § 55. Til prøvesagkyndige,  

 køredommere eller godkendte kørelærere udstedes på  

 begæring kørekort til erhvervsmæssig personbefordring til  

 de kørekortkategorier, hvortil ansøgeren har beskikkelse eller  

 godkendelse, uden særlig køreprøve, såfremt  

 betingelserne i øvrigt er opfyldt.
 Stk. 2. Udgifter i forbindelse med udstedelse af  

 kørekort afholdes af ansøgeren.
 § 56. Til fornyelse af kørekort til  

 erhvervsmæssig personbefordring kræves ikke, at indehaveren har  

 udført erhvervsmæssig personbefordring.
Kapitel 5 Inddragelse af kørekort, førerret mv.
 § 57. Et kørekort kan inddrages på  

 stedet, hvis kørekortet er så beskadiget eller slidt, at det er  

 åbenbart, at ombytningspligten er indtrådt, jf.  

 kørekortbekendtgørelsens § 68, stk. 3.
 Stk. 2. Der skal så vidt muligt straks udfærdiges  

 et midlertidigt kørekort og vejledes om adgangen til at få  

 udstedt duplikatkørekort.
 Stk. 3. Indehaveren skal gøres bekendt med, at det  

 midlertidige kørekort ikke er gyldigt til kørsel i udlandet,  

 bortset fra i Finland, Island, Norge og Sverige, men oplyses om muligheden  

 for at få udstedt et midlertidigt erstatningskørekort, jf.  

 kørekortbekendtgørelsens § 59.
 Stk. 4. Det inddragne kørekort sendes til  

 kørekortkontoret i den politikreds, hvor indehaveren har bopæl,  

 med oplysning om årsagen til inddragelsen.
Stk. 5. Politiet kan i stedet for at inddrage  

 kørekortet pålægge føreren inden for en kort frist  

 at rette henvendelse til kørekortkontoret for at få udstedt  

 duplikatkørekort.
Kørekortkontoret underrettes i givet fald om  

 forholdet.
§ 58. I forbindelse med sigtelse for  

 spirituskørsel eller gentagne tilfælde af promillekørsel  

 inddrages det originale kørekort.
Hvis en ubetinget frakendelse af  

 førerretten ikke er utvivlsom, udstedes straks et midlertidigt  

 kørekort.
 Stk. 2. Den sigtede gøres bekendt med, at  

 spørgsmålet om inddragelse af førerretten under sagen vil  

 blive afgjort, når Retskemisk Instituts erklæring om  

 alkoholkoncentrationen i blodet foreligger, og at gyldigheden af det  

 midlertidige kørekort kan forlænges, hvis erklæringen ikke  

 foreligger, inden gyldigheden er udløbet.
 Stk. 3. Den sigtede gøres ligeledes bekendt med, at det  

 midlertidige kørekort ikke er gyldigt til kørsel i udlandet.  

 Hvis den sigtede skal køre i udlandet, tager politiet straks stilling  

 til, om førerretten skal inddrages.
 Stk. 4. Den endelige afgørelse af  

 spørgsmålet om inddragelse af førerretten under sagen  

 træffes snarest muligt efter modtagelsen af Retskemisk Instituts  

 erklæring om alkoholkoncentrationen i blodet.
Stk. 5. Hvis erklæringen ikke giver grundlag for at  

 inddrage førerretten, sendes det originale kørekort til den  

 sigtede.
Giver erklæringen grundlag for at inddrage førerretten,  

 skal den sigtede snarest muligt gøres bekendt med inddragelsen af  

 førerretten og adgangen til at få inddragelsen prøvet for  

 retten.
Stk. 6. Det midlertidige kørekort skal søges  

 inddraget.
Hvis ikke det midlertidige kørekort inddrages, betragtes  

 førerretten som inddraget fra den dato, hvor det midlertidige  

 kørekort udløber.
 Stk. 7. Det skal fremgå af politirapporten, at der er  

 udstedt et midlertidigt kørekort, og at det originale kørekort  

 er inddraget.
 § 59. Når en person tvangsindlægges  

 for første gang på grund af en akut mental  

 uligevægtstilstand, skal kørekortet ikke inddrages.
 Stk. 2. I gentagelsestilfælde og i tilfælde, hvor  

 den mentale uligevægtstilstand skønnes at være af  

 længerevarende karakter, forelægges den rapport, der er optaget i  

 forbindelse med indlæggelsen, for embedslægen eller  

 Sundhedsstyrelsen.
 Stk. 3. Såfremt den pågældende  

 skønnes at lide af en sindssygdom, der medfører  

 overhængende fare for færdselssikkerheden, inddrages  

 kørekortet dog straks uden at afvente indstilling fra  

 embedslægen eller Sundhedsstyrelsen.
 § 60. Bliver politiet bekendt med, at en  

 kørekortindehaver ikke opfylder de helbredsmæssige betingelser  

 for at erhverve kørekort, kan førerretten på baggrund af  

 nærmere prøver eller undersøgelser inddrages, jf.  

 færdselslovens § 60, stk. 1, og  

 kørekortbekendtgørelsens § 73.
 Stk. 2. Bestemmelserne vedrører tilfælde, hvor  

 politiet bliver opmærksom på, at en kørekortindehavers  

 helbred efter udstedelsen af et kørekort er blevet forringet.
 Stk. 3. Der bør ikke tages skridt til inddragelse af  

 førerretten, medmindre der kan konstateres en forværring af den  

 pågældendes helbredsmæssige tilstand i forhold til  

 tidligere udstedelse af kørekort.
 Stk. 4. Sagerne vil i givet fald kunne forelægges  

 embedslægen, anden (special)læge eller Sundhedsstyrelsen til  

 udtalelse.
 § 61. Er førerretten ubetinget frakendt en  

 person, som har fået udstedt dansk kørekort på grundlag af  

 et færøsk, grønlandsk eller udenlandsk kørekort,  

 eller er et sådant kørekort inddraget af politiet, gælder  

 følgende:
1)	Opbevares kørekortet af rigspolitichefen, kan begæring  

 om udlevering kun imødekommes, når den pågældende  

 forlader landet og opgiver sin bopæl her.
Hvis førerretten er  

 inddraget af politiet, eller hvis førerretten er frakendt ubetinget,  

 sendes kørekortet til udstedelsesmyndigheden med oplysning om, at  

 kørekortet ikke er gyldigt til kørsel i Danmark.
Fremsendelsen  

 sker gennem rigspolitichefen.
 2)	Er kørekortet i forvejen tilbagesendt vedkommende  

 udstedelsesmyndighed, giver rigspolitichefen meddelelse til  

 udstedelsesmyndigheden.
Kapitel 6 Færøske, grønlandske og udenlandske  

 kørekort § 62. Ikke-danske kørekort opdeles i  

 færøske, grønlandske og udenlandske kørekort.
 Stk. 2. Udenlandske kørekort opdeles i:
 1)	»EF-kørekort«: Disse omfatter kørekort erhvervet i en  

 stat, der er medlem af Den Europæiske Union, eller i et land der efter  

 aftale med EF har gennemført Rådets direktiv 91/439/EØF  

 (2. kørekortdirektiv). Det er i øjeblikket Belgien, Finland,  

 Frankrig, Grækenland, Holland, Irland, Island, Italien, Liechtenstein,  

 Luxembourg, Norge, Portugal, Spanien, Storbritannien, Sverige, Tyskland og  

 Østrig.
2)	Andre udenlandske kørekort.
Disse kørekort omfatter  

 tillige kørekort udstedt i en stat, der er medlem af Den  

 Europæiske Union, eller i et land der efter aftale med EF har  

 gennemført 2. kørekortdirektiv på baggrund af et  

 kørekort fra et tredjeland.
 § 63. Gyldige færøske kørekort  

 betragtes som kørekort udstedt her i landet.
Stk. 2. Gyldige grønlandske kørekort, erhvervet  

 den 1. januar 1995 eller derefter, kan anvendes ved kørsel her i  

 landet under midlertidigt ophold samt endvidere i indtil en måned efter  

 det tidspunkt, hvor indehaveren har erhvervet sædvanlig bopæl i  

 Danmark.
Grønlandske kørekort til motorcykel har dog ikke  

 gyldighed i Danmark.
Stk. 3. Gyldige »EF-kørekort« kan anvendes ved  

 kørsel i Danmark under midlertidigt ophold, samt endvidere når  

 indehaveren har erhvervet sædvanlig bopæl her, såfremt den  

 pågældende er fyldt 18 år.
Kørekortet gælder  

 til de i udstedelseslandet angivne kategorier og i den angivne  

 gyldighedsperiode med den begrænsning, at kørekort udstedt med  

 gyldighed udover indehaverens 70. år ikke kan anvendes ved  

 kørsel efter det fyldte 70. år.
 Stk. 4. Andre udenlandske kørekort kan, såfremt  

 de er gyldige, anvendes ved kørsel her i landet i indtil 14 dage,  

 efter at indehaveren har erhvervet sædvanlig bopæl i Danmark,  

 såfremt den pågældende er fyldt 18 år.
 Stk. 5. Et udenlandsk eller grønlandsk kørekort  

 giver ikke adgang til at udføre erhvervsmæssig personbefordring  

 her i landet.
 § 64. Såfremt førerretten inddrages  

 af politiet eller frakendes ubetinget for indehavere af et  

 færøsk, grønlandsk eller udenlandsk kørekort,  

 gælder følgende:
1)	Internationale kørekort udstedt i henhold til de  

 internationale konventioner af 24. april 1926, jf. bekendtgørelse nr.  

 241 af 9. august 1930, eller 19. september 1949, jf. bekendtgørelse af  

 2. marts 1956 (Lovtidende 1956 C, nr. 7) eller 8. november 1968, afleveres  

 til politiet.
Kørekortet inddrages ikke, men det gives påtegning  

 om inddragelsen eller den ubetingede frakendelse i overensstemmelse med  

 reglerne i den pågældende konvention.
Inddragelsen eller den  

 ubetingede frakendelse indberettes til rigspolitichefen, der giver meddelelse  

 til vedkommende udenlandske udstedelsesmyndighed.
 2)	Færøske og grønlandske kørekort samt  

 »EF-kørekort« indsendes til rigspolitichefen med indberetning om  

 årsagen til inddragelsen eller den ubetingede frakendelse.  

 Rigspolitichefen sender med de nævnte oplysninger kørekortet  

 videre til myndighederne i udstedelseslandet.
 3)	Andre udenlandske kørekort indsendes til rigspolitichefen,  

 der opbevarer kørekortet, indtil perioden for inddragelsen eller den  

 ubetingede frakendelse udløber, eller indtil den  

 pågældende opgiver sin bopæl her i landet og udrejser.  

 Rigspolitichefen giver meddelelse til vedkommende udenlandske  

 udstedelsesmyndighed.
Ombytning af kørekort § 65. Færøske kørekort og  

 »EF-kørekort« ombyttes uden køreprøve til et tilsvarende  

 dansk kørekort, jf. dog kørekortbekendtgørelsens  

 § 95, stk. 2. Gyldigheden fastsættes efter reglerne i  

 kørekortbekendtgørelsens kapitel 5, uanset om det ombyttede  

 kørekort har længere gyldighedstid.
 Stk. 2. Ombytning af »EF-kørekort« udstedt før  

 den 1. juli 1996 foretages i overensstemmelse med Europa-Kommissionens  

 beslutning af 21. marts 2000 om ækvivalens mellem visse kategorier af  

 kørekort.
 Stk. 3. Ombyttede »EF-kørekort« indsendes til  

 rigspolitichefen, der tilbagesender kørekortet til den udenlandske  

 udstedelsesmyndighed.
 Stk. 4. Ombyttede færøske kørekort  

 tilbagesendes til politimesteren på Færøerne.
 § 66. Grønlandske kørekort erhvervet  

 den 1. januar 1995 eller derefter kan ombyttes til et tilsvarende dansk  

 kørekort på baggrund af en kontrollerende  

 køreprøve.
 Stk. 2. Ombyttede grønlandske kørekort  

 tilbagesendes til politimesteren i Grønland.
 § 67. Andre udenlandske kørekort kan  

 ombyttes på baggrund af en kontrollerende køreprøve,  

 medmindre andet følger af bestemmelser fastsat af  

 Justitsministeriet.
 Stk. 2. De i stk. 1 nævnte kørekort  

 opbevares efter ombytning af Rigspolitichefen, indtil gyldigheden  

 udløber, hvorefter det kan udleveres til indehaveren.
 Stk. 3. Så længe et udenlandsk kørekort  

 efter ombytning er gyldigt, kan det normalt kun udleveres, når den  

 pågældende opgiver sin bopæl her i landet og udrejser.
Stk. 4. Er en kørekortindehaver i besiddelse af gyldigt  

 dansk kørekort, kan et gyldigt udenlandsk kørekort kun  

 udleveres, hvis det danske kørekort samtidig afleveres.
Udlevering  

 bør almindeligvis kun ske, når den pågældende skal  

 opholde sig midlertidigt i et andet land og dokumenterer eller  

 sandsynliggør, at dette land ikke accepterer et dansk  

 kørekort.
 § 68. Et færøsk, grønlandsk  

 eller udenlandsk kørekort kan tidligst ombyttes til et dansk  

 kørekort, når ansøgeren er fyldt 18 år.
 Stk. 2. Er kørekortet erhvervet før det fyldte  

 18. år, kan politiet betinge ombytningen af, at ansøgeren  

 består en kontrollerende køreprøve.
 Stk. 3. Der bør ved afgørelsen lægges  

 vægt på ansøgerens samlede kørerutine samt navnlig  

 på, om ansøgeren i en længere periode forud for  

 udstedelsen af dansk kørekort ikke har ført bil eller  

 motorcykel, f.eks. fordi dette ikke lovligt har kunnet ske.
 § 69. Er et færøsk, grønlandsk  

 eller udenlandsk kørekort udstedt på særlige vilkår  

 eller med begrænsninger, skal disse overføres til det danske  

 kørekort, jf. kørekortbekendtgørelsens § 52.  

 Vilkår og begrænsninger påføres kørekortet i  

 overensstemmelse med Færdselsstyrelsens vejledning om anvendelse af  

 koder og underkoder og om forelæggelse af sager for Statens  

 Bilinspektion i forbindelse med udstedelse af kørekort.
 § 70. Såfremt et færøsk,  

 grønlandsk eller udenlandsk kørekort i forbindelse med  

 ombytning til et dansk kørekort er tilbagesendt til  

 udstedelsesmyndigheden, skal ubetinget frakendelse eller administrativ  

 inddragelse af førerretten særskilt indberettes til  

 Rigspolitichefen, der giver meddelelsen herom videre til vedkommende  

 udstedelsesmyndighed.
Deponerede danske kørekort § 71. Danske kørekort, der modtages fra  

 udenlandske kørekortmyndigheder, destrueres af rigspolitichefen.
Kapitel 7 Betaling mv.
 § 72. Betaling for afholdelse af den første  

 køreprøve eller praktiske prøve, jf.  

 kørekortbekendtgørelsens § 100, stk. 1-3, samt  

 betaling for ombytning af kørekort, udstedelse af  

 duplikatkørekort og fornyelse af kørekort til  

 erhvervsmæssig personbefordring eller kørekort med  

 kørelærergodkendelse, jf. kørekortbekendtgørelsens  

 § 102, stk. 1, skal ske på tidspunktet for indleveringen af  

 ansøgningen om kørekort - blanket P 22 eller P 23.  

 Betaling sker med det beløb, der på indleveringstidspunktet er  

 gældende, jf. reguleringsbestemmelsen i  

 kørekortbekendtgørelsens § 104.
Stk. 2. Skønnes forelæggelse for anden offentlig  

 myndighed, indhentelse af yderligere oplysninger eller lignende at være  

 nødvendig for behandlingen af en indgivet ansøgning om  

 kørekort, kan politiet træffe bestemmelse om, at betaling af de  

 i stk. 1 nævnte beløb først sker på et senere  

 tidspunkt.
Betaling sker i disse tilfælde tillige med det beløb,  

 der på tidspunktet for indleveringen af ansøgningen om  

 kørekort - blanket P 22 eller P 23 - er gældende, jf.  

 reguleringsbestemmelsen i kørekortbekendtgørelsens § 104.  

 Tilsvarende gælder ved ansøgning om generhvervelse af  

 førerretten.
Stk. 3. Betaling for afholdelse af efterfølgende  

 køreprøver eller praktiske prøver, jf.  

 kørekortbekendtgørelsens § 100, stk. 1-3, skal ske  

 på tidspunktet for den nye prøves berammelse.
Betaling sker i  

 disse tilfælde med det beløb, der på  

 berammelsestidspunktet er gældende, jf. reguleringsbestemmelsen i  

 kørekortbekendtgørelsens § 104.
 § 73. Betaling for en berammet  

 køreprøve eller en praktisk prøve kan efter  

 ansøgning godtgøres, når ansøgeren eller  

 kørelæreren bliver syg, efter at rettidig afmelding kan finde  

 sted, og dette dokumenteres ved lægeattest eller lignende.
 Stk. 2. Afgørelse om spørgsmålet om  

 godtgørelse træffes af politimesteren eller i København  

 af politidirektøren.
 Stk. 3. Tillades betalingen godtgjort, gives ansøgeren  

 adgang til at gå op til en ny prøve uden ny betaling.  

 Ansøgningen gives påtegning om betalingsfritagelsen.
 Stk. 4. Træffer Rigspolitichefen i anledning af en klage  

 bestemmelse om, at der kan afholdes en ny prøve uden betaling, og har  

 klageren på dette tidspunkt uden at afvente klagesagens udfald  

 bestået en ny køreprøve, skal betaling for denne  

 prøve godtgøres.
 § 74. Afvises eller afbrydes en teoriprøve  

 eller en praktisk prøve af de i § 21 eller § 26,  

 stk. 2, nævnte grunde, skal der erlægges ny betaling,  

 forinden ny prøve berammes, jf. færdselslovens § 124  

 a.
 § 75. Udstedelse af kørekort kan i de i  

 § 44 nævnte tilfælde efter en konkret vurdering ske, uden at  

 der opkræves betaling.
Regnskabsførelse § 76. Med hensyn til regnskabsførelsen  

 henvises til bestemmelserne i Politiets Regnskabsinstruks.
Kapitel 8 Ikrafttrædelse § 77. Cirkulæret træder i kraft den 1.  

 marts 2002.
 Stk. 2. Samtidig ophæves cirkulære nr. 193 af 20.  

 december 2000 om kørekort.
Justitsministeriet, den 22. februar  

 2002 Mogens Hendriksen Bilag 1 Bestemmelser om helbredsmæssige betingelser for  

 udstedelse og fornyelse af kørekort Rigspolitichefen har efter forhandling med  

 Sundhedsstyrelsen fastsat følgende retningslinier for behandlingen af  

 sager om udstedelse eller fornyelse af kørekort til afgørelse  

 af, hvorvidt ansøgeren opfylder de helbredsmæssige  

 betingelser.
 Retningslinierne er opstillet i overensstemmelse med  

 udformningen af den skematiske lægeattest.
 Førere inddeles i to grupper:
 Gruppe 1: Førere af køretøjer i  

 kategori A, B, B/E samt førere af traktor/motorredskab.
 Gruppe 2: Førere af køretøjer i  

 kategori C, C/E, D og D/E samt endvidere førere af  

 køretøjer i kategori B og D, som anvendes til  

 erhvervsmæssig personbefordring, og førere som anmoder om  

 udstedelse eller fornyelse af kørekort med påtegning om  

 godkendelse som kørelærer.
 Personer, som før den 1. juli 1996 havde  

 førerret til et køretøj omfattet af gruppe 2, kan dog  

 for så vidt angår kravene til synsstyrke få fornyet  

 kørekort hertil i henhold til de bestemmelser, der var gældende  

 indtil den nævnte dato, jf. herved afsnit B, pkt. 1.1., i  

 Justitsministeriets cirkulære af 29. september 1967 om  

 bedømmelse af førligheden hos personer, der ønsker  

 førerbevis m.v.
 For indehavere af kørekort til erhvervsmæssig  

 personbefordring til kategori B samt kørekort med påtegning om  

 godkendelse som kørelærer til kategorierne A eller B, udstedt  

 før den 1. juli 1996, gælder herudover dette bilags bestemmelser  

 for førere i gruppe 1 i forbindelse med ansøgning om fornyelse  

 af sådanne kørekort.
 Forelæggelse for embedslægen eller  

 Sundhedsstyrelsen sker med henblik på en lægelig vurdering af, om  

 kørekort kan udstedes eller fornyes, herunder en vurdering af om det  

 bør ske på særlige vilkår.
 Forelæggelse for Statens Bilinspektion sker med  

 henblik på afholdelse af en vejledende helbredsmæssig  

 køretest til vurdering af, om - og på hvilke vilkår -  

 kørekort kan udstedes eller fornyes, herunder en vurdering af  

 køretøjets indretning.
 Udstedelse eller fornyelse af kørekort kan ske  

 på de af Statens Bilinspektion, embedslægen eller  

 Sundhedsstyrelsen anbefalede vilkår, herunder vilkår om eventuel  

 særlig tidsbegrænsning.
Fraråder embedslægen udstedelse eller  

 fornyelse af kørekort, kan sagen forelægges for  

 Sundhedsstyrelsen.
På embedslægens anbefaling skal sagen  

 forelægges Sundhedsstyrelsen.
Ved behandling af sager i henhold til dette  

 cirkulære bør sagsakter fra tidligere sager, hvor  

 kørekort er udstedt, fornyet eller afslået, i det omfang, det er  

 muligt, tilvejebringes.
Akterne bør endvidere vedlægges sagen i  

 tilfælde af forelæggelse for Sundhedsstyrelsen, embedslægen  

 eller Statens Bilinspektion.
A.
SYN Ved afgørelsen skal der navnlig lægges  

 vægt på synsstyrken, synsfeltet, synsevnen i tusmørke og  

 fremadskridende øjensygdomme.
Intraokulære (indopererede) linser  

 anses ikke som briller eller kontaktlinser i dette bilags forstand.
Til lægeundersøgelsen Fører grp.
Helbredsmæssige oplysninger samt  

 betingelser for udstedelse og fornyelse af kørekort Tidsbeg.
Sagen forelægges 1. Synsstyrke 1 Kørekort kan udstedes eller fornyes, hvis ansøgeren har en  

 synsstyrke på mindst 0,5 (6/12) målt med begge øjne  

 samtidig binokulært syn.1) Er grænseværdien på 0,5 opnået ved brug af briller  

 eller kontaktlinser, udstedes eller fornyes kørekort med vilkår  

 om, at sædvanligt benyttet synskorrektion anvendes under  

 kørsel.
For førere af kategori A køretøjer, hvor synsstyrken  

 på det ene øje er under 0,25 (6/24), udstedes eller fornyes  

 kørekort med vilkår om, at beskyttelsesbriller (eventuelt  

 korrigerende beskyttelsesbriller) anvendes under  

 kørsel.2) 2 Kørekort kan udstedes eller fornyes, hvis ansøgeren har en  

 synsstyrke på mindst 0,8 (6/7,5) på det bedst seende øje  

 og mindst 0,5 (6/12) på det dårligst seende øje.
Er grænseværdierne på 0,8 og 0,5 opnået ved brug  

 af briller eller kontaktlinser, skal synsstyrken uden briller/kontaktlinser være mindst 0,05 (6/120)  

 på hvert af øjnene, eller grænseværdierne på 0,8 og 0,5 være  

 opnået ved brug af briller, hvis styrke ikke overstiger plus eller  

 minus otte dioptrier, eller grænseværdierne på 0,8 og 0,5 være  

 opnået ved brug af kontaktlinser.
 Kørekort udstedes eller fornyes i disse tilfælde med  

 vilkår om, at sædvanligt benyttet synskorrektion anvendes under  

 kørsel.
2. Synsfelt 1 Kørekort kan udstedes eller fornyes, hvis ansøgerens  

 synsfelt på et eller begge øjne er over 120 grader i det  

 horisontale plan.
2 Kørekort kan kun udstedes eller fornyes, hvis ansøgeren har  

 et normalt synsfelt med begge øjne.
3. Øjensygdomme 1+2 Såfremt der foreligger oplysning om, at ansøgeren har en  

 fremadskridende øjensygdom, kan kørekort kun udstedes eller  

 fornyes efter en lægelig vurdering.
Embedslægen 4. Blindhed3) (et øje) 1 Kørekort kan udstedes eller fornyes, hvis ansøgeren har en  

 synsstyrke på (et øje) mindst 0,6 (6/10) på det seende  

 øje.
 Er grænseværdien på 0,6 opnået ved brug af briller  

 eller kontaktlinser, udstedes eller fornyes kørekort med vilkår  

 om, at sædvanligt benyttet synskorrektion anvendes under  

 kørsel.
For førere af kategori A køretøjer, udstedes eller  

 fornyes kørekort med vilkår om, at beskyttelsesbriller  

 (eventuelt korrigerende beskyttelsesbriller) anvendes under  

 kørsel.4) 2 Kørekort kan ikke udstedes eller fornyes, hvis ansøgeren er  

 blind på det ene øje.
5. Dobbeltsyn  

 (diplopi) 1 Kørekort kan udstedes eller fornyes, hvis ansøgeren har en  

 synsstyrke på mindst 0,6 (6/10) på det bedst seende  

 øje.
 Kørekort udstedes eller fornyes med vilkår om, at  

 øjeklap eller matteret linse anvendes på det dårligst  

 seende øje under kørsel.
For førere af kategori A køretøjer udstedes eller  

 fornyes kørekort med vilkår om, at beskyttelsesbriller  

 (eventuelt korrigerende beskyttelsesbriller) anvendes under  

 kørsel.4) Er grænseværdien på 0,6 opnået ved brug af briller  

 eller kontaktlinser, udstedes eller fornyes kørekort med vilkår  

 om, at sædvanligt benyttet synskorrektion anvendes under  

 kørsel.
2 Kørekort kan ikke udstedes eller fornyes, hvis ansøgeren har  

 dobbeltsyn.
6. Natteblindhed 1+2 Kørekort kan udstedes/fornyes, hvis ansøgeren accepterer, at  

 kørekort udstedes med vilkår om, at kørsel kun må  

 finde sted i dagtimerne.
 Hvis ansøgeren ikke accepterer dette vilkår, afholdes den  

 praktiske prøve/vejledende helbredsmæssige køretest efter  

 solnedgang:
 - Bestås køreprøven/den vejledende  

 helbredsmæssige køretest, kan kørekort udstedes eller  

 fornyes.
 - Bestås køreprøven ikke som følge af  

 natteblindheden, eller gennemføres den vejledende  

 helbredsmæssige køretest som følge af natteblindheden  

 ikke med tilfredsstillende resultat, udstedes/fornyes kørekort med  

 vilkår om, at kørsel kun må finde sted i dagtimerne.
1)	Denne synsstyrke (»samsynet«) er anført på  

 side 2, pkt.
A 1, i den skematiske lægeattest i felterne benævnt  

 »Begge øjne samtidig«.
 2)	Kravet om brug af beskyttelsesbriller kan opfyldes ved anvendelse af  

 almindelige briller, hvis vertikale mål inklusive fatning er mindst 4,5  

 cm.
 3)	Ved blindhed forstås en synsstyrke, der under anvendelse af  

 bedst mulige synskorrektion, er 0,1 (6/60) eller derunder.
 4)	Kravet om brug af beskyttelsesbriller kan opfyldes ved anvendelse af  

 almindelige briller, hvis vertikale mål inklusive fatning er mindst 4,5  

 cm.
B.
HØRELSE Ved afgørelsen skal der lægges vægt  

 på eventuelle kompensationsmuligheder.
Til lægeundersøgelsen Fører grp.
Helbredsmæssige oplysninger samt  

 betingelser for udstedelse og fornyelse af kørekort Tidsbeg.
Sagen forelægges 1.Nedsat hørelse 1+2 Bestås høreprøve ved brug af ansøgerens  

 sædvanlige høreapparat, udstedes eller fornyes kørekort  

 med vilkår om, at høreapparat anvendes under kørsel  

 eller, hvis ansøgeren anmoder herom, vilkår som angivet,  

 når høreprøve ikke bestås.
 Bestås høreprøve ikke, udstedes eller fornyes  

 kørekort med vilkår om særligt tilpassede spejle.
Statens Bilinspektion Motorcykel skal være forsynet med sidespejl i begge sider.
Andre køretøjer skal være forsynet med udvendigt spejl  

 i begge sider.
Spejlet i førerens side af køretøjet skal  

 kunne indstilles fra førersædet.
Spejlet i den modsatte side  

 skal være konvekst og kunne anvendes fra førersædet gennem  

 den del af forruden, der rengøres af viskerne, eller være  

 anbragt på anden af Statens Bilinspektion anbefalet måde.
 Forelæggelse for Statens Bilinspektion skal alene  

 ske, når særlige omstændigheder begrunder en nærmere  

 vurdering af tilpasningen af spejle.
C.
BEVÆGELSESHÆMMEDE Kørekort kan ikke udstedes til ansøgere, der  

 lider af sygdomme eller deformiteter i bevægeapparatet, som gør  

 det risikabelt, at den pågældende fører  

 motorkøretøj eller traktor/motorredskab.
Ved afgørelsen  

 skal der lægges vægt på kompensationsmuligheder, samt om  

 der er tale om en fremadskridende sygdomstilstand.
For ansøgere i  

 gruppe 2 skal der ved den lægelige vurdering lægges vægt  

 på de yderligere risici, der er forbundet med at føre de  

 køretøjer, som omfattes af disse kategorier.
Til lægeundersøgelsen Fører  

 grp.
Helbredsmæssige oplysninger samt  

 betingelser for udstedelse og fornyelse af kørekort Tidsbeg.
Sagen forelægges 1. Sygdomme eller deformiteter i bevægeapparatet 1+2 Såfremt der foreligger oplysning om stationære eller  

 fremadskridende sygdomme eller deformiteter i bevægeapparatet, kan  

 kørekort kun udstedes efter en konkret vurdering.
Embedslægen Statens Bilinspektion Forelæggelse for Statens Bilinspektion skal altid  

 ske ved udstedelse af kørekort til en kategori, som ansøgeren  

 ikke tidligere har haft.
Forelæggelse kan i disse tilfælde dog  

 undlades, såfremt embedslægen i sin indstilling gør  

 bemærkning om, at forelæggelse er ufornøden.
Ved fornyelse  

 af kørekort til en kategori, som ansøgeren allerede har  

 kørekort til, sker forelæggelse for Statens Bilinspektion  

 på embedslægens anbefaling, eller i øvrigt når de  

 helbredsmæssige oplysninger giver grundlag herfor, f.eks. fordi der kan  

 konstateres ændringer i ansøgerens helbredstilstand.
D.
HJERTE- OG KARSYGDOMME Ved afgørelsen skal der lægges vægt  

 på, om ansøgeren lider af sygdomme, der kan medføre  

 pludselige svigt i hjerte- og kredsløbssystemet og dermed bevirke en  

 pludselig ændring af hjernevirksomheden.
Der skal ved afgørelsen  

 endvidere lægges vægt på, om ansøgeren  

 gennemfører en regelmæssig lægekontrol.
For  

 ansøgere i gruppe 2 skal der ved den lægelige vurdering  

 lægges vægt på de yderligere risici, der er forbundet med  

 at føre de køretøjer, som omfattes af disse  

 kategorier.
Til lægeundersøgelsen Fører  

 grp.
Helbredsmæssige oplysninger samt  

 betingelser for udstedelse og fornyelse af kørekort Tidsbeg.
Sagen forelægges 1. Hjerte- og blodkarsygdomme 1+2 Såfremt der f.eks. foreligger oplysning om, at ansøgeren har  

 eller har haft Embedslægen alvorlige forstyrrelser i hjerterytmen, nedsat hjertefunktion/hjertesvigt, blodtryksforstyrrelser, angina pectoris, eller hjerteinfarkt, eller hvis ansøgeren bruger pacemaker, eller har gennemgået operationer på hjertet, kan kørekort kun udstedes eller fornyes efter en lægelig  

 vurdering.
E.
SUKKERSYGE Ved afgørelsen skal der navnlig lægges  

 vægt på, om ansøgeren gennemfører en  

 regelmæssig lægekontrol, samt om der har været  

 tilfælde med lavt blodsukker (hypoglykæmiske tilfælde eller  

 insulintilfælde).
 Ansøgere, som har tablet- eller insulinbehandlet  

 sukkersyge, skal ved udstedelse eller fornyelse af kørekort have  

 udleveret Rigspolitichefens instruktion for trafikanter, som har  

 sukkersyge.
Til lægeundersøgelsen Fører  

 grp.
Helbredsmæssige oplysninger samt  

 betingelser for udstedelse og fornyelse af kørekort Tidsbeg.
Sagen forelægges 1. Ikke-medicinsk behandling 1+2 Kørekort kan udstedes eller fornyes, hvis sukkersygen ikke  

 behandles med insulin eller tabletter.
5 år 2. Tabletbehandlet 1+2 Kørekort kan, i tilfælde hvor ansøgeren har haft  

 hypoglykæmiske tilfælde inden for de sidste 2 år, kun  

 udstedes eller fornyes efter en lægelig vurdering.
Embedslægen 1 Kørekort kan udstedes eller fornyes, hvis ansøgeren ikke har  

 haft hypoglykæmiske tilfælde inden for de sidste 2 år.
5 år 2 Kørekort kan efter en lægelig vurdering udstedes eller  

 fornyes.
2 år Embedslægen 3. Insulinbehandlet 1 a.
Kørekort kan, i tilfælde hvor ansøgeren har haft  

 insulintilfælde inden for de sidste 2 år, kun udstedes eller  

 fornyes efter en lægelig vurdering.
Embedslægen b.
Kørekort kan udstedes eller fornyes, hvis ansøgeren  

 ikke har haft insulintilfælde inden for de sidste 2 år.
2 år 2 Kørekort kan kun i helt specielle tilfælde og på  

 baggrund af en lægelig vurdering udstedes eller fornyes for  

 ansøgere, der har insulinbehandlet sukkersyge.
Sundhedsstyrelsen F.
NERVESYGDOMME Ved afgørelsen skal der tages hensyn til de  

 funktionsmæssige muligheder af og prognosen for nervemæssige  

 forstyrrelser, der skyldes sygdomme eller operationer i centralnervesystemet  

 eller i det perifere nervesystem, som giver sanse- eller  

 bevægelsesmæssige mangler, eller som påvirker balancen  

 og/eller koordinationen.
Der skal endvidere lægges vægt på  

 risikoen for epilepsi og andre alvorlige bevidsthedsforstyrrelser.
 Såfremt kørekort kan udstedes eller fornyes  

 for ansøgere, der har medicinsk behandlet epilepsi, udstedes  

 kørekortet med vilkår om, at ansøgeren skal være  

 under lægekontrol og overholde lægens forskrifter, herunder med  

 hensyn til indtagelse af medicin.
Til lægeundersøgelsen Fører  

 grp.
Helbredsmæssige oplysninger samt  

 betingelser for udstedelse og fornyelse af kørekort Tidsbeg.
Sagen forelægges 1. Epilepsi 1 Kørekort kan udstedes eller fornyes efter en lægelig  

 vurdering, som skal lægge vægt på sygdommens form, kliniske  

 udvikling samt behandlingen og dens resultater.
a.
Der har været epilepsianfald indenfor de sidste 2  

 år.
Embedslægen b.
Der har ikke været epilepsianfald i mere end 2, men mindre end  

 4 år.
2 år c.
Der har ikke været epilepsianfald i mere end 4, men mindre end  

 10 år.
5 år d.
Der har ikke været epilepsianfald i mere end 10  

 år.
5 år e.
Der har ikke været epilepsianfald i mere end 10 år,  

 heraf mindst de sidste 5 år uden medicinsk behandling.
2 Kørekort kan ikke udstedes eller fornyes for ansøgere, der  

 har øget risiko for at få epileptiske anfald.
Sundhedsstyrelsen 2. Alvorlige bevidsthedsforstyrrelser 1+2 Kørekort kan ikke udstedes eller fornyes for ansøgere, som  

 har øget risiko for at få alvorlige  

 bevidsthedsforstyrrelser.
Embedslægen 3. Andre nervesygdomme 1+2 Kørekort kan kun udstedes eller fornyes efter en lægelig  

 vurdering.
Embedslægen G.
PSYKISKE SYGDOMME ELLER SVÆKKELSER For ansøgere i gruppe 2 skal der ved den  

 lægelige vurdering lægges vægt på de yderligere  

 risici, der er forbundet med at føre de køretøjer, som  

 omfattes af disse kategorier.
Til lægeundersøgelsen Fører  

 grp.
Helbredsmæssige oplysninger samt  

 betingelser for udstedelse og fornyelse af kørekort Tidsbeg.
Sagen forelægges 1. Psykiske sygdomme 1+2 Såfremt der foreligger oplysning om, at ansøgeren Embedslægen har eller har haft alvorlige psykiske sygdomme, er psykisk udviklingshæmmet eller alvorligt mentalt retarderet,  

 eller har alvorlig alderdomssvækkelse, alvorligt svækket  

 dømmekraft, adfærd eller tilpasningsevne, der er knyttet til  

 personligheden, kan kørekort kun udstedes eller fornyes efter en lægelig  

 vurdering.
H.
ALKOHOL, NARKOTIKA OG LÆGEMIDLER Der skal ved den lægelige vurdering lægges  

 vægt på, om indtagelse af alkohol, psykofarmaka samt  

 lægemidler eller kombinationer af lægemidler kan nedsætte  

 ansøgerens evne til at føre køretøj, herunder om  

 den indtagne mængde er så stor, at den kan påvirke  

 kørslen negativt.
For ansøgere i gruppe 2 skal der ved den  

 lægelige vurdering lægges vægt på de yderligere  

 risici, der er forbundet med at føre de køretøjer, som  

 omfattes af disse kategorier.
Til lægeundersøgelsen Fører  

 grp.
Helbredsmæssige oplysninger samt  

 betingelser for udstedelse og fornyelse af kørekort Tidsbeg.
Sagen forelægges 1. Alkohol 1+2 Såfremt der foreligger oplysning om, at ansøgeren har  

 været kronisk alkoholiker, kan kørekort kun udstedes eller  

 fornyes efter en lægelig vurdering og først efter en periode,  

 hvori den pågældende har været afholdende.
Embedslægen 2. Narkotika 1+2 Såfremt der foreligger oplysning om, at ansøgeren misbruger  

 euforiserende eller andre bevidsthedspåvirkende stoffer, eller  

 regelmæssigt indtager sådanne stoffer i et omfang, der kan  

 påvirke evnen til at føre køretøj, kan  

 kørekort kun udstedes eller fornyes efter en lægelig  

 vurdering.
Embedslægen 3. Lægemidler 1+2 Såfremt der foreligger oplysning om, at ansøgeren  

 regelmæssigt indtager lægemidler, eller kombinationer af  

 lægemidler, i et omfang, der kan påvirke evnen til at føre  

 køretøj, kan kørekort kun udstedes eller fornyes efter  

 en lægelig vurdering.
Embedslægen I.
NYRESYGDOMME Der skal ved afgørelsen og ved den lægelige  

 vurdering navnlig lægges vægt på, om ansøgeren  

 gennemfører regelmæssig lægekontrol.
Til lægeundersøgelsen Fører  

 grp.
Helbredsmæssige oplysninger samt  

 betingelser for udstedelse og fornyelse af kørekort Tidsbeg.
Sagen forelægges 1. Nedsat nyrefunktion 1+2 Såfremt der foreligger oplysning om, at ansøgeren lider af  

 alvorligt nedsat nyrefunktion, kan kørekort kun udstedes eller fornyes  

 efter en lægelig vurdering.
Embedslægen 2 Såfremt der foreligger oplysning om, at ansøgeren lider af  

 alvorlig, uhelbredeligt nedsat nyrefunktion, kan kørekort kun udstedes  

 eller fornyes i særlige tilfælde og kun efter en lægelig  

 vurdering.
Sundhedsstyrelsen J.
ANDET Der skal ved afgørelsen og ved den lægelige  

 vurdering navnlig lægges vægt på, om ansøgeren  

 gennemfører en regelmæssig lægekontrol, samt endvidere om  

 ansøgerens helbredsmæssige tilstand kan nedsætte evnen til  

 at føre køretøj på betryggende måde.
For  

 ansøgere i gruppe 2 skal der ved den lægelige vurdering  

 lægges vægt på de yderligere risici, der er forbundet med  

 at føre de køretøjer, som omfattes af disse  

 kategorier.
Til lægeundersøgelsen Fører  

 grp.
Helbredsmæssige oplysninger samt  

 betingelser for udstedelse og fornyelse af kørekort Tidsbeg.
Sagen forelægges 1+2 Såfremt der foreligger oplysning om, at ansøgeren Embedslægen har gennemgået organtransplantation eller implantation af  

 kunstige organer, eller i øvrigt lider af en anden sygdom end de i dette bilag  

 nævnte, som kan nedsætte evnen til at føre  

 motorkøretøj på betryggende måde, kan kørekort kun udstedes eller fornyes efter en lægelig  

 vurdering.
Bilag 2 Bestemmelser om indkaldelse til og aflæggelse af  

 kontrollerende køreprøve efter  

 kørekortbekendtgørelsens § 72 I.
Indledende bestemmelser Er der begrundet tvivl om, hvorvidt en  

 kørekortindehaver fortsat er i besiddelse af 1)	fornøden kørefærdighed, 2)	fornødent kendskab til færdselsreglerne, eller 3)	forståelse for hensynet til andre trafikanter, kan politiet på baggrund af et konkret skøn træffe  

 afgørelse om, at den pågældende skal aflægge en  

 kontrollerende køreprøve.
 Indkaldelse kan ske, selv om der ikke er rejst sigtelse  

 for overtrædelse af færdselslovens bestemmelser.
 Det bør i alle tilfælde indgå i  

 afgørelsen, at en kontrollerende køreprøve ikke er et  

 led i strafforfølgning, men derimod en foranstaltning, der skal sikre,  

 at den pågældende ikke fører køretøj,  

 når dette ikke kan ske på fuldt betryggende måde.
 Sager om en kørekortindehavers  

 helbredsmæssige forhold samt sager om ædruelighed eller  

 afhængighed af euforiserende eller andre bevidsthedspåvirkende  

 stoffer, jf. kørekortbekendtgørelsens § 73, er ikke  

 omfattet af dette bilags bestemmelser.
 Endvidere er sager om indkaldelse til og aflæggelse  

 af kontrollerende køreprøve i anledning af en betinget  

 frakendelse af førerretten eller i anledning af generhvervelse efter  

 en ubetinget frakendelse af førerretten ikke omfattet af dette bilags  

 bestemmelser.
II.
Betingelser for indkaldelse efter  

 kørekortbekendtgørelsens § 72 Ved afgørelsen af hvorvidt en  

 kørekortindehaver skal indkaldes til en kontrollerende  

 køreprøve, skal der foreligge begrundet tvivl om den  

 pågældendes egnethed til at føre køretøjer,  

 hvortil der kræves kørekort.
 Ved afgørelsen skal der navnlig lægges  

 vægt på, om den pågældendes adfærd som  

 trafikant afviger tydeligt fra gennemsnittet.
 I klare tilfælde vil et enkelt forhold kunne danne  

 grundlag for indkaldelse til en kontrollerende køreprøve.  

 Almindeligvis vil der dog først gennem gentagne forseelser være  

 grundlag for at antage, at den pågældende ikke længere er i  

 besiddelse af de kundskaber og færdigheder, der kræves i  

 forbindelse med erhvervelse af kørekort.
Ved afgørelsen heraf kan det tillægges  

 vægt, hvis de begåede fejl kan tyde på manglende  

 åndelig eller legemlig førlighed.
Det kan endvidere  

 tillægges vægt, hvis der foreligger oplysninger om, at den  

 pågældende har begået et større antal mindre  

 færdselslovsovertrædelser.
Det kan ligeledes tillægges  

 vægt, hvis der foreligger oplysning om, at kørekortet er udstedt  

 på baggrund af et kørekort erhvervet i udlandet.
 Færdselsuheld, fremkaldelse af fare eller ulempe  

 eller tilsidesættelse af bestemmelserne om vigepligt, svingning eller  

 overhaling kan almindeligvis som enkeltstående tilfælde ikke  

 begrunde indkaldelse til kontrollerende køreprøve, medmindre  

 der samtidig foreligger oplysninger om et eller flere af de under 1-3  

 nævnte forhold.
 Ved afgørelsen af om en kørekortindehaver  

 skal indkaldes til kontrollerende køreprøve, skal der  

 således lægges afgørende vægt på, hvorvidt  

 sagens konkrete omstændigheder under henvisning til de under 1-3  

 nævnte situationer danner grundlag for begrundet tvivl om den  

 pågældendes egnethed som fører af køretøjer,  

 hvortil der kræves kørekort.
1) Manglende kørefærdighed Begrundet tvivl om en kørekortindehavers manglende  

 kørefærdighed vil ofte foreligge, når den  

 pågældende ikke forstår at indpasse sin kørsel efter  

 den øvrige trafik.
Der kan ved afgørelsen heraf lægges  

 vægt på, om den pågældende har foretaget  

 manøvrer, der tyder på, at vedkommende ikke har fuld kontrol  

 over køretøjet, f.eks. hvis kørslen virker meget  

 usikker.
 En enkeltstående »klapfejl« kan ikke i sig selv  

 føre til begrundet tvivl om manglende kørefærdighed, og  

 kan således ikke danne grundlag for indkaldelse til kontrollerende  

 køreprøve.
2) Manglende kendskab til færdselsreglerne Begrundet tvivl om en kørekortindehavers manglende  

 kendskab til færdselsreglerne kan konstateres gennem den  

 pågældendes forklaring om en aktuel færdselssituation eller  

 om færdselsreglerne i øvrigt.
Der skal i sådanne  

 tilfælde lægges vægt på forklaringen og ikke på  

 en bestemt færdselslovovertrædelse.
 Udspørges en kørekortindehaver med henblik  

 på eventuel indkaldelse til kontrollerende køreprøve,  

 bør der navnlig stilles spørgsmål vedrørende de  

 vigtigste færdselsregler.
De stillede spørgsmål og svarene herpå,  

 skal nøje fremgå af rapporten eller notitsen.
Endvidere skal det  

 anføres, hvori den manglende viden består.
3) Manglende forståelse for hensynet til andre trafikanter Begrundet tvivl om en kørekortindehavers manglende  

 forståelse for hensynet til andre trafikanter kan ofte konstateres  

 på baggrund af den pågældendes færdselsmæssige  

 opførsel eller på baggrund af vedkommendes forklaring på  

 stillede spørgsmål.
 Der skal ved afgørelsen navnlig lægges  

 vægt på, om kørekortindehaveren har tilsidesat  

 færdselslovens forskellige krav om hensynsfuld kørsel eller  

 gennem sin forklaring giver udtryk for manglende vilje til at undgå  

 farlige situationer.
 Enkeltstående »klapfejl« kan ikke give anledning til  

 indkaldelse til kontrollerende køreprøve, medmindre den  

 pågældende i øvrigt udviser manglende forståelse for  

 hensynet til andre trafikanter.
 Indkaldelse til kontrollerende køreprøve  

 alene under henvisning til en kørekortindehavers manglende  

 forståelse for hensynet til andre trafikanter vil almindeligvis  

 kræve flere tilfælde af letsindig eller provokerende  

 kørsel.
III.
Fremgangsmåden ved indkaldelse til kontrollerende  

 køreprøve Afgørelse om indkaldelse til kontrollerende  

 køreprøve træffes af politiet i den politikreds, hvor  

 uheldet eller forseelsen er begået, eller forholdet er konstateret.
I  

 straffesager, der oversendes til en anden politikreds, afgøres  

 spørgsmålet om indkaldelse til kontrollerende  

 køreprøve dog af politiet i den kreds, hvor afgørelsen  

 om tiltalespørgsmålet træffes.
Afgørelsen skal i videst muligt omfang  

 træffes inden eller i forbindelse med afgørelsen om  

 tiltalespørgsmålet.
Der bør således senest samtidig  

 med underretningen om tiltalespørgsmålet tillige gives den  

 pågældende underretning om afgørelsen vedrørende  

 indkaldelse til kontrollerende køreprøve.
 Er spørgsmålet om indkaldelse til  

 kontrollerende køreprøve undtagelsesvis ikke afgjort senest ved  

 afgørelse af tiltalespørgsmålet, skal  

 kørekortindehaveren gøres bekendt med den betydning,  

 straffesagens udfald vil blive tillagt, herunder navnlig, at en  

 bødevedtagelse indebærer en vedgåelse af det forhold, der  

 kan begrunde indkaldelse til kontrollerende køreprøve.
Afgørelse om indkaldelse til kontrollerende  

 køreprøve skal være nøje begrundet.
Det skal  

 fremgå af afgørelsen, om indkaldelsen er begrundet i begrundet  

 tvivl om, hvorvidt den pågældende er i besiddelse af  

 fornøden kørefærdighed, fornødent kendskab til  

 færdselsreglerne eller forståelse for hensynet til andre  

 trafikanter.
Endvidere skal afgørelsen indeholde en kort  

 redegørelse for det nærmere grundlag for indkaldelsen med  

 henvisning til sagens konkrete omstændigheder.
 Afgørelsen skal vedlægges en vejledning  

 (blanket P 19 B) om betingelserne for aflæggelse af kontrollerende  

 køreprøve.
 Afgørelsen skal indeholde oplysning om muligheden  

 for påklage til rigspolitichefen.
Kontrollerende køreprøve i henhold til  

 kørekortbekendtgørelsens § 72 afholdes i alle  

 tilfælde af Statens Bilinspektion.
Sagens akter sendes til Statens  

 Bilinspektion, før den kontrollerende køreprøve  

 afholdes.
