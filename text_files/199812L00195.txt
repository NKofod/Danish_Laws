Fremsat den 17. marts 1999 af socialministeren (Karen  

 Jespersen) Forslag til Lov om ændring af lov om social service  

 og lov om  

 retssikkerhed og administration på det sociale område (Om magtanvendelse og andre indgreb i  

 selvbestemmelsesretten m.v. og om øget fleksibilitet i  

 sammensætningen af koordinationsudvalg) § 1 I lov om social service, jf. lovbekendtgørelse nr. 581 af 6. august  

 1998, foretages følgende ændringer:
1. Overskriften til kapitel 12 ændres til:  

 »Formål m.v.« 2. Efter § 67 indsættes:
»§ 67 a.
Kommunen eller amtskommunen skal yde  

 hjælp efter denne lov i overensstemmelse med formålet, jf.  

 § 67, til personer med betydelig nedsat psykisk funktionsevne, der ikke  

 kan tage vare på deres egne interesser, uanset om der foreligger  

 samtykke fra den enkelte.
Stk. 2. Kommunen eller amtskommunen skal påse, om der er  

 pårørende eller andre, der kan varetage den  

 pågældendes interesser.
Kommunen eller amtskommunen skal  

 være opmærksom på, om der er behov for at bede statsamtet  

 om at beskikke en værge efter værgemålsloven.« 3. Overskriften til afsnit V ændres til:
»Magtanvendelse og andre indgreb i  

 selvbestemmelsesretten« 4. I kapitel 21 efter overskriften »Voksne«  

 indsættes:
 »Anvendelsesområde m.v.«.
 5. § 109 affattes således:
»§ 109. Formålet med bestemmelserne i  

 dette afsnit er at begrænse magtanvendelse og andre indgreb i  

 selvbestemmelsesretten til det absolut nødvendige.
Disse indgreb  

 må aldrig erstatte omsorg, pleje og socialpædagogisk bistand.
Stk. 2. Bestemmelserne i dette afsnit gælder for  

 personer med betydelig og varigt nedsat psykisk funktionsevne, der får  

 personlig og praktisk hjælp samt socialpædagogisk bistand m.v.  

 efter §§ 71-74, behandling efter §§ 85-86 eller aktiverende tilbud  

 efter §§ 87-88, og som ikke samtykker i en foranstaltning efter  

 §§ 109 a - e.
Det er en forudsætning, at der foreligger den  

 fornødne faglige dokumentation for den nedsatte psykiske  

 funktionsevne.
 Stk. 3. Forud for enhver form for magtanvendelse og andre  

 indgreb i selvbestemmelsesretten skal kommunen eller amtskommunen foretage,  

 hvad der er muligt for at opnå personens frivillige medvirken til en  

 nødvendig foranstaltning.
Stk. 4. Anvendelse af magt skal stå i rimeligt forhold  

 til det, der søges opnået.
Er mindre indgribende  

 foranstaltninger tilstrækkelige, skal disse anvendes.
Stk. 5. Magtanvendelse skal udøves så  

 skånsomt og kortvarigt som muligt og med størst mulig  

 hensyntagen til den pågældende og andre tilstedeværende,  

 således at der ikke forvoldes unødig krænkelse eller  

 ulempe.« 6. Efter § 109 indsættes i kapitel 21:
»Alarmsystemer m.v.« § 109 a.
Kommunen eller amtskommunen kan træffe  

 afgørelse om at anvende personlige alarm- eller pejlesystemer for en  

 person, når der er nærliggende risiko for, at denne ved at  

 forlade boligen udsætter sig selv eller andre for at lide  

 væsentlig personskade, og forholdene i det enkelte tilfælde  

 gør det absolut påkrævet for at afværge denne  

 risiko.
 Stk. 2. Kommunen eller amtskommunen træffer  

 afgørelse om, for hvilken periode de personlige alarm- eller  

 pejlesystemer anvendes, og vurderer løbende, om en mindre indgribende  

 foranstaltning kan anvendes.
Fastholdelse § 109 b.
Kommunen eller amtskommunen kan træffe  

 afgørelse om at anvende fysisk magt i form af at fastholde en person  

 eller føre denne til et andet opholdsrum, når der er  

 nærliggende risiko for, at personen udsætter sig selv eller andre  

 for at lide væsentlig personskade, og forholdene i det enkelte  

 tilfælde gør det absolut påkrævet.
 Tilbageholdelse i boligen m.v.
§ 109 c.
Under samme betingelser som i § 109 a kan  

 kommunen eller amtskommunen træffe afgørelse om at anvende  

 fysisk magt i form af at fastholde en person for at forhindre denne i at  

 forlade boligen eller for at føre denne tilbage til boligen.
 Stk. 2. Kommunen eller amtskommunen træffer  

 afgørelse om, for hvilken periode tilbageholdelse i boligen kan  

 anvendes, og vurderer løbende, om en mindre indgribende foranstaltning  

 kan anvendes.
Anvendelse af beskyttelsesmidler § 109 d.
Kommunen eller amtskommunen kan træffe  

 afgørelse om at anvende fastspænding med stofseler til  

 kørestol eller andet hjælpemiddel, seng, stol eller toilet for  

 at hindre fald, når der er nærliggende risiko for, at en person  

 udsætter sig selv for at lide væsentlig personskade, og  

 forholdene i det enkelte tilfælde gør det absolut  

 påkrævet.
 Stk. 2. Kommunen eller amtskommunen træffer  

 afgørelse om, for hvilken periode de i stk. 1 omhandlede  

 beskyttelsesmidler kan anvendes, og vurderer løbende, om en mindre  

 indgribende foranstaltning kan anvendes.
Optagelse i særlige botilbud uden samtykke § 109 e.
Kommunen eller amtskommunen kan, jf. § 109 g,  

 indstille til det sociale nævn at træffe afgørelse om, at  

 en person skal optages i et bestemt botilbud efter denne lov, botilbud i  

 boliger opført efter den nu ophævede lov nr. 378 af 10. juni  

 1987 om boliger for ældre og personer med handicap eller efter lov om  

 almene boliger samt støttede private andelsboliger m.v., når det  

 er absolut påkrævet for, at den pågældende kan  

 få den nødvendige hjælp, og hjælpen ikke kan  

 gennemføres i personens hidtidige bolig.
 Stk. 2. Det er en betingelse, at pågældende ikke  

 kan overskue konsekvenserne af sine handlinger og udsætter sig for  

 alvorlig personskade, og at det derfor er uforsvarligt ikke at sørge  

 for flytning.
 Sagsbehandling , administration m.v.
Det sociale nævns godkendelse § 109 f.
Kommunens eller amtskommunens beslutninger efter §§  

 109 a, c og d skal forelægges det sociale nævn til godkendelse,  

 såfremt de træffes mod pågældendes vilje.
Stk. 2. Forelæggelse for det sociale nævn i de  

 tilfælde, der er nævnt i stk. 1, skal indeholde en  

 redegørelse for 1)	grundlaget for, at betingelserne for at sætte  

 foranstaltningerne i værk anses for opfyldt, 2)	den nødvendige faglige dokumentation for den nedsatte  

 funktionsevne, 3)	den socialpædagogiske hjælp og pleje efter kapitel 14,  

 der har været iværksat før indstilling om  

 iværksættelse af foranstaltningerne, 4)	den forventede periode, i hvilken foranstaltningerne vil være  

 nødvendige og 5)	pårørendes og den eventuelle værges  

 bemærkninger til foranstaltningen.
Stk. 3. Nævnets afgørelse om, hvorvidt  

 beslutningerne efter stk. 1 kan godkendes, skal foreligge inden 1 uge  

 efter, at nævnet har modtaget kommunens eller amtskommunens beslutning.  

 Hvis nævnet ikke kan træde sammen, inden fristen er  

 udløbet, kan formanden for nævnet afgøre sagen efter  

 § 71, stk. 4, i lov om retssikkerhed og administration på det  

 sociale område.
Ved det førstkommende møde i nævnet  

 skal nævnet tage stilling til formandens afgørelse.
Stk. 4. Nævnet skal have godkendt beslutningerne efter  

 stk. 1, inden de kan sættes i værk.
Hvis det i særlige  

 tilfælde er påkrævet at sætte foranstaltningen i  

 værk inden det sociale nævns afgørelse foreligger, skal  

 beslutningen snarest muligt og senest inden 2 uger efter, at den er sat i  

 værk, forelægges til godkendelse efter reglerne i stk. 1og  

 2.
Det sociale nævns afgørelser om optagelse i  

 særlige botilbud uden samtykke § 109 g.
Det sociale nævn træffer afgørelse  

 om optagelse i særlige botilbud uden samtykke efter § 109 e efter  

 indstilling fra kommunen eller amtskommunen.
Nævnets afgørelse  

 skal træffes senest 2 uger efter modtagelse af kommunens eller  

 amtskommunens indstilling.
Stk. 2. Indstillingen skal indeholde en redegørelse  

 for 1)	grundlaget for, at betingelserne i § 109 e anses for  

 opfyldt, 2)	den nødvendige faglige dokumentation for den nedsatte  

 funktionsevne, 3)	den hjælp og pleje efter kapitel 14, der har været  

 iværksat eller har været tilbudt den pågældende eller  

 familien, før indstilling om optagelse i et særligt botilbud  

 blev besluttet, 4)	indretning af den nye bolig og den personlige hjælp og pleje  

 og støtte m.v., som herefter vil kunne stilles til rådighed,  

 og 5)	personens egne samt de pårørendes og den eventuelle  

 værges bemærkninger til flytningen.
Stk. 3. En ægtefælle eller anden  

 nærtstående person, der deler bolig med den person, som sagen  

 vedrører, er berettiget til at klage over kommunens eller  

 amtskommunens afslag på at indstille til optagelse i særlige  

 botilbud efter denne bestemmelse.
Klagen kan indbringes for det sociale  

 nævn efter reglerne i kapitel 10 i lov om retssikkerhed og  

 administration på det sociale område, men ikke for anden  

 administrativ klagemyndighed.
 Stk. 4. Har pågældende ikke allerede en  

 værge, skal kommunen eller amtskommunen, når der indstilles til  

 flytning, anmode statsamtet om at beskikke en værge efter  

 værgemålsloven.
 Stk.5. Kommunen eller amtskommunen kan om fornødent anmode  

 om bistand af politiet til at gennemføre en afgørelse om  

 flytning.
Advokatbistand § 109 h.
Kommunen eller amtskommunen skal sørge for, at  

 personen under sagen får bistand fra en advokat til at varetage sine  

 interesser, i sager om 1)	tilbageholdelse i boligen m.v. efter § 109 c, mod den  

 pågældendes vilje eller 2)	optagelse i særlige botilbud efter § 109 e.
 Stk. 2. Myndigheden betaler udgifterne til advokaten, der  

 modtager salær og godtgørelse for udlæg efter samme  

 regler, som gælder i de tilfælde, hvor der er meddelt fri proces,  

 jf. kapitel 31 i retsplejeloven.
Klage til det sociale nævn § 109 i.
Kommunens og amtskommunens beslutninger efter §§ 109  

 a, c og d, der ikke træffes mod pågældendes vilje, samt  

 beslutninger efter § 109 b kan indbringes for det sociale nævn efter  

 reglerne i kapitel 10 i lov om retssikkerhed og administration på det  

 sociale område.
 Stk. 2. En ægtefælle, en pårørende,  

 en værge eller en anden repræsentant for den person, som  

 foranstaltningen vedrører, kan klage over kommunens eller  

 amtskommunens beslutning, når den person, som afgørelsen  

 vedrører, ikke selv er i stand til at klage.
Klage til Den Sociale Ankestyrelse § 109 j.
Det sociale nævns godkendelse efter § 109  

 f af beslutninger om alarmsystemer m.v. efter § 109 a, tilbageholdelse i  

 boligen m.v. efter § 109 c, anvendelse af beskyttelsesmidler efter  

 § 109 d, samt nævnets afgørelser om optagelse i  

 særlige botilbud efter § 109 e kan indbringes for Den Sociale  

 Ankestyrelse inden 4 uger efter, at klageren har fået meddelelse om  

 afgørelsen.
 Stk. 2. En ægtefælle, en  

 pårørende, en værge eller en anden repræsentant for  

 den person, som foranstaltningen vedrører, kan klage over det sociale  

 nævns godkendelse samt det sociale nævns afgørelse,  

 når den person, som afgørelsen vedrører, ikke selv er i  

 stand til at klage.
 Stk. 3. Når Ankestyrelsen behandler klagen, gælder  

 reglerne i kapitel 9 og 10 i lov om retssikkerhed og administration på  

 det sociale område, bortset fra § 63 og § 66 i lovens kapitel  

 10.
Domstolsprøvelse § 109 k.
Ved henvendelse til Ankestyrelsen inden 4 uger efter,  

 at klageren har fået meddelelse om afgørelsen, kan klageren  

 kræve afgørelsen forelagt landsretten efter reglerne i  

 retsplejelovens kapitel 43 a, når Ankestyrelsens afgørelse  

 omhandler 1)	tilbageholdelse i boligen m.v. efter § 109 c eller 2)	optagelse i særlige botilbud efter § 109 e.
Stk. 2. Landsrettens afgørelse kan ikke indbringes for  

 Højesteret.
Procesbevillingsnævnet kan dog give tilladelse til  

 anke eller kære af landsrettens afgørelse, hvis sagen har  

 principiel karakter.
Ansøgninger om tilladelse til anke eller  

 kære skal fremsættes henholdsvis inden 6 eller 3 måneder  

 efter afgørelsen.
Registrering, indberetning og planer 109 l.
Optagelse i særlige botilbud efter § 109 e og enhver  

 form for magtanvendelse, herunder magtanvendelse i forbindelse med  

 foranstaltninger efter §§ 109 a   d, skal registreres og indberettes til  

 kommunalbestyrelsen eller amtsrådet.
 Stk. 2. Kommunen eller amtskommunen skal udarbejde planer i  

 overensstemmelse med § 111, for personer, for hvem der foretages  

 foranstaltninger, som nævnt i stk. 1.
Bemyndigelser § 109 m.
Socialministeren fastsætter regler om  

 iværksættelse af foranstaltninger, registrering, indberetning,  

 godkendelse og udarbejdelse af planer, jf. §§ 109 a - g og § 109 l.« 7. I § 129, stk. 1, 1. pkt., indsættes efter  

 »lægeerklæringer«: », advokatbistand efter § 109 h«.
 8. I § 130 indsættes efter  

 »lægeerklæringer«: », advokatbistand«.
§ 2 I lov om retssikkerhed og administration på det sociale  

 område, jf. lovbekendtgørelse nr. 540 af 21. juli 1998, som  

 ændret ved lov nr. 402 af 26. juni 1998, foretages følgende  

 ændringer:
 1. I § 24, stk. 1, indsættes efter »består af«:  

 »mindst« og efter »udpeger hver«: »mindst«.
 2. I § 24 indsættes efter stk. 1 som nyt  

 stykke:
»Stk. 2. Kommunalbestyrelsen beslutter, hvor mange medlemmer  

 udvalget skal bestå af.
De organisationer, der er nævnt i stk. 1,  

 skal have tilbud om at have samme antal medlemmer i udvalget.
Antal medlemmer  

 fra kommunalbestyrelsen kan ikke være større end det antal  

 medlemmer, som de enkelte organisationer får tilbud om at udpege.« Stk. 2-4 bliver herefter stk. 3-5.
 3. I § 25, stk. 1, 2. pkt., indsættes efter  

 »medlemmer«: », som repræsenterer 4 forskellige organisationer«.
 4. § 28, stk. 1 affattes således:
»Kommuner kan opfylde deres pligt efter § 22 ved i  

 fællesskab at oprette et koordinationsudvalg.
Udvalgets  

 sammensætning følger bestemmelserne i § 24. Dog udpeger hver  

 kommunalbestyrelse mindst 1 medlem blandt sine medlemmer.
De øvrige  

 medlemmer udpeges i fællesskab af de deltagende kommunalbestyrelser  

 efter indstilling fra organisationerne.« 5. I § 35 indsættes efter stk. 2 som nyt  

 stykke:
»Stk. 3. Det medlem, der vælges efter stk. 2, nr.  

 3, af invalideorganisationerne i kommunen, skal modtage social pension,  

 være under 60 år og have fast bopæl i kommunen.« Stk. 3 og 4 bliver stk. 4 og 5.
 6. I § 44 indsættes som stk. 2 og 3:
 »Stk. 2. Det sociale nævn godkender følgende  

 afgørelser truffet af kommunen eller amtskommunen, hvis  

 afgørelsen er truffet mod den pågældendes vilje:
 1)	Afgørelser om alarm- og pejlesystemer efter § 109 a i  

 lov om social service.
 2)	Afgørelser om tilbageholdelse i boligen efter § 109 c i  

 lov om social service.
 3)	Afgørelser om anvendelse af beskyttelsesmidler efter  

 § 109 d i lov om social service.
 Stk. 3. Det sociale nævn træffer i et møde  

 afgørelser om optagelse i særlige botilbud uden samtykke efter  

 § 109 e i lov om social service efter indstilling fra kommunen eller  

 amtskommunen.«.
 7. I § 55, stk. 2, indsættes efter nr. 3 som  

 nyt nummer:
»4)	Sager om tilbageholdelse i boligen efter § 109 c og om optagelse i  

 særlige botilbud uden samtykke efter § 109 e i lov om social  

 service.« Nr. 4 og 5 bliver herefter nr. 5 og 6.
 8. I § 71, stk. 4, indsættes efter  

 »trangssituation,«: »eller hvor der i øvrigt er et særligt behov  

 herfor,«, og efter »nævnet« indsættes:», jf. dog  

 stk. 5«.
 9. I § 71 indsættes som stk. 5:
»Stk. 5. Formandens afgørelser, jf. § 109 f,  

 stk. 1 og 2, i lov om social service, der ikke kan indbringes for  

 Ankestyrelsen, skal behandles i det førstkommende møde.« 10. § 72, stk. 1, affattes således:
 »Klage over en afgørelse har ikke opsættende  

 virkning, jf. dog stk. 2.«.
 11. I § 72 indsættes efter stk. 1 som nye  

 stykker:
 »Stk. 2. Ankestyrelsen og det sociale nævn kan efter  

 begæring tillægge en klage over en afgørelse om botilbud  

 efter servicelovens kapitel 18 opsættende virkning.
Stk. 3. Ankestyrelsen kan efter begæring tillægge  

 en klage over optagelse i særlige botilbud uden samtykke efter  

 § 109 e i lov om social service opsættende virkning Stk. 4. Sager efter stk. 2 og 3 behandles i Ankestyrelsen efter § 57.« Stk. 2 og 3 bliver herefter stk. 5 og 6.
 12. § 73, stk. 1, affattes således:
 »Ankestyrelsens afgørelser efter lov om social  

 service kan i følgende tilfælde indbringes for landsretten efter  

 de særlige regler i retsplejelovens kapitel 43 a.
 1)	Tilbageholdelse i boligen efter § 109 c.
 2)	Optagelse i særlige botilbud uden samtykke efter § 109  

 e.
 3)	Afgørelser om børn og unge-udvalgets beslutninger  

 efter reglerne i § 124.
 Ankestyrelsens afgørelse skal foreligge inden 8  

 uger.«.
 13. I § 81 indsættes som nyt nummer:
»10) Arbejdsministeriet.« Nr. 10 og 11 bliver nr. 11 og 12.
§ 3 Stk. 1. Loven træder i kraft den 1. januar 2000, jf. dog  

 stk. 2.
 Stk. 2. § 2, nr. 1-5, 8, 10, 13 samt § 72, stk. 2, som den er  

 affattet i lov om retssikkerhed og administration på det sociale  

 område, således som affattet ved § 2, nr. 11 i denne lov,  

 træder i kraft den 1. juli 1999.
§ 4 Stk. 1. Forslag om revision af loven, bortset fra § 2,  

 nr. 1-5, 8, 10, 13 samt § 72, stk. 2, som den er affattet ved denne lov,  

 fremsættes for Folketinget senest i folketingsåret 2002-2003.
Bemærkninger til lovforslaget Almindelige bemærkninger 1. Baggrunden for lovforslaget 1.1 Regler på området 1.2 Magtanvendelse og andre indgreb i den personlige  

 frihed, status og problemer 1.3 Udviklingsarbejde 1.4 Ændringer som følge af lov om social  

 service 2. Lovforslagets formål og principper 2.1 Formålet med lovforslaget 2.2 Retssikkerhedsprincipper 3. Hovedpunkter i forslaget 3.1Præcisering af omsorgspligten 3.2 Regler om foranstaltninger der griber ind i  

 selvbestemmelsesretten 3.2.1Generelle betingelser 3.2.2 Alarm- eller pejlesystemer 3.2.3 Fysisk magtanvendelse i form af at fastholde eller  

 føre til et andet opholdsrum 3.2.4 Tilbageholdelse i boligen 3.2.5 Anvendelse af beskyttelsesmidler m.v.
3.2.6 Optagelse i et bedre egnet botilbud 3.3 Beslutningskompetence og retsgarantier 3.3.1 Det sociale nævns godkendelser og  

 nævnets sammensætning 3.3.2 Det sociale nævns afgørelser 3.3.3 Advokatbistand 3.3.4 Sager, der følger de almindelige  

 klageveje 3.3.5 Den Sociale Ankestyrelse 3.3.6 Landsretten 3.3.7 Højesteret 3.3.8 Registrering af foranstaltninger, indberetning,  

 tilsyn og planer 3.3.9 Bemyndigelse 3.3.10 Den kommunale og amtskommunale myndighedsstruktur  

 og opgavernes udførelse 3.4 Økonomiske og administrative konsekvenser 3.5 Erhvervsøkonomiske konsekvenser 3.6 Miljømæssige konsekvenser 3.7 Forholdet til EU-retten 3.8 Skematisk fremstilling af lovforslagets konsekvenser i  

 hovedtræk 1. Baggrunden for lovforslaget Gennem de senere år har indsatsen over for personer  

 med demens ofte været til debat.
Spørgsmålet har  

 været, om anvendelsen af en række foranstaltninger, der bruges  

 for at hindre demente i at forlade et plejehjem, er lovlige.
Tilsvarende  

 problemstillinger er rejst, når det handler om indsatsen i eget hjem.  

 Anvendelse af foranstaltninger, der kan indebære elementer af tvang,  

 rejser en række problemer omkring rækkevidden af gældende  

 regler og om retssikkerheden i forhold til mennesker med psykiske handicap,  

 der ikke kan give samtykke til forskellige foranstaltninger.  

 Problemstillingen er aktualiseret i takt med, at institutionsboliger  

 afløses af tilbud efter den sociale lovgivning i eget hjem.
I 1996 besluttede socialministeren derfor at  

 nedsætte et udvalg om psykisk handicappedes retssikkerhed, der skulle  

 beskrive og vurdere lovligheden af de foranstaltninger/indgreb, der i praksis  

 anvendes over for mennesker med psykiske handicap, herunder demente.
Udvalget  

 skulle i denne sammenhæng vurdere, om der er behov for at  

 iværksætte særlige undersøgelser og på denne  

 baggrund vurdere, om og i hvilket omfang, der er behov for  

 gennemførelse af lovgivning, der giver adgang til at anvende  

 forskellige former for indgreb i selvbestemmelsesretten for personer med  

 betydelig og varigt nedsat psykisk funktionsevne med det formål at  

 beskytte dem imod de risici, de vil udsætte sig for, hvis der ikke blev  

 grebet ind.
 Det forudsattes, at udvalget i denne forbindelse  

 overvejede mulighederne for at gennemføre lovgivning, som giver  

 hjemmeplejen eller andre ret til at beslutte, at en psykisk handicappet skal  

 flytte i anden bolig, fx bofællesskab eller plejebolig, med det  

 formål at opnå den mest hensigtsmæssige boform,  

 støtte og omsorgsindsats.
 Formålet med udvalgsarbejdet var at styrke  

 retssikkerheden for personer, herunder demente, som er ude af stand til at  

 handle fornuftsmæssigt på grund af psykisk handicap.
I forbindelse med Folketingets behandling af forslaget til  

 lov om social service anførte Folketingets Socialudvalg i udvalgets  

 betænkning over forslaget, at »spørgsmålet om betydningen af  

 ophævelsen af institutionsbegrebet har været debatteret, og i den  

 forbindelse særlig, om ophævelsen betyder, at der ikke  

 længere skulle være den tilstrækkelige hjemmel til - mod  

 den enkelte borgers ønske - at foretage den nødvendige  

 socialpædagogiske behandling, optræning m.v.
 Socialministeren har i den forbindelse udtalt, at der  

 efter ministerens opfattelse i selve det forhold, at det offentlige har pligt  

 til - og påtager sig - en omsorgs- og behandlingsforpligtelse over for  

 fx personer med psykiske handicap, der ikke kan tage vare på egne  

 interesser, ligger en hjemmel til at udøve denne omsorg og behandling  

 på et fagligt forsvarligt grundlag.
 Bl.a. på baggrund af den debat, der igennem  

 længere tid har været om spørgsmålet om især  

 psykisk handicappedes retsstilling i forhold til den nødvendige og  

 ønskværdige behandling, herunder særlig behandling, der  

 sker mod den pågældendes ønske, har Socialministeriet  

 fundet, at spørgsmålet om retssikkerheden for mennesker, der  

 ikke er i stand til selv at tage vare på sine forhold, trænger  

 til en afklaring.
Socialministeren har derfor nedsat et udvalg om psykisk  

 handicappedes retssikkerhed.
Formålet med udvalgsarbejdet er at styrke  

 retssikkerheden for personer, som er ude af stand til at handle  

 fornuftsmæssigt på grund af psykisk handicap.« Udvalget afsluttede i januar 1998 sit arbejde med en  

 rapport, der blev sendt til høring hos en bred kreds af  

 organisationer.
Lovforslaget bygger på udvalgets rapport, som  

 indeholder en redegørelse for de gældende regler og problemer og  

 en række forslag til styrkelse af retssikkerheden for personer med  

 nedsat psykisk funktionsevne.
 Hovedpunkterne i lovforslaget er en præcisering af  

 det offentliges omsorgspligt over for grupper med særlige behov, klare  

 regler om indgreb i selvbestemmelsesretten, hvor dette er nødvendigt,  

 og retsgarantier i forbindelse hermed.
 1.1 Regler på området.
 Udgangspunktet er grundsætningen om den personlige  

 friheds ukrænkelighed, som fremgår af § 71 i grundloven.  

 Endvidere gælder, at også andre indgreb i den enkeltes  

 selvbestemmelsesret i almindelighed kun kan ske med hjemmel i lov.
I dansk lovgivning findes der uden for strafferetsplejen  

 hjemmel til indgreb i den personlige frihed og selvbestemmelsesret i flere  

 tilfælde, jf. fx det særlige regelsæt i lov om  

 frihedsberøvelse og anden tvang i psykiatrien.
Endvidere giver  

 værgemålsloven mulighed for, at personer med nedsat psykisk  

 funktionsevne kan blive repræsenteret ved en værge.  

 Værgemålsloven giver dog ikke mulighed for tvangsmæssig  

 gennemførelse af værgens beslutninger om fx flytning til anden  

 bolig.
 Regler om lægelig behandling og medicingivning er  

 omfattet af Sundhedsministeriets lovgivning.
 På det sociale område er der for voksne  

 hjemmel til indgreb i den personlige frihed i lov om social service,  

 § 109. Ved bekendtgørelse nr. 349 af 15. juni 1998  

 videreføres bekendtgørelse nr. 568 af 21. december 1979 om  

 magtanvendelse med senere ændringer i botilbud efter servicelovens  

 § 92 og 93, stk.1, nr. 1.
Bekendtgørelsen angiver betingelserne for at  

 anvende blandt andet fysisk magt og fiksering.
Regler om  

 skematilførsler og indberetninger findes i bekendtgørelsens  

 § 9. Der er i amtskommunerne etableret et indberetningssystem, hvorefter  

 overtrædelser og anvendelse af nødværge i overensstemmelse  

 med bekendtgørelsen skal indberettes.
 Der er ikke hjemmel til at anvende tvang i botilbud.
Der er heller ikke hjemmel til at anvende magt og  

 tvangstilbageholdelse over for beboere i plejehjem eller ældreboliger  

 opført efter lov om almene boliger samt støttede private  

 andelsboliger m.v. eller tidligere lov om boliger til ældre og  

 handicappede.
Det er således ikke lovligt at tilbageholde en beboer,  

 som udtrykker ønske om at forlade boligen, plejehjemsværelset  

 eller plejehjemmet.
Det er heller ikke lovligt at anvende andre former for  

 tvang over for beboerne, som begrænser disses personlige frihed.
 Det anførte gælder ikke i det omfang  

 betingelserne for at udøve nødret eller nødværge  

 er opfyldt.
Der er tale om frihedsberøvelse, hvis en  

 plejehjemsbeboer med et klart ønske - tilkendegivet i ord eller  

 handling - om at komme ud, hindres heri.
Det er imidlertid tilladt - og endda  

 ønskeligt - at indrette forholdene således, at demente, der har  

 svært ved at orientere sig, ikke forvilder sig ud på gader og  

 veje eller til »fremmede« plejehjemsafdelinger eller andre beboeres stuer.  

 Ordninger, som forhindrer demente beboere i at forvilde sig ud, betragtes  

 ikke som frihedsberøvende.
I praksis vil det ofte være vanskeligt at  

 tilrettelægge hverdagen efter meget entydige regler.
I  

 Socialministeriets publikation fra 1992: »Information om gamle med demens i  

 § 79 plejehjem og hjemmepleje, regler og muligheder.« er der eksempler  

 på lovlige indretninger.
I publikationen anføres, at det ikke er »tilladt at  

 opsætte specielle mekanismer, som fx kodelåse, der alene tjener  

 til at tilbageholde beboerne.« 1.2 Magtanvendelse og andre indgreb i den personlige frihed, status og  

 problemer Stillingtagen til hvorvidt der bør kunne foretages  

 indgreb i den personlige frihed beror på en løbende afvejning af  

 hensynet til den enkeltes integritet og hensynet til, at den  

 pågældende ikke skader sig selv eller omgivelserne, og at der i  

 øvrigt kan ydes en hjælp, der er afpasset efter den enkeltes  

 særlige behov.
Denne afvejning er afgørende for de rammer,  

 personalet handler indenfor, og for at det er muligt at leve op til de  

 målsætninger, der er lagt for indsatsen.
Det fremgår af rapporten fra udvalget om psykisk  

 handicappedes retssikkerhed, at regelgrundlaget har givet anledning til  

 usikkerhed hos de politisk ansvarlige myndigheder og hos personalegrupper og  

 pårørende.
Der er usikkerhed om, hvor grænserne går,  

 når det handler om at tilgodese hensynet til den enkeltes integritet og  

 hensynet til at kunne yde en forsvarlig støtte over for den enkelte  

 person med betydelig og varigt nedsat psykisk funktionsevne.
 Selv om de gældende magtanvendelsesregler findes  

 hensigtsmæssige, anses det for problematisk, at disse regler - i lyset  

 af den udflytning, der er sket, til bofællesskaber og andre alternative  

 boformer til traditionelle institutionstilbud - alene kan finde anvendelse i  

 institutioner oprettet efter bistandslovens § 112, nu botilbud efter  

 servicelovens § 92 og § 93, stk. 1, nr. 1.
Magtanvendelsesbekendtgørelsens regler om  

 indberetning anvendes meget forskelligt, der hvor de faktisk gælder.  

 Indberetningsreglerne anvendes også i boformer, der ikke er omfattet af  

 bekendtgørelsen og om indgreb, hvor der ikke i  

 magtanvendelsesbekendtgørelsen er krav herom.
Dette sker ud fra en  

 konstatering af, at det er nødvendigt både for beboerens og  

 personalets retssikkerhed og for personalets behov for åbenhed og  

 efterfølgende drøftelser af mulige ændringer i boforhold,  

 plejemålsætninger, pædagogiske metoder m.v.
 For det kommunale område, hvor tilsvarende  

 regelsæt ikke findes, gør tilsvarende usikkerhed og problemer  

 sig gældende.
Det anses blandt andet for problematisk i praksis, at der  

 ikke findes egentlige lovregler, som regulerer, i hvilket omfang man kan  

 anvende særlige tekniske hjælpemidler, som fx »sladremåtter  

 og brikker i sko«.
Disse hjælpemidler anvendes dog i praksis i  

 plejehjem, selv om hjemlen ikke er klar.
1.3 Udviklingsarbejde Bestræbelserne er igennem årene gået ud  

 på at begrænse fysisk magtanvendelse og andre former for tvang og  

 på at forebygge, at behovet for magtanvendelse opstår.
Der er et betydeligt arbejde i gang med at udvikle andre  

 og bedre pædagogiske metoder, bedre støtte og bedre  

 uddannelsesmæssige forudsætninger til personalet og mere  

 hensigtsmæssige bygningsmæssige indretninger og botilbud.
Dette  

 arbejde har blandt meget andet til formål at minimere den  

 magtanvendelse og tvang, der finder sted inden for rammerne af de  

 gældende regler.
 De igangværende udviklingsprojekter viser, at  

 behovet for magtanvendelse og tvang i forbindelse med pleje og  

 pædagogisk indsats svinder i takt med, at man bliver bedre til at  

 løse konflikter med andre metoder, herunder ved valg af boform at  

 undgå voldelig adfærd og voldelige konfrontationer imellem  

 beboere, der ikke egner sig til at bo tæt sammen.
Udvalget anbefalede i rapporten udgivet i januar 1998, at  

 foranstaltninger i form af fiksering burde kunne iværksættes i  

 behandlingsøjemed.
Når fikseringsforanstaltningen ikke  

 indgår i lovforslaget er konsekvensen, at fiksering i form af  

 anvendelse af mekaniske tvangsmidler og af bælte eller fodremme  

 herefter kun vil være tilladt i det psykiatriske system, i det omfang  

 lov om tvang i psykiatrien giver mulighed herfor.
 Det betyder samtidig, at der vil være en mindre  

 gruppe af beboere i amtslige boformer, efter servicelovens § 92,  

 skønsmæssigt ca. 10 personer   hvor man efter forslagets regler  

 ikke længere vil kunne anvende fiskering.
Med henblik på udslusning af den lille kreds af  

 personer som igennem længere tid har været fikseret i det  

 psykiatriske system, og som skønnes færdigbehandlede, men som  

 fortsat har behov for fiksering, er det derfor nødvendigt at  

 iværksætte den relevante socialpædagogiske indsats allerede  

 inden den pågældende forlader en psykiatrisk afdeling.  

 Udslusningsarbejdet bør foregå i tæt samarbejde mellem det  

 psykiatriske behandlingssted og de sociale myndigheder, hvis  

 ansvarsområde pågældende skal udsluses til.
Formålet  

 er at sygehusindlæggelse ikke udstrækkes længere end de  

 behandlingsmæssige hensyn tilsiger.
Den nødvendige  

 socialpædagogiske bistand forudsættes således inddraget  

 allerede i forbindelse med overvejelserne om udarbejdelsen af de  

 behandlingsplaner, udskrivningsaftaler eller koordinationsplaner og §  

 111-planer, det efter lov om frihedsberøvelse og anden tvang i  

 psykiatrien samt lov om social service påhviler både de  

 psykiatriske og sociale myndigheder at udarbejde i forbindelse med  

 udslusningsarbejdet.
Lovforslaget indeholder ingen overgangsbestemmelser.
Efter  

 lovforslagets ikrafttræden kan der derfor ikke længere lovligt  

 iværksættes fiksering, hvis pågældende ikke er  

 omfattet af lov om tvang i psykiatrien.
Med hensyn til den gruppe af  

 personer, der nu fikseres med hjemmel i  

 magtanvendelsesbekendtgørelsen, vil det således være  

 nødvendigt allerede ved lovforslagets vedtagelse at indlede  

 overvejelser om, hvorvidt disse personer skal udsluses eller omfattes af det  

 psykiatriske system.
 Som det fremhæves i udvalgets rapport, konstateres  

 det dog, at der fortsat er behov for regler, der giver adgang til  

 magtanvendelse, når ganske særlige betingelser er opfyldt.
1.4 Ændringer som følge af lov om social service Servicelovens § 67 angiver formålet med  

 indsatsen over for mennesker med nedsat fysisk eller psykisk funktionsevne.  

 Heri anføres bl.a., at den særlige indsats skal forebygge, at  

 problemerne for den enkelte forværres, at indsatsen skal forbedre den  

 enkeltes sociale og personlige funktion samt udviklingsmuligheder, og at  

 indsatsen skal være helhedsorienteret og afpasset efter den enkeltes  

 særlige behov.
I serviceloven sondres der generelt mellem botilbud og  

 servicetilbud.
Dette er resultatet af en historisk udvikling, der har haft  

 til formål at skabe løsninger afpasset den enkeltes behov ved at  

 kombinere bolig- og servicetilbud på en mere fleksibel måde end  

 ved traditionelle institutionsløsninger.
Institutionsbegrebet er ophævet og udgangspunktet  

 er, at botilbud til mennesker med nedsat psykisk funktionsevne tilvejebringes  

 via By- og Boligministeriets regler.
Dette er udtryk for en klar  

 målsætning om at normalisere og forbedre boligerne for disse  

 personer, og kun hvor helt særlige forhold gør sig  

 gældende, er der regler i serviceloven om pligt for amtskommunerne til  

 at etablere boliger, beregnet til varigt ophold.
Det forhold, at  

 servicetilbud ikke længere er koblet til bestemte boformer, giver bedre  

 muligheder for at tilrettelægge en individualiseret bistand afpasset  

 efter den enkeltes konkrete behov, der kan variere over tid.
 Serviceloven fastlægger endvidere regler om  

 udarbejdelse af skemaer ved tilkendelse af personlig og praktisk hjælp,  

 og om individuelle planer der angiver målsætningen med indsatsen  

 for den enkelte person.
2. Lovforslagets formål og principper 2.1 Formålet med lovforslaget Formålet med lovforslaget er for det første  

 at præcisere det offentliges omsorgspligt, dvs. en pligt til at  

 undgå omsorgssvigt, over for grupper med særlige behov,  

 således at der kan ydes bistand i overensstemmelse med  

 målsætningerne i serviceloven.
Selv om udgangspunktet er, at der skal foreligge samtykke,  

 vil der kunne ydes service, uanset om der er givet samtykke.
Hjælpen  

 må kunne ydes, uanset om indsatsen skal iværksættes i et  

 botilbud efter serviceloven eller i andre boformer.
 Formålet er for det andet at give klare regler om  

 magtanvendelse og andre indgreb i selvbestemmelsesretten.
 Målgruppen for denne del af forslaget er  

 antalsmæssigt meget begrænset.
Forslaget handler om voksne personer, der på grund  

 af betydelig og varigt nedsat psykisk funktionsevne er ude af stand til at  

 handle fornuftsmæssigt, og derfor ikke kan overskue konsekvenserne af  

 deres handlinger.
Det kan være på grund af svær demens,  

 udviklingshæmning, sindssygdom eller alvorlig hjerneskade.
I forslaget  

 beskrives, hvilke former for indgreb, der må bruges, og de  

 særlige betingelser der for hver type indgreb skal være opfyldt  

 for de enkelte persongrupper.
Endvidere gives der særlige regler om  

 proceduren, når beslutninger skal træffes og om klageadgang.
 Endelig er formålet med den del af forslaget, som  

 drejer sig om at ændre koordinationsudvalgenes sammensætning,  

 således at kommunalbestyrelsen, og ved fælles udvalg  

 kommunalbestyrelserne, kan beslutte, at udvalget skal bestå af flere  

 organisationsrepræsentanter og flere kommunalbestyrelsesmedlemmer, at  

 skabe en større fleksibilitet ved sammensætning af udvalgene og  

 dermed kunne tilgodese forskellige lokale behov og ønsker.
2.2 Retssikkerhedsprincipper Følgende retssikkerhedsprincipper er lagt til grund  

 for forslaget:
a a a a a a Disse principper skal ses i lyset af, at behovet for  

 magtanvendelse mindskes, når den individuelle støtte og bistand  

 afpasses efter den enkeltes behov, og foranstaltninger så vidt muligt  

 gennemføres ved medvirken fra personen selv, ligesom betydningen af  

 den pædagogiske indsats, valg af boform, personlige  

 udfoldelsesmuligheder m.v. skal understreges.
3. Hovedpunkter i forslaget 3.1 Præcisering af omsorgspligten Det foreslås, at det tydeliggøres, at der  

 eksisterer en aktiv omsorgspligt, således at det sikres, at  

 målsætningen for indsatsen også kan tilgodeses over for de  

 svageste grupper af mennesker med nedsat psykisk funktionsevne.
Det er  

 derimod hverken muligt eller hensigtsmæssigt at give regler, der  

 nærmere regulerer omfanget af denne aktive omsorgspligt, som bygger  

 på en afvejning af hensynet til den enkeltes integritet og muligheden  

 for at sikre en indsats i overensstemmelse med de fastlagte  

 målsætninger.
Det skal understreges, at omsorgspligten ikke  

 giver hjemmel til magtanvendelse.
At være afhængig af servicetilbud efter  

 serviceloven betyder ikke, at en person har fraskrevet sig kravet på  

 respekt for den personlige integritet, eller at personalet blot kan se bort  

 fra samtykke eller accept af den indsats, der ydes.
Forudsætningen for,  

 at en indsats skal lykkes, vil netop være, at den  

 pågældende motiveres til at modtage tilbudene.
Indholdet af omsorgs- og behandlingspligten må i  

 relation til den enkelte fastlægges i den visitation til servicetilbud,  

 der sker, og i givet fald i den plan for indsatsen, der besluttes.
Det er  

 vigtigt, at det løbende følges, om hjælpen tilgodeser den  

 enkeltes behov, og det dermed sikres, at der løbende kan foretages  

 justeringer.
 Det er nødvendigt, at der er åbenhed om  

 metoder og holdninger i indsatsen, og at der løbende sikres debat om,  

 hvor grænserne generelt går for, hvad der er acceptabel  

 adfærdsregulering.
Det fremgår af lov om retssikkerhed og  

 administration på det sociale område, at det er et politisk  

 ansvar at fastlægge mål og rammer for de servicetilbud, der ydes,  

 men også at tage stilling til rammerne for indsatsen og tilbud, der  

 iværksættes, selv om samtykke ikke er givet.
Det er også et  

 politisk ansvar at sikre en løbende debat og dialog om, hvad der er  

 etisk forsvarligt i forhold til mennesker med så alvorlig psykisk  

 funktionsnedsættelse, at et samtykke eller manglende samtykke ikke kan  

 tillægges afgørende vægt.
Opfølgningen på en  

 besluttet indsats er et led i den kommunale eller amtskommunale  

 tilsynsforpligtelse.
I nogle amter og kommuner er der formuleret  

 etiske/holdningsmæssige målsætninger for indsatsen på  

 en række områder.
Sådanne retningslinier kan være  

 indfaldsvinklen til at formulere målsætninger om etik og  

 holdninger også i forhold til de sværest belastede.  

 Målsætninger om holdninger og etik må danne grundlag for en  

 løbende dialog om indsatsen, om behovet for udvikling af  

 servicetilbud, om sagkyndig støtte og uddannelsesinitiativer over for  

 personale samt dialog med brugere, pårørende og deres  

 organisationer.
3.2 Regler om foranstaltninger der griber ind i  

 selvbestemmelsesretten 3.2.1 Generelle betingelser.
 Med forslaget gives der adgang til i særlige  

 tilfælde at anvende nogle nærmere afgrænsede  

 foranstaltninger over for personer med betydelig og varigt nedsat psykisk  

 funktionsevne for at afværge en risiko for væsentlig  

 personskade.
 Forslaget regulerer adgangen til at anvende  

 foranstaltninger efter serviceloven over for voksne i de situationer, hvor  

 der ikke foreligger samtykke fra den person foranstaltningen retter sig mod.  

 Der foreligger samtykke fra en person med betydelig og varigt nedsat psykisk  

 funktionsevne, når personen ved en tilkendegivelse i ord eller handling  

 klart viser, at han har forståelse for, at foranstaltningen  

 iværksættes og medvirker hertil.
Lovforslaget regulerer de situationer, hvor disse  

 betingelser ikke er opfyldt, dvs. hvis der foreligger passivitet eller hvis  

 den pågældende modsætter sig anvendelsen af  

 foranstaltningen.
Allerede dette at pågældende forholder sig  

 passivt betyder, at de særlige betingelser for  

 iværksættelse af de enkelte indgreb skal være opfyldt.  

 Herudover knyttes der - når det drejer sig om optagelse i særlige  

 botilbud uden samtykke - særlige retsgarantier til selve beslutningen  

 om indgrebet.
 For de alvorlige indgreb i selvbestemmelsesretten stilles  

 der særlige krav til beslutningskompetence m.v., når  

 pågældende modsætter sig foranstaltningen.
Med forslaget tilsigtes udtømmende at  

 afgrænse de former for magtanvendelse og andre indgreb i  

 selvbestemmelsesretten, der kan bruges.
Dette udelukker dog fx ikke, at der  

 herudover kan forekomme tilfælde, hvor betingelserne for at  

 udøve nødværge eller nødret er opfyldt.
Adgangen til at anvende magt eller andre indgreb er som  

 udgangspunkt ikke knyttet til en bestemt boform, men indgår som en  

 mulighed når der ydes personlig og praktisk hjælp,  

 socialpædagogisk bistand, behandling og aktiverende tilbud efter loven,  

 når ganske særlige betingelser er opfyldt.
Begrundelsen er, at  

 det vil give væsentlige begrænsninger i mulighederne for at yde  

 en fleksibel og individuelt afpasset bistand i velegnede boliger, hvis der er  

 en snæver kobling mellem den lovgivning, et botilbud er etableret  

 efter, og adgangen til at gøre sådanne indgreb i den enkeltes  

 dagligdag, som lovforslaget omhandler.
 Beslutningskompetence m.v. for de enkelte indgreb er  

 opstillet i et skema som bilag 2 i forslaget.
3.2.2 Alarm eller pejlesystemer Det foreslås, at det klargøres hvilke former  

 for alarm- eller pejlesystemer, det er lovligt at anvende.
Foranstaltninger, der alarmerer personalet eller andre i  

 husstanden, når en person med betydelig og varigt nedsat psykisk  

 funktionsevne konsekvent forlader boligen eller er ved at forvilde sig ud, er  

 hensigtsmæssige.
Der skal alene være tale om systemer, som  

 signalerer, at en person er ved at forlade eller har forladt boligen, og  

 systemer, der tjener til at genfinde en bortkommen person.
Der er ikke tale  

 om systemer, som overvåger den enkeltes færden i øvrigt.  

 Med en positiv afgrænsning er det formålet at skabe klarhed over,  

 hvilke metoder der ikke kan anvendes.
 Der vil således ikke være adgang til at  

 etablere lukkede botilbud, hvor yderdøre er aflåste på en  

 måde, der forhindrer beboerne i at komme ud, herunder anvendelse af  

 kodelåse.
3.2.3 Fysisk magtanvendelse i form af at fastholde eller føre  

 til et andet opholdssted Det foreslås, at det præciseres, i hvilke  

 situationer og i hvilken form magtanvendelse kan finde sted.
Adgangen til at anvende fysisk magt, i form af at  

 fastholde en person og/eller føre denne til et andet lokale kan  

 være nødvendig, når det handler om at undgå  

 situationer, hvor den pågældende skader sig selv, eller hvor der  

 i konfliktsituationer er risiko for, at den pågældende skader  

 andre.
Det foreslås derfor også, at der skal være adgang  

 til at fastholde den pågældende og føre denne til et andet  

 opholdssted.
 3.2.4 Tilbageholdelse i boligen m.v.
Formålet med de omtalte alarmsystemer er at kunne  

 lede den pågældende tilbage til fælles opholdsarealer eller  

 egen bolig.
Såfremt en person modsætter sig, skal det være  

 muligt at fastholde vedkommende og føre denne til boligen eller til  

 fælles opholdsrum.
Det foreslås, at magt kun skal kunne anvendes  

 under forudsætning af, at det er nødvendigt for, at den  

 pågældende ikke udsætter sig selv eller andre for alvorlig  

 fare, fordi han eller hun er ude af stand til at orientere sig i  

 omgivelserne.
For at denne form for beskyttelse skal være mulig, vil  

 det være en forudsætning, at der er knyttet døgnberedskab  

 til boligen.
 3.2.5 Anvendelse af beskyttelsesmidler m.v.
Det kan for personer med svære fysiske og psykiske  

 funktionsnedsættelser være nødvendigt at fastspænde  

 dem til kørestol, seng, toilet m.v. for at undgå fald og  

 tilskadekomst.
Personer med nedsat fysisk funktionsevne kan have behov for de  

 tilsvarende foranstaltninger, men kan selv give tilladelse hertil og falder  

 således uden for den berørte personkreds.
3.2.6 Optagelse i et bedre egnet botilbud Muligheden for at yde en tilstrækkelig intensiv  

 bistand døgnet rundt vil ofte forudsætte, at bistanden ydes i  

 forbindelse med et botilbud etableret efter servicelovens regler, efter den  

 tidligere lov om boliger for ældre og personer med handicap eller efter  

 loven om almene boliger samt støttede private andelsboliger m.v.
I enkeltstående situationer kan der være behov  

 for at træffe beslutning om optagelse i særlige botilbud uden  

 samtykke, hvor det er absolut påkrævet for at sikre, at de  

 nødvendige servicetilbud kan ydes.
Det drejer sig om ganske  

 særlige tilfælde og formentlig ganske få situationer, hvor  

 der er behov for at anvende tvang for at få en flytning  

 gennemført.
Langt de fleste situationer løses i samarbejde med  

 pårørende og ved at overtale den pågældende til at  

 acceptere at flytte.
 Da der imidlertid kan være situationer, hvor det er  

 tvivlsomt, om der er tale om frivillighed, foreslås det at styrke  

 retssikkerheden på området ved at udforme klare regler om  

 betingelserne for at træffe beslutning om optagelse i særlige  

 botilbud uden samtykke, og klare retsgarantier, hvis flytning skal ske i  

 tilfælde, hvor den pågældende ikke frivilligt  

 medvirker.
Betingelsen for at kunne træffe beslutning om  

 optagelse i særlige botilbud uden samtykke er efter forslaget, at det  

 er helt nødvendigt for at sikre, at den pågældende ikke  

 udsætter sig selv for alvorlig skade, og at der ikke er andre og mindre  

 indgribende måder at yde bistanden på.
Det kræves at der er  

 en høj grad af sandsynlighed for at pågældende inden for  

 kortere tid - tilsigtet eller utilsigtet - vil udsætte sig selv for  

 alvorlig skade på legeme eller helbred.
En flyttebeslutning kan  

 først træffes, når det er uforsvarligt at undlade  

 flytningen.
3.3 Beslutningskompetence og retsgarantier Som led i forslaget er det hensigten at styrke  

 retssikkerheden for den enkelte i forbindelse med indgrebene.
Iværksættelse af indgrebene skal så vidt  

 muligt ske i forståelse med de pårørende eller andre fra  

 det sociale netværk, i givet fald værgen.
Der skal til grund for  

 beslutningen ligge lægelig og/eller anden faglig vurdering, der klart  

 dokumenterer nødvendigheden af indgrebet.
 I sager om optagelse i særlige botilbud uden  

 samtykke skal statsamtet anmodes om at beskikke en værge.
Efter forslaget påhviler det kommunen eller  

 amtskommunen at træffe beslutning om anvendelse af de forskellige  

 foranstaltninger eller - i tilfælde af optagelse i særlige  

 botilbud uden samtykke - at afgive indstilling til det sociale nævn  

 herom.
Der er tale om en beslutningskompetence, som kommunen/amtskommunen  

 ikke kan overlade til andre, uanset om der er tale om selvejende  

 institutioner eller andre private.
3.3.1.Det sociale nævns godkendelser og nævnets  

 sammensætning For at styrke retssikkerheden foreslås det, at  

 kommunens eller amtskommunens beslutninger om at anvende alarm- eller pejlesystemer at anvende magt for at forhindre en person i at forlade boligen eller  

 at føre en person tilbage til boligen at anvende beskyttelsesmidler for at hindre en person i at falde med  

 alvorlige skader til følge skal godkendes af det sociale nævn,  

 når foranstaltningerne sker mod den pågældendes  

 vilje.
Som følge af indgrebenes karakter forudsættes  

 det, at der skal ske en hurtig sagsbehandling.
Det foreslås derfor, at  

 nævnet inden 1 uge efter at sagen er modtaget, tager stilling til om  

 beslutningen skal godkendes.
Hvis nævnet ikke har mulighed for at  

 træde sammen, godkender nævnets formand beslutningen inden samme  

 frist efter reglen i retssikkerhedslovens § 71, stk. 4. Sagen skal  

 forelægges nævnet på det førstkommende møde.  

 Der henvises til bemærkningerne til § 109 f.
Godkendelse forudsættes som udgangspunkt indhentet  

 før iværksættelsen, men der kan være akut behov for  

 indgriben.
I disse situationer skal denne indgriben efterfølgende  

 godkendes af det sociale nævn.
 Nævnet vil i sager om magtanvendelse bestå af  

 statsamtmanden som født formand og et medlem fra henholdsvis  

 kommuneforeningen, amtskommunen og De Samvirkende Invalideorganisationer.
Det sociale nævn har sekretariat i statsamtet.
Der  

 henvises til bemærkningerne til § 109 i.
3.3.2 Det sociale nævns afgørelser Afgørelserne om optagelse i særlige botilbud  

 uden samtykke træffes af det sociale nævn efter indstilling fra  

 kommunen eller amtskommunen.
Nævnets afgørelse skal efter  

 forslaget træffes senest 2 uger efter modtagelse af kommunens eller  

 amtskommunens indstilling.
Flytning kan ikke iværksættes  

 før nævnet har truffet afgørelse herom.
Det forudsættes, at de krav til sagsbehandlingen,  

 der er foreslået i § 109 g medfører, at sagen er fuldt ud  

 belyst, således at der normalt ikke vil være behov for at  

 indhente yderligere oplysninger.
Som en følge heraf, kan der ikke  

 træffes formandsafgørelser eller kontormæssige  

 afgørelser i disse sager, som således skal behandles i  

 nævnet.
Der henvises til bemærkningerne til § 109 g.
3.3.3 Advokatbistand I sager om tilbageholdelse i boligen mod  

 pågældendes vilje og om optagelse i særlige botilbud uden  

 samtykke skal kommunen eller amtskommunen sørge for at den  

 pågældende får bistand fra en advokat samt afholde udgiften  

 hertil.
3.3.4 Sager, der følger de almindelige klageveje I de tilfælde, bortset fra optagelse i særlige  

 botilbud uden samtykke, hvor en foranstaltning ikke sker mod en persons  

 vilje, fx hvis personen ikke selv kan vurdere foranstaltningen, kan kommunens  

 eller amtskommunens beslutning indbringes for nævnet.
Nævnet er  

 almindelig 1. klageinstans for en kommunal eller amtskommunal  

 afgørelse, dvs. at Ankestyrelsen kun kan optage sagen til behandling,  

 hvis den er principiel eller generel.
3.3.5 Den Sociale Ankestyrelse Det sociale nævns godkendelser og afgørelser  

 kan indbringes for Den Sociale Ankestyrelse.
Nævnets godkendelser og  

 afgørelser i sager om magtanvendelse er 1. instansafgørelser og  

 vil derfor efter det almindelige 2. instansprincip kunne indbringes for Den  

 Sociale Ankestyrelse.
 Hvis der klages over nævnets godkendelser eller  

 afgørelser om magtanvendelse m.v., skal Ankestyrelsen altid optage  

 sagen til behandling.
3.3.6 Landsretten Efter grundlovens § 71, stk. 6, skal lovligheden af  

 en administrativ frihedsberøvelse kunne forelægges de  

 almindelige domstole eller anden dømmende myndighed til  

 prøvelse.
Grundlovsbestemmelsen skal sikre, at der er en let adgang  

 til at få prøvet lovligheden af en administrativ  

 frihedsberøvelse af domstolene blot ved fremsættelse af  

 begæring herom.
Lovforslaget indeholder derfor også regler om, at  

 Ankestyrelsens afgørelser i sager om tilbageholdelse i boligen og om  

 optagelse i særlige botilbud uden samtykke, der kan have karakter af  

 administrativ frihedsberøvelse, vil kunne indbringes af den person,  

 som afgørelsen vedrører, blot ved henvendelse til  

 Ankestyrelsen.
Ankestyrelsens afgørelse indbringes herefter for  

 landsretten.
Klagefristen er som sædvanlig 4 uger efter, at klageren  

 eller dennes repræsentant, advokat eller værge har fået  

 meddelelsen om afgørelsen.
3.3.7 Højesteret I overensstemmelse med det almindelige princip om  

 principielle sager foreslås det, at Procesbevillingsnævnet  

 kan give tilladelse til anke eller kære af landsrettens  

 afgørelser, hvis sagen har principiel betydning.
3.3.8 Registrering af foranstaltninger, indberetning, tilsyn og  

 planer Det foreslås, at der skal foretages en registrering,  

 hver gang magtanvendelse m.v. finder sted.
Registrering skal også  

 foretages i de tilfælde, hvor foranstaltningen er godkendt eller  

 besluttet af det sociale nævn.
Registrering hver gang magtanvendelse finder sted, og  

 faste tidsintervaller for indberetning er forudsætningen for, at der  

 kan ske en løbende vurdering af, hvordan indsatsen i forhold til den  

 enkelte bedst muligt kan tilrettelægges.
Det er også en  

 forudsætning for løbende udvikling af alternative og mindre  

 indgribende metoder, og for at personale kan rustes bedst muligt til at  

 tackle konfliktsituationer.
Det er således også væsentligt,  

 at der løbende er politisk bevågenhed om disse forhold, og at  

 problemer og metoder kan indgå i dialog mellem amtet eller kommunen og  

 brugerorganisationer og pårørende.
Det foreslås, at magtanvendelse skal indberettes til  

 kommunalbestyrelsen eller amtsrådet også i de tilfælde,  

 hvor foranstaltningen er godkendt af det sociale nævn.
Der vil  

 administrativt blive fastsat regler om, hvorledes registrering og  

 indberetning skal tilrettelægges.
 At skulle registrere og indberette indebærer, at der  

 reflekteres over hændelsen, når den skal beskrives for andre, og  

 det kan også give anledning til, at man i højere grad kan se  

 begrundelsen for ens egen handling, og at dette kan medvirke til  

 pædagogiske overvejelser om, hvordan man fremover undgår at  

 anvende magt.
 Der skal således ske en rapportering af den  

 stedfundne magtanvendelse til det politiske system, som efter lov om  

 retssikkerhed og administration har forpligtelsen til at føre tilsyn.  

 I tilfælde, hvor der sker overtrædelse af reglerne eller, hvor  

 fortsat magtanvendelse skal godkendes af det sociale nævn, skal der  

 foretages en øjeblikkelig indberetning.
Tilsynspligten indebærer en pligt til at påse,  

 at indsatsen er tilrettelagt på en fagligt forsvarlig måde, og at  

 det forebygges, at problemer ikke udvikler sig.  

 Kommunalbestyrelsen/amtsrådet har således en pligt til at holde  

 sig informeret og til at gribe ind.
Dette gælder også i forhold  

 til svage grupper som ikke eller kun meget vanskeligt selv kan reagere over  

 for den ydede indsats.
 Indberetningspligt er med til at skabe synlighed,  

 både i forhold til medarbejdere, forvaltning og politikere.
 Der er efter forslaget tillige en obligatorisk  

 forpligtelse for kommunen eller amtskommunen til at udarbejde planer i  

 overensstemmelse med servicelovens § 111 for denne persongruppe, jf.  

 bemærkningerne til § 109 l.
3.3.9 Bemyndigelse Forslaget indeholder en bemyndigelse for socialministeren  

 til at fastsætte regler om iværksættelse af  

 foranstaltninger, registrering, indberetning, godkendelse og udarbejdelse af  

 planer, jf. § 109 m.
 Disse regler vil omfatte en videreførsel af  

 princippet i den gældende magtanvendelsesbekendtgørelse,  

 hvorefter almindelige pædagogiske virkemidler altid træder i  

 stedet for anvendelse af fysisk magt.
 Der udarbejdes en vejledning, som indeholder  

 retningslinier for den pædagogiske og behandlingsmæssige indsats,  

 som anvendes i forbindelse med udførelsen af servicetilbud.
 Det skal præciseres at der altid skal foretages en  

 individuel vurdering.
3.3.10 Den kommunale og amtskommunale myndighedsstruktur og opgavernes  

 udførelse Myndighedsstrukturen Efter den sociale lovgivning er det kommunen eller  

 amtskommunen, der træffer afgørelserne efter den sociale  

 lovgivning.
Efter §§ 17, stk. 1, og 40, stk. 1, i  

 retssikkerhedsloven kan hverken kommunalbestyrelsen eller det samlede  

 amtsråd behandle sager om hjælp efter den sociale lovgivning til  

 enkeltpersoner.
Efter §§ 17, stk. 2, og 40, stk. 2, beslutter  

 henholdsvis kommunalbestyrelsen og amtsrådet, hvilke udvalg der skal  

 behandle sagerne.
Der skal således være et eller flere udvalg til  

 at behandle disse sager.
Bestemmelserne i retssikkerhedsloven om udvalgene er  

 ikke til hinder for, at enten kommunalbestyrelsen eller det  

 pågældende udvalg delegerer kompetencen til forvaltningen og  

 ansatte i de enkelte kommunale eller amtskommunale tilbud og boformer.  

 Når forvaltningen eller de ansatte i tilbudene og boformerne  

 træffer afgørelserne, kan disse indbringes direkte for de  

 sociale klageinstanser.
 Derimod kan kompetencen til at træffe  

 afgørelse aldrig delegeres til private, der udfører opgaver for  

 det offentlige, da dette vil kræve særskilt hjemmel.
Opgavernes udførelse Opgaverne efter den sociale lovgivning består  

 både i at træffe afgørelse, dvs. stifte ret og pligt for  

 borgeren (myndighedsudøvelse), og i at udføre  

 afgørelserne, dvs. den faktiske forvaltningsvirksomhed, som skal  

 udføres for at afgørelserne kan effektueres.
Det kan fx  

 være det socialpædagogiske arbejde der udføres, når  

 der er truffet afgørelse om optagelse i en bestemt boform, og den  

 bistand, der skal ydes i boligen.
Opgaverne efter serviceloven kan efter aftale overlades  

 til private, men det er kun den faktiske forvaltningsvirksomhed, der kan  

 udføres af private.
Private kan ikke træffe afgørelse,  

 dvs. foretage myndighedsudøvelse, men alene udføre den  

 virksomhed, der er nødvendig for at effektuere kommunale eller  

 amtskommunale afgørelser.
På det sociale område er der lang tradition  

 for, at private udfører opgaver for det offentlige.
Før 1. juli  

 1998 var der endvidere et krav om, at private skulle organisere sig som en  

 privat eller selvejende institution, der indgik overenskomst med en kommune  

 eller en amtskommune.
Med serviceloven er der på voksenområdet  

 ikke længere sådanne krav til private, der udfører sociale  

 opgaver.
Der er ikke sket ændringer i privates mulighed for  

 at indgå aftale med en kommune eller amtskommune om de sociale opgaver  

 bl.a. for personer med betydelig og varigt nedsat funktionsevne.
Som led i  

 opgaveudførelsen indgår også at udføre  

 socialpædagogisk bistand m.v. for at beskytte og hjælpe den  

 enkelte beboer, også selv om beboeren ikke har givet samtykke.
Beslutning om magtanvendelse og andre indgreb i  

 selvbestemmelsesretten, der giver sig udslag i anvendelse af alarmsystemer  

 m.v., fastholdelse, tilbageholdelse i boligen eller andre opholdssteder,  

 anvendelse af beskyttelsesmidler og optagelse i særlige botilbud uden  

 samtykke, er af så indgribende karakter, at der er tale om  

 myndighedsudøvelse.
Der er således ikke tale om daglig  

 socialpædagogisk virksomhed/omsorg, dvs. faktisk  

 forvaltningsvirksomhed, som ikke kræver særlig hjemmel, når  

 den overlades til private.
Myndighedsudøvelse kan ikke delegeres til  

 private boformer, men udelukkende til kommunale eller amtskommunale  

 boformer.
 Beslutningerne om disse indgribende foranstaltninger skal  

 derfor træffes af kommunen eller amtskommunen, når et botilbud  

  anmoder om det.
Kommunens eller amtskommunens beslutninger om  

 alarmsystemer m.v., tilbageholdelse i boligen, og anvendelse af  

 beskyttelsesmidler skal, hvis indgrebet sker mod den pågældendes  

 vilje, godkendes af det sociale nævn.
Ved optagelse i særlige  

 botilbud uden samtykke er det kommunen eller amtskommunen, der indstiller til  

 det sociale nævn.
Når myndigheden har truffet afgørelse om  

 magtanvendelse m.v., skal beslutningen udføres.
Denne virksomhed er  

 omfattet af begrebet faktisk forvaltningsvirksomhed, og den kan således  

 udføres af såvel myndighedens egne ansatte, som af private, fx  

 ansatte i en selvejende institution, som efter aftale udfører en  

 opgave for kommunen eller amtskommunen.
Registrering og indberetning sker til kommunalbestyrelsen  

 eller amtsrådet.
Dette er ikke til hinder for, at kommunalbestyrelsen  

 eller amtsrådet delegerer kompetencen til forvaltningen, men det  

 endelige ansvar for stillingtagen til indberetningerne ligger fortsat hos  

 kommunalbestyrelse og amtsråd.
Kommunen og amtskommunen  

 kommunalbestyrelsen og amtsrådet   har normalt delegeret kompetencen  

 til at behandle sagerne til forvaltningen.
Det vil derfor være en  

 person herfra, der på kommunalbestyrelsens vegne behandler  

 registreringen og indberetningen.
3.3.11 Forvaltningsloven og offentlighedsloven når private  

 udfører opgaver Selvejende institutioner, der efter aftale med en kommune  

 eller amtskommune udøver offentlig virksomhed af mere omfattende  

 karakter, og som er undergivet intensiv offentlig regulering, er umiddelbart  

 omfattet af reglerne i forvaltningsloven og offentlighedsloven.
På voksenområdet er der med serviceloven  

 bortset fra plejehjem og beskyttede boliger, som føres videre efter  

 servicelovens § 140   gennemført en skelnen mellem botilbud og  

 øvrige tilbud.
Denne ophævelse af det lovmæssige  

 institutionsbegreb betyder bl.a., at borgerne får hjælp efter  

 samme bestemmelser uanset den konkrete boform.
Serviceloven  

 forudsætter, at selve bodelen reguleres efter den almindelige  

 boliglovgivning, men der er dog i kapitel 18 i serviceloven regler om  

 oprettelse og drift af boformer til særlige målgrupper.
Men selv om der på voksenområdet ikke er et  

 lovkrav om, at visse former for hjælp skal være organiseret som  

 selvejende institutioner, kan organisationsformen »selvejende institution«  

 fortsat som juridisk person indgå aftaler med en kommune eller  

 amtskommune om at løse sociale opgaver.
Og disse selvejende  

 institutioner er fortsat umiddelbart i det nævnte omfang omfattet af  

 reglerne i forvaltningsloven og offentlighedsloven.
Private, der ikke som selvejende institutioner umiddelbart  

 er omfattet af forvaltningsloven og offentlighedsloven, er imidlertidig  

 omfattet af disse love, hvis de efter aftale udfører opgaver efter  

 serviceloven og aktivloven.
Dette følger af retssikkerhedsloven § 43,  

 stk. 2 og 3.
Det følger dog af disse regler, at det kun er selve  

 opgaveudførelsen, der omfattes af forvaltningsloven og  

 offentlighedsloven.
Dvs. at forvaltningslovene ikke gælder i forhold  

 til andre opgaver, som den private har, eller for forholdet mellem de ansatte  

 og den private arbejdsgiver.
 De opgaver, som private udfører for de sociale  

 myndigheder, falder ind under begrebet faktisk forvaltningsvirksomhed, fx det  

 socialpædagogiske arbejde, der udføres i en boform, når  

 der er truffet beslutning om optagelse i boformen, eller hjemmehjælpens  

 arbejde i hjemmet, når der er bevilget bistand i hjemmet.
Forvaltningsloven regulerer som hovedregel de  

 tilfælde, hvor der træffes afgørelser, fx afgørelse  

 om bevilling af hjælp efter de sociale love.
Forvaltningslovens regler  

 gælder således, i det omfang den private opgaveudfører kan  

 siges at træffe afgørelse i forvaltningslovens forstand.
Det vil  

 imidlertid, jf. afsnit 3.3.10 om opgavernes udførelse, normalt  

 være faktisk forvaltningsvirksomhed, som private kan udføre for  

 en offentlig myndighed.
Offentlighedsloven gælder for al virksomhed der  

 udøves i den offentlige forvaltning, uanset om der træffes  

 afgørelser.
 Kommuner og amtskommuner bør som led i deres  

 almindelige rådgivningsforpligtelse vejlede personalet   herunder  

 personale, der er privat ansat   om, hvornår reglerne i  

 forvaltningsloven og offentlighedsloven skal følges.
3.4 Økonomiske og administrative konsekvenser Lovforslaget skønnes i år 2000 og de  

 efterfølgende år at medføre samlede årlige  

 merudgifter på 15,5 mill. kr., fordelt med 7,7 mill. kr. for staten,  

 1,9 mill. kr. for amtskommunerne og 5,9 mill. kr. for  

 primærkommunerne.
De samlede merudgifter for staten skyldes et større  

 antal sager, der skal behandles i Den Sociale Ankestyrelse og i de sociale  

 nævn under henholdsvis statsamterne og Den Sociale Sikringsstyrelse.
De  

 samlede merudgifter for amts- og primærkommuner skyldes merarbejde i  

 forbindelse med udarbejdelse af indstillinger til godkendelse og  

 afgørelse i de sociale nævn, registreringer og indberetninger  

 til kommunalbestyrelse og amtsråd, udarbejdelse af planer samt udgifter  

 til advokatbistand.
 Lovforslaget forudsættes finansieret over  

 satspuljen.
3.5 Erhvervsøkonomiske konsekvenser Forslaget har ikke erhvervsmæssige konsekvenser.
3.6 Miljømæssige konsekvenser Forslaget har ikke miljømæssige  

 konsekvenser.
3.7 Forholdet til EU-retten Forslaget indeholder ingen EU-retlige aspekter.
 3.8 Skematisk fremstilling af lovforslagets konsekvenser i  

 hovedtræk.
Vurdering af konsekvenser af lovforslag Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og   

 amtskommuner Ingen Stat:	7,7 mill.
 Amter:	1,9 mill.
 Kommuner:	5,9 mill.
Administrative konsekvenser for stat, kommuner og  

 amtskommuner Ingen Øget sagsantal i de sociale nævn og Den sociale  

 Ankestyrelse.
 Udarbejdelse af indberetninger, godkendelser og  

 afgørelser.
Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Forslaget indeholder ingen EU-retlige aspekter Bemærkninger til de enkelte  

 bestemmelser Til § 1.
 Til nr. 1.
 Ændringen er redaktionel.
 Til nr. 2.
Til § 67 a Bestemmelsen omfatter alene de tilfælde, hvor der er  

 truffet beslutning om at yde bistand efter serviceloven til en person med  

 betydelig nedsat psykisk funktionsevne.
Bestemmelsen giver grundlaget for at der, uanset om der  

 foreligger et samtykke, kan sættes ind med bistand, der tilgodeser at  

 målsætningen med indsatsen i forhold til de svageste grupper kan  

 opfyldes.
Stk. 2 understreger, at det er nødvendigt at sikre det  

 bedst mulige grundlag for den hjælp der skal ydes.
Det er derfor  

 nødvendigt at inddrage andre med et nært kendskab til den  

 pågældende i beslutningsprocessen.
Det kan være  

 pårørende, værge eller andre, der er i nær kontakt  

 med, og som kender den pågældende, og som kan varetage den  

 pågældendes interesser.
 Derimod giver bestemmelsen ikke hjemmel til  

 magtanvendelse.
 Der henvises i øvrigt til de almindelige  

 bemærkninger.
 Til nr. 3 og 4.
 Ændringerne er redaktionelle.
 Til nr. 5.
Magtanvendelse m.v. - anvendelsesområde Det foreslås, at bestemmelsen i servicelovens  

 § 109 opdeles i bestemmelserne §§ 109-109 m og ændres,  

 således at disse for det første angiver en afgrænsning af  

 anvendelsesområdet for magtanvendelse m.v. til personer med betydelig  

 og varigt nedsat psykisk funktionsevne, for hvem der er truffet beslutning om  

 at yde service efter denne lov, samt om de grundliggende principper for  

 iværksættelse af foranstaltninger.
For det andet, hvilke former  

 for magtanvendelse og andre indgreb der er tilladt.
Endvidere betingelserne  

 herfor, hvilken myndighed der kan beslutte indgrebet, klageadgang og endelig  

 om pligt til registrering og indberetning.
Til § 109 Med den foreslåede bestemmelse understreges det, at  

 magtanvendelse og andre indgreb i selvbestemmelsesretten skal begrænses  

 mest muligt, og at fx tekniske hjælpemidler så som alarmsystemer  

 ikke må erstatte personalets omsorg og bistand.
De meget snævre  

 betingelser for at anvende disse indgreb fremgår af de enkelte  

 bestemmelser.
Den foreslåede bestemmelse afgrænser i  

 stk. 2 anvendelse af foranstaltninger til kun at rette sig mod personer  

 med betydelig og varigt nedsat psykisk funktionsevne, for hvem det er  

 besluttet at yde hjælp efter serviceloven og som ikke samtykker i de  

 foranstaltninger som omhandlet i de følgende bestemmelser.
Se  

 endvidere de almindelige bemærkninger, afsnit 3.2.1 om hvad samtykket  

 indebærer i relation til de foreslåede regler.
 Anvendelsesområdet vil være personer, der  

 modtager servicetilbud efter servicelovens §§ 71-74 (personlig og  

 praktisk hjælp samt socialpædagogisk bistand m.v.), behandling  

 efter §§ 85-86 og aktiverende tilbud efter §§ 87-88.
Det er en forudsætning, at der foreligger den  

 nødvendige faglige dokumentation for den nedsatte psykiske  

 funktionsevne.
Faglig dokumentation kan fx være lægefaglig,  

 pædagogisk eller psykologisk dokumentation.
 Service efter disse bestemmelser ydes som udgangspunkt af  

 kommunen.
I de tilfælde, hvor pågældende har  

 ophold i boformer efter §§ 92-93, er det amtskommunen, der har  

 forpligtelsen.
Det samme gælder ophold i boliger opført efter  

 § 5 a i den tidligere lov om boliger for ældre og personer med  

 handicap eller boliger opført efter § 105, stk. 2 i lov om  

 almene boliger samt støttede private andelsboliger m.v., hvis det er  

 besluttet, at amtskommunen yder service.
 Stk. 3 handler om myndighedens forpligtelse til kun  

 at anvende magt, når det ikke har været muligt på anden  

 måde at opnå personens medvirken til en nødvendig  

 foranstaltning.
 I stk. 4 fastslås  

 mindsteindgrebsprincippet.
 I stk. 5 understreges, at magt skal udøves  

 så skånsomt som muligt, at der kan være andre  

 tilstedeværende, der også skal tages hensyn til, og at  

 tilstedeværelse af andre personer, der overværer en episode kan  

 virke forstærkende på den krænkelse, som personen, overfor  

 hvem der udøves magt, oplever.
 Til nr. 6.
Til § 109 a Alarmsystemer m.v.
 Den foreslåede bestemmelse sigter på at  

 etablere en klar hjemmel til at anvende personlige alarm- eller pejlesystemer  

 i tilfælde, hvor der er en nærliggende risiko for, at en person  

 med betydelig og varigt nedsat psykisk funktionsevne udsætter sig selv  

 eller andre for at lide væsentlig personskade, hvis forholdene i det  

 enkelte tilfælde gør det absolut påkrævet.
 Dette indebærer, at kommunen eller amtskommunen skal  

 træffe en individuel afgørelse om anvendelse af alarm- eller  

 pejlesystemer i forhold til den enkelte.
Bestemmelsen omhandler alarmsystemer, der har til  

 formål at advare det sociale servicepersonale eller andre, fx  

 pårørende eller naboer, hvis en person med betydelig og varigt  

 nedsat psykisk funktionsevne forlader boligen med nærliggende risiko  

 for at udsætte sig selv eller andre for at lide væsentlig  

 personskade.
Endvidere er der tale om pejlesystemer, der kan anvendes til at  

 lokalisere en bortkommen person.
Som et eksempel på bestemmelsens anvendelse kan nævnes den  

 situation, hvor en ældre svært dement kvinde flytter til  

 plejebolig, da ægtefællen er afgået ved døden og en  

 tilværelse som enlig, svært dement vanskeligt kunne opretholdes i  

 den almindelige bolig.
Hun kommer godt ud af det med de nye naboer, men hun  

 savner ægtefællen og den tidligere bolig, som hun på grund  

 af sygdommen ofte forveksler med barndomshjemmet.
I en periode efter  

 indflytningen forlader hun ofte plejeboligen - både dag og nat - for at  

 lede efter barndomshjemmet.
I denne situation vil § 109 a skabe hjemmel  

 til at anvende et alarmsystem, således at personalet bliver  

 opmærksom på, at hun er ved eller har forladt boligen.
Bestemmelsen lovliggør ikke systemer, som  

 overvåger den enkelte i boligen, såsom videokameraer,  

 baby-alarmer eller lignende, der overvåger boligen.
Bestemmelsen skal  

 endvidere ses i sammenhæng med  § 109 c om tilbageholdelse,  

 som ikke giver hjemmel til at låse døre - ej heller ved brug af  

 kodelåse.
 Låste døre er ikke tilladt ud over, hvad der  

 er sædvanligt i almindelig beboelse, dvs. låsning af døre  

 indefra om natten/dagen for at forhindre tyveri eller besøg af  

 uvedkommende.
 Beboerne skal altid have mulighed for at komme ud,  

 når dette ønskes, medmindre det drejer sig om en person, for  

 hvem der er truffet afgørelse efter § 109 c om at  

 forhindre den pågældende i at forlade boligen.
I tilfælde, hvor beboeren indgår en aftale med  

 personalet om at låse døren i helt konkrete situationer, er der  

 ikke tale om frihedsberøvelse.
Det forudsættes, at beboeren har  

 forståelse for aftalen og begrundelsen herfor.
Det foreslås i bestemmelsens stk. 2, at  

 kommunens eller amtskommunens beslutning skal indeholde oplysninger om, for  

 hvilken periode de personlige alarm- eller pejlesystemer kan anvendes.
Da  

 behovet kan ændre sig i forhold til den enkeltes helbredstilstand og  

 oplevelse af fortrolighed med omgivelserne, skal det uanset den fastlagte  

 periode løbende vurderes, om en mindre indgribende foranstaltning kan  

 anvendes.
Anvendelsen af personlige alarm- og pejlesystemer er ikke  

 begrænset til kommunale botilbud.
Imidlertid forudsætter  

 anvendelsen, at der er personale eller andre i umiddelbar nærhed til at  

 reagere på alarmen.
Bestemmelsen skal i øvrigt ses i sammenhæng  

 med forslaget til § 109 f, som fastslår, at kommunens eller  

 amtskommunens beslutning om anvendelse af personlige alarm- eller  

 pejlesystemer skal godkendes af det sociale nævn, når anvendelse  

 sker mod den pågældendes vilje, og det sociale nævns  

 godkendelse kan indbringes for Den Sociale Ankestyrelse.
Kommunens eller  

 amtskommunens afgørelse er i øvrigt genstand for klageadgang  

 efter de almindelige regler herom i lov om retssikkerhed og administration  

 på det sociale område.
Til § 109 b Fastholdelse Bestemmelsen svarer til en bestemmelse i den  

 gældende magtanvendelsesbekendtgørelse, og foreslås nu  

 indføjet i loven.
 Magtanvendelse i form af at fastholde en person eller  

 føre denne til et andet opholdssted er tilladt  

 i situationer, hvor der er risiko for at den pågældende skader  

 sig selv, eller der i konfliktsituationer er risiko for, at den  

 pågældende skader andre beboere, personale eller andre  

 personer.
Som et eksempel på bestemmelsens anvendelse kan nævnes den  

 situation, hvor en person er truende over for andre beboere.
Der skal tages  

 hensyn til de andre beboere.
Personen har kort forinden været voldelig  

 og ingen ved, hvornår truslerne går over i vold.
Her vil  

 § 109 b skabe hjemmel til at fastholde personen og føre hende  

 eller ham til et andet lokale.
Der er ikke tale om en hjemmel til at føre den  

 pågældende til et lokale med en låst dør.
Anvendelse  

 af adgangen til at føre en person til et andet opholdssted skal  

 kombineres med tryghedsskabende initiativer m.v.
 Afgørelsen om at fastholde træffes i den  

 akutte situation af det kommunale eller amtskommunale personale, og skal  

 efterfølgende registreres og indberettes til den kommunale eller  

 amtskommunale myndighed.
Til § 109 c Tilbageholdelse i boligen Den foreslåede bestemmelse sigter på at  

 etablere en klar hjemmel til at anvende magt, for at forhindre en person med  

 betydelig og varigt nedsat psykisk funktionsevne i at forlade boligen i  

 tilfælde, hvor der er en nærliggende risiko for, at den  

 pågældende udsætter sig selv eller andre for at lide  

 væsentlig personskade, hvis forholdene i det enkelte tilfælde  

 gør det absolut påkrævet.
Der foreslås samtidig indsat en hjemmel til at  

 føre den pågældende tilbage til boligen under samme  

 betingelser som adgangen til at forhindre udgang fra boligen.
Der er ikke  

 tale om en hjemmel til at føre den pågældende til et  

 lokale med en låst dør.
Anvendelse af adgangen til at  

 føre en person tilbage skal kombineres med tryghedsskabende  

 initiativer m.v.
Bestemmelsen skal ses i sammenhæng med § 109  

 a, som giver hjemmel til at anvende personlige alarm- eller  

 pejlesystemer, når tilsvarende betingelser er opfyldt.
Der  

 foreslås således hjemmel til at personalet kan tilbageholde en  

 person, når det - eventuelt ved hjælp af alarmsystemet - bliver  

 opmærksom på, at den pågældende er ved at, eller har  

 forladt boligen og bragt sig i en farefuld situation.
 De situationer, hvor en person er ved at forvilde sig ud  

 af boligen, og hvor personalet kan tilbageholde den pågældende  

 uden at anvende magt, er ikke omfattet af denne regel.
Det er derimod de situationer, hvor en person forlader  

 boligen og vedvarende udtrykker ønske om at forlade boligen.
Da kan  

 personalet i overensstemmelse med betingelserne i § 109 c anvende  

 fysisk magt til at tilbageholde den pågældende i  

 boligen.
Som et eksempel på bestemmelsens anvendelse kan nævnes den  

 situation, hvor en ældre svært dement landmand flytter til  

 plejebolig, da han på grund af sin sygdom ikke længere er i stand  

 til at passe bedriften.
Han er i øvrigt fysisk rask og har i  

 sygdommens tidlige udviklingsstadier kunnet passe både husdyr og  

 afgrøder.
Selvom han efter flytningen til plejeboligen er faldet godt  

 til blandt de nye naboer, får han umiddelbart efter flytningen ofte  

 trang til at se til besætningen og forlader boligen og begynder at lede  

 efter stalden på alle tider af døgnet.
Personalet er  

 opmærksom på, at han har trang til at forlade boligen, og da han  

 ikke forstår, at han ikke længere har ansvar for landbruget, kan  

 de ikke overtale ham til at komme med tilbage.
I sin lette  

 påklædning er han udsat for at få lungebetændelse og  

 han kan drukne i den nærliggende sø, som er let tilfrosset og  

 derfor vanskelig at se for ham.
 Her vil § 109 c skabe hjemmel for personalet til at fastholde ham  

 og føre ham tilbage til boligen, selv om han fastholder ønsket  

 om at komme ud.
Da tilbageholdelse af en person i boligen mod den  

 pågældendes vilje kan have karakter af frihedsberøvelse,  

 foreslås det i § 109 h, at kommunen eller amtskommunen skal  

 sørge for, at pågældende får bistand fra en advokat  

 til at varetage sine interesser.
Hvis afgørelsen træffes mod den  

 pågældendes vilje, skal den godkendes i det sociale nævn,  

 jf. § 109 f.
 Boligen omfatter foruden den individuelle bolig,  

 også de fælles opholdsområder i tilknytning til  

 boligen.
Til § 109 d Anvendelse af beskyttelsesmidler Den foreslåede bestemmelse i stk. 1,  

 giver hjemmel til at foretage fastspænding med stofseler til seng,  

 stol, toilet m.v. for at hindre fald, som beskyttelse for stærkt fysisk  

 hæmmede personer.
Det samme gælder nødvendig  

 fastspænding til kørestol eller andet hjælpemiddel.  

 Bestemmelsen vil navnlig have praktisk betydning for personer, der foruden at  

 have en psykisk funktionsnedsættelse, også er fysisk  

 hæmmede.
Som et eksempel på bestemmelsens anvendelse kan nævnes den  

 situation hvor en dement mand havde mistet evnen til at gå, men gjorde  

 til stadighed forsøg herpå, med benbrud til følge.
Den  

 pågældende var indlagt på en afdeling, hvor man  

 fastspændte ham som beskyttelse - også i nattetimerne.
Såfremt anvendelse af beskyttelsesmidler efter  

stk. 1 sker mod den pågældendes vilje,  

 forudsætter anvendelsen det sociale nævns godkendelse, jf.  

§ 109 f.
Denne form for beskyttelse betragtes ikke som fiksering,  

 men som nødvendig daglig hjælpeforanstaltning på grund af  

 personens stærke fysiske og psykiske svækkelse.
Til § 109 e Optagelse i særlige botilbud  uden samtykke.
Den foreslåede bestemmelse giver kommunen eller  

 amtskommunen adgang til at indstille til det sociale nævn at  

 træffe afgørelse om at en person med betydelig og varigt nedsat  

 psykisk funktionsevne skal optages i et bestemt botilbud efter serviceloven,  

 botilbud i boliger opført efter den nu ophævede lov nr. 378 af  

 10. juni 1987 om boliger for ældre og personer med handicap eller efter  

 lov om almene boliger samt støttede private andelsboliger m.v.,  

 når det er absolut påkrævet for at den  

 pågældende kan få den nødvendige hjælp, og  

 hjælpen ikke kan gennemføres i personens hidtidige bolig,  

 når den pågældende ikke samtykker i flytningen.
Det  

 bemærkes, at det i den forbindelse ikke er afgørende, i hvilken  

 bolig den pågældende aktuelt bor.
Ved samtykke til optagelse i særlige  botilbud  

 kræves en klar forståelse hos den pågældende af, hvad  

 det er for en foranstaltning, der er tale om.
Bestemmelsen handler  

 således ligesom bestemelserne i §§ 109 a-d også om de  

 tilfælde, hvor der er tvivl om hvorvidt den pågældende  

 reelt medvirker frivilligt.
I forslagets økonomiske beregninger er det  

 forudsat, at bestemmelsen i § 109 e vil blive anvendt i 100  

 tilfælde årligt.
Der er tale om et forholdsvis højt  

 skøn idet bestemmelsen både omfatter tilfælde, hvor  

 pågældende modsætter sig en flytning og tilfælde,  

 hvor der er tvivl om, hvorvidt pågældende samtykker til  

 flytningen.
Bestemmelsen skal alene kunne anvendes i graverende  

 tilfælde, hvor såvel hensynet til den pågældende, til  

 omgivelserne og til de krav, der med rimelighed kan stilles til kommunen om  

 at etablere passende servicetilbud i den pågældendes oprindelige  

 bolig, bevirker, at der er et åbenbart behov for indgriben.
Flytningen  

 til et passende botilbud skal medføre en klar forbedring af den  

 enkeltes situation og livskvalitet.
Den raske ægtefælle  

 bør almindeligvis være enig.
Som et eksempel kan nævnes den situation, hvor kommunen  

 indstiller til det sociale nævn, at en svært dement mand på  

 82 år flytter til plejebolig.
Indstillingen begrundes med, at  

 ægtefællen på grund af egen sygdom ikke længere er i  

 stand til at passe manden.
Parret modtager praktisk hjælp fra  

 hjemmeplejen og manden har en aflastningsplads i dagcenter fem gange om ugen.  

 Indstillingen begrundes endvidere med, at manden ikke er i stand til at tage  

 den fornødne medicin, som skal tages efter behov på grund af  

 luftvejsproblemer.
Kommunen finder det derfor uforsvarligt at lade manden  

 blive boende i hjemmet, da hjemmeplejen ikke har mulighed for at observere,  

 når der opstår behov for medicin. Ægtefællen er enig  

 i beslutning om flytning til plejebolig, da den demente er rastløs,  

 vandrer omkring med åndenød og får hyppige angstanfald.  

 Den demente ønsker ikke at flytte til plejeboligen, som han har  

 besøgt sammen med ægtefællen.
Han forstår ikke, at  

 han kan opnå en bedre og mere målrettet pleje i plejeboligen.
 I et sådant tilfælde vil forslagets § 109 e skabe  

 hjemmel til at lade den 82-årige mand flytte til et egnet  

 botilbud.
Afgørelse om optagelse i særlige botilbud  

 uden samtykke træffes af det sociale nævn efter indstilling fra  

 kommunen eller amtskommunen.
Nævnets afgørelse skal efter  

 forslaget træffes senest 2 uger efter modtagelse af amtskommunens  

 indstilling.
Til § 109 f Det sociale nævns godkendelse Efter forslaget til stk. 1 skal det sociale  

 nævn træffe afgørelse om kommunens eller amtskommunens  

 beslutninger om alarmsystemer m.v. efter § 109 a, tilbageholdelse  

 i boligen efter  § 109 c og anvendelse af beskyttelsesmidler m.v.  

 efter § 109 d, hvis personen modsætter sig  

 foranstaltningen.
 Som grundlag for nævnets afgørelse om  

 anvendelse af alarmsystemer efter § 109 a, tilbageholdelse i  

 boligen m.v. efter § 109 c og anvendeles af beskyttelsesmidler  

 efter § 109 d, skal der foreligge den nødvendige faglige  

 dokumentation og øvrige oplysninger om kommunens eller amtskommunens  

 beslutningsgrundlag.
 Ved godkendelse af de nævnte foranstaltninger skal  

 nævnet udover at kontrollere at lovens betingelser er opfyldt bl.a.  

 lægge vægt på dokumentation for at der ikke anvendes  

 tekniske magtmidler som erstatning for den nødvendige omsorg i de  

 enkelte tilfælde.
 Nævnet skal i forbindelse med afgørelsen tage  

 stilling til den forventede periode, således at kommunens eller  

 amtskommunens beslutninger skal forelægges nævnet til fornyet  

 afgørelse, hvis der for en ny periode er behov for at kunne  

 tilbageholde i boligen når betingelserne er opfyldt.
På baggrund af sagernes hastende karakter  

 foreslås det i stk. 3, at nævnet inden 1 uge  

 godkender beslutningen.
Hvis nævnet ikke har mulighed for at  

 træde sammen, godkender formanden beslutningen inden samme frist efter  

 reglen i retssikkerhedslovens § 71, stk. 4. Nævnet skal  

 herefter behandle sagen i det førstkommende møde og kan efter  

 reglerne i retssikkerhedslovens § 68 tiltræde formandens  

 afgørelse eller træffe en ny afgørelse.
Nævnets  

 afgørelse er en 1. instansafgørelse, som derfor kan indbringes  

 for Ankestyrelsen, uanset om sagen har principiel eller generel karakter.  

 Ankestyrelsens afgørelse om tilbageholdelse i boligen efter  

§ 109 c, der kan have karakter af frihedsberøvelse, kan  

 forlanges indbragt for landsretten efter reglerne i retsplejelovens kapitel  

 43 a.
Se bemærkningerne til § 109 k.
Det er den person, som foranstaltningen vedrører,  

 dennes værge, advokat, repræsentant, ægtefælle eller  

 anden nærtsstående, kommunen eller amtskommunen, der kan  

 indbringe nævnets godkendelse for Ankestyrelsen.
Se  

 bemærkningerne til § 109 j.
 Det bemærkes, at formandens og nævnets  

 godkendelse tillige skal indeholde en godkendelse af perioden for  

 foranstaltningerne efter §§ 109 a, 109 c og 109 d.
Efter stk. 3 skal kommunen eller amtskommunen,  

 hvis foranstaltningen allerede er sat i værk, indhente  

 efterfølgende godkendelse i nævnet.
Det skyldes, at det i visse  

 situationer kan være nødvendigt at anvende alarmsystemer,  

 beskyttelsesmidler eller tilbageholdelse i boligen, uden at det på  

 forhånd er muligt at få nævnets godkendelse.
Når der  

 derfor er brug for i akutte situationer at foretage indgrebene, skal  

 nævnet efterfølgende godkende foranstaltningerne.
Der vil i  

 bekendtgørelsesform blive fastsat nærmere regler herom.
Ved  

 sagens behandling i nævnet finder reglerne i stk. 1 og  

 2 tilsvarende anvendelse.
Det bemærkes, at det kun er i disse tilfælde,  

 at man akut kan anvende foranstaltningerne.
Således kan optagelse i  

 særlige botilbud uden samtykke aldrig anvendes akut.
Der henvises i  

 øvrigt til de almindelige bemærkninger om flytning.
I tilfælde, hvor personen forholder sig passiv, kan  

 kommunens eller amtskommunens beslutning om en foranstaltning indbringes for  

 nævnet efter de almindelige klageregler i retssikkerhedslovens kapitel  

 10 af fx en ægtefælle, værge eller anden  

 nærtstående person.
Det betyder, at nævnet er 1.  

 klageinstans, og Ankestyrelsen kan derfor alene behandle sagen, hvis den er  

 principiel eller generel.
Det foreslås, at reglerne om godkendelse af  

 foranstaltningernes varighed, formandens foreløbige afgørelse  

 og procedurerne i øvrigt fastsættes i bekendtgørelse med  

 hjemmel i § 109 m . Særligt i forbindelse med godkendelse  

 af anvendelse af beskyttelsesmidler m.v. efter § 109 d vil der  

 blive fastsat regler om genoptagelse af sagen efter en bestemt periode, hvis  

 der er behov for at følge sagen.
Det er nævnet, der  

 fastsætter fristen.
Til § 109 g Det sociale nævns afgørelser om optagelse i  

 særlige botilbud uden samtykke Det sociale nævn træffer afgørelse om  

 optagelse i særlige botilbud uden samtykke efter indstilling fra  

 kommunen eller amtskommunen.
Det manglende samtykke omfatter både de  

 situationer, hvor det sker mod pågældendes vilje og situationer  

 hvor den pågældende udviser en sådan passivitet at der  

 reelt er tvivl om pågældendes forståelse og øvrig  

 medvirken.
Nævnets afgørelse skal efter forslaget træffes  

 senest 2 uger efter modtagelse af indstillingen.
 I bestemmelsens stk. 2 er nærmere  

 angivet en række elementer, som skal indgå i kommunens eller  

 amtskommunens indstilling med henblik på at dokumentere, at  

 betingelserne i § 109 e, stk. 1 og 2, er opfyldt.
 På grund af afgørelsens meget indgribende  

 karakter og værgens personlige inddragelse i sagen, foreslås det  

 i § 109 h, at kommunen eller amtskommunen skal sørge for,  

 at pågældende får bistand fra en advokat til at varetage  

 sine interesser.
Kommunen eller amtskommunen skal efter forslagets  

stk. 4 sørge for, at der fremsættes anmodning om  

 værgemål samtidig med fremsendelse af indstilling om optagelse i  

 særlige botilbud til det sociale nævn.
Da der må  

 påregnes en vis sagsbehandlingstid i statsamtet i forbindelse med  

 behandling af ansøgning om værgemål, er det vigtigt, at  

 kommunen eller amtskommunen forinden fremsendelsen af ansøgningen  

 indhenter de fornødne oplysninger til brug for statsamtets behandling  

 af sagen.
 I tilfælde, hvor et familiemedlem er beskikket som  

 værge for den pågældende, eller der alene er tale om et  

 økonomisk værgemål efter § 5, stk. 3 i  

 værgemålsloven, kan der være behov for beskikkelse af en  

 ad-hoc værge til at varetage den pågældendes interesser i  

 forbindelse med behandling af sagen om optagelse i særlige  

 botilbud.
Den person, sagen vedrører, kan klage over det  

 sociale nævns afgørelse efter § 109 g, jf. forslaget til  

§ 109 j.
Det gælder også advokaten, og - efter de  

 almindelige regler - en anden repræsentant fx en  

 pårørende, en bisidder eller en værge.
Klagen indbringes  

 for Ankestyrelsen, uanset om sagen er principiel eller generel.
Der henvises  

 til bemærkningerne til § 109 j.
 Derudover er der i stk. 3 tillagt en  

 ægtefælle eller en anden nærtstående person der deler  

 bolig med den person, sagen vedrører, en særlig klageadgang til  

 at klage over kommunens eller amtskommunens afslag på at indstille til  

 optagelse i særlige botilbud.
 Det foreslås i stk. 5 for de  

 særlige tilfælde, hvor gennemførelsen af flytningen giver  

 anledning til vanskeligheder, at kommunen eller amtskommunen om  

 fornødent kan anmode om bistand af politiet til at gennemføre  

 afgørelsen om flytningen.
Til § 109 h Advokatbistand For at sikre, at en person, der har mulighed for at  

 få efterprøvet indgreb i form af tilbageholdelse i boligen mod  

 sin vilje efter § 109 c eller optagelse i særlige botilbud  

 uden samtykke efter  § 109 e, af Ankestyrelsen og de almindelige  

 domstole, foreslås det, at personen, når det i kommunen eller  

 amtskommunen er besluttet at indstille at der træffes afgørelse  

 om tilbageholdelse eller optagelse i særlige botilbud, får  

 advokatbistand til varetage sine interesser under sagens behandling og  

 afgørelse.
Der er tale om en obligatorisk ordning, dvs. at kommunen  

 eller amtskommunen skal sørge for, at personen får en advokat  

 samt afholde udgifterne herved efter de almindelige regler for beskikkede  

 advokater.
 Ved optagelse i særlige botilbud efter § 109  

 e uden samtykke gælder kravet om advokatbistand også i de  

 situationer, hvor den pågældende udviser passivitet.
Til § 109 i Klage til det sociale nævn Bestemmelsen handler om, at kommunens og amtskommunens  

 afgørelser efter forslaget til kapitel 21 i lighed med andre kommunale  

 og amtskommunale afgørelser kan indbringes for det sociale nævn,  

 og i det omfang afgørelserne er principielle eller generelle, tillige  

 for Ankestyrelsen.
Bestemmelsen afgrænser således klageadgangen i  

 forhold til den særlige klageadgang til Ankestyrelsen som 1.  

 klageinstans, hvorefter det sociale nævns godkendelse efter  

§ 109 f af beslutninger om alarmsystemer m.v. efter § 109  

 a, tilbageholdelse i boligen m.v. efter § 109 c, anvendelse  

 af beskyttelsesmidler efter § 109 d samt det sociale nævns  

 afgørelser om optagelse i særlige botilbud uden samtykke efter  

§ 109 e kan indbringes for Den sociale Ankestyrelse, jf.  

§ 109 j.
 Ankestyrelsen er i disse sager 1. klageinstans og reglen  

 om principielle og generelle sager finder således ikke anvendelse.
Stk. 2 handler om situationer, hvor en person  

 på grund af passivitet ikke modsætter sig og dermed ikke klager  

 over en kommunes eller amtskommunes beslutninger om alarmsystemer eller  

 tilbageholdelse i boligen eller beskyttelsesmidler.
Desuden er der mulighed  

 for at klage over afgørelser om fastholdelse efter § 109  

 b.
For at sikre, at klageinstansen - det sociale nævn - kan  

 efterprøve den kommunale eller amtskommunale afgørelse eller  

 beslutning, foreslås det, at pårørende eller en  

 repræsentant, dvs. fx en ægtefælle, en bisidder, en advokat  

 eller en værge kan klage til det sociale nævn efter reglerne i  

 kapitel 10 i retssikkerhedsloven.
Det betyder, at nævnet normalt er  

 sidste administrative klageinstans.
Til § 109 j Klage til Den Sociale Ankestyrelse Det sociale nævns godkendelse af en foranstaltning  

 efter reglerne om alarmsystemer i §109 a, tilbageholdelse i boligen i  

§ 109 c og anvendelse af beskyttelsesmidler i  

§ 109 d kan indbringes for Den sociale Ankestyrelse.
Det  

 samme gælder for det sociale nævns afgørelser om optagelse  

 i særlige botilbud uden samtykke efter § 109 e.
 Princippet i retssikkerhedslovens § 63 om  

 Ankestyrelsens behandling af principielle eller generelle sager gælder  

 ikke, fordi der er tale om almindelig 2. instans behandling.
 På samme måde som i § 109 i, stk. 2,  

 foreslås det i stk. 2, at pårørende eller en  

 repræsentant, dvs. fx en ægtefælle, en bisidder, en advokat  

 eller en værge kan klage til Den Sociale Ankestyrelse på vegne af  

 den person, nævnets godkendelse eller afgørelse vedrører,  

 når denne person på grund af passivitet ikke modsætter sig  

 og dermed ikke klager over nævnets godkendelse af alarmsystemer,  

 tilbageholdelse i boligen eller beskyttelsesmidler samt nævnets  

 afgørelse om optagelse i særlige botilbud.
Efter retssikkerhedslovens § 66 har en myndighed  

 pligt til at genvurdere sin egen afgørelse, når der klages over  

 afgørelsen.
Det foreslås, at bestemmelsen om genvurdering ikke  

 finder anvendelse ved klager over tilbageholdelse i boligen og optagelse i  

 særlige botilbud uden samtykke.
Der er i disse sager særlige krav  

 til det sociale nævns beslutningsgrundlag, der består i en  

 indstilling fra en kommune eller en amtskommune, som danner grundlag for  

 nævnets sagsbehandling, jf. bemærkninger til § 109 f  

 og § 109 g.
Af hensyn til muligheden for at indbringe sager om  

 tilbageholdelse i boligen mod pågældendes vilje og optagelse i  

 særlige botilbud uden samtykke for domstolene, er der en frist for  

 Ankestyrelsens afgørelse på 8 uger.
En eventuel genvurdering  

 ville enten medføre en forlængelse af Ankestyrelsens frist  

 på 8 uger eller en forkortelse af den nødvendige  

 sagsbehandlingstid.
Der er heller ikke genvurdering i sager om særlige  

 foranstaltninger for børn og unge uden  

 forældremyndighedsindehaverens samtykke, hvor børn og unge  

 udvalgets afgørelser i tilfælde af klage ikke skal  

 genvurderes.
 Selvom det foreslåes, at genvurdering ikke sker ved  

 klage over tilbageholdelse i boligen og optagelse i særlige botilbud  

 uden samtykke, skal selve klagen, som normalt på det sociale  

 område, indgives gennem den myndighed, der har truffet  

 afgørelsen.
Når Ankestyrelsen efterprøver de kommunale og  

 amtskommunale afgørelser, gælder de almindelige regler herfor.  

 Det forudsættes at Den sociale Ankestyrelse kan foretage en  

 fuldstændig efterprøvelse af det skøn, som kommunen,  

 amtskommunen eller det sociale nævn har anlagt.
Det samme gælder  

 allerede i dag med hensyn til børn og unge-udvalgets afgørelser  

 om foranstaltninger for børn og unge uden  

 forældremyndighedsindehaverens samtykke.
Til § 109 k Domstolsprøvelse Tilbageholdelse i boligen efter § 109 c og
optagelse i særlige botilbud uden samtykke efter § 109  

 e er de alvorligste indgreb.
Som en del af retssikkerheden foreslås  

 det derfor, at borgeren - den person, som foranstaltningen vedrører -  

 ved værgen, pårørende eller advokat, kan få  

 indgrebet prøvet i Ankestyrelsen og derefter ved det almindelige  

 domstolssystem.
Efter grundlovens § 71, stk. 6, skal det  

 være muligt at forelægge lovligheden af en administrativ  

 frihedsberøvelse for de almindelige domstole eller anden  

 dømmende myndighed til prøvelse.
Forslaget til § 109 k,  

 stk. 1, sikrer, at den person, som afgørelsen  

 vedrører, blot ved henvendelse til Ankestyrelsen kan få indbragt  

 Ankestyrelsens afgørelse for landsretten.
Klagefristen er som  

 sædvanlig 4 uger efter, at klageren eller dennes repræsentant,  

 advokat eller værge har fået meddelelse om afgørelsen.
I  

 overensstemmelse med det almindelige princip om principielle sager  

 foreslås det i bestemmelsens stk. 2, at  

 Procesbevillingsnævnet kan give tilladelse til anke eller kære af  

 landsrettens afgørelser, hvis sagen har principiel betydning.
 Der foreslås ikke en særlig  

 sammensætning af landsretten.
Til § 109 l Registrering, indberetning og planer Bestemmelsen fastlægger en forpligtelse for  

 kommunalbestyrelsen eller amtsrådet til at registrere og indberette  

 optagelse i særlige botilbud uden samtykke efter § 109 e og  

 enhver magtanvendelse, herunder enhver magtanvendelse i forbindelse med  

 foranstaltninger efter §§ 109 a - d.
Det vil sige, at der skal  

 foretages en registrering, hver gang magtanvendelse finder sted, herunder  

 også foranstaltninger, der er godkendt eller besluttet af det sociale  

 nævn samt den magtanvendelse, der sker som led i udøvelse af  

 nødværge og nødret.
Der skal ske en periodisk  

 indberetning til det administrativt ansvarlige system og dermed til det  

 politiske niveau.
Socialministeren vil efter bemyndigelsen i § 109 m  

fastsætte regler om tilrettelæggelse af registrering og  

 indberetning.
 Bestemmelsen er ikke til hinder for, at  

 kommunalbestyrelsen og amtsrådet i overensstemmelse med de almindelige  

 regler delegerer kompetencen til forvaltningen, men det endelige ansvar for  

 opgaverne er hos kommunalbestyrelsen og amtsrådet.
 Bestemmelsen i stk. 2 pålægger  

 kommunen eller amtskommunen at udarbejde planer i overensstemmelse med  

 servicelovens § 111 for personer, som omfattet af stk. 1.  

Det betyder, at det for denne persongruppe ikke kun er et obligatorisk  

 tilbud om en skriftlig plan for indsatsen, men at der skal udarbejdes en plan  

 for den enkelte, der er omfattet af denne personkreds.
Til § 109 m Bemyndigelse Det foreslåes herudover, at socialministeren inden  

 for disse rammer fastsætter nærmere regler om anvendelse af  

 alarm- og pejlesystemer, om fysisk magtanvendelse og om registrering og  

 indberetning.
 Disse regler vil omfatte en videreførsel af  

 princippet i den gældende magtanvendelsesbekendtgørelse,  

 hvorefter almindelige pædagogiske virkemidler altid træder i  

 stedet for anvendelse af fysisk magt.
 Det skal præciseres, at der altid skal foretages en  

 individuel vurdering.
 Til nr. 7 og 8.
 Det foreslås, at kommunen eller amtskommunen  

 endeligt afholder udgifter til advokatbistand.
Til § 2 Til nr. 1 og 2 Efter gældende regler kan der kun udpeges et medlem  

 fra hver organisation til koordinationsudvalget og et  

 kommunalbestyrelsesmedlem.
Med forslaget beslutter kommunalbestyrelsen  

 fremover selv udvalgets størrelse, og hvor mange organisations- og  

 kommunalbestyrelsesrepræsentanter, udvalget skal have.
Dog skal  

 udvalget   som hidtil   bestå af mindst ét  

 kommunalbestyrelsesmedlem udpeget af kommunalbestyrelsen og mindst  

 ét medlem udpeget af hver af følgende organisationer:
 Det foreslås dog, at de faste organisationer skal  

 have tilbud om samme antal medlemmer i udvalget. Ønsker kommunen fx at  

 nedsætte et udvalg med 3 repræsentanter fra De Samvirkende  

 Invalideorganisationer (DSI), skal alle andre organisationer have tilbud om 3  

 medlemmer.
 For at sikre en rimelig balance i udvalget foreslås,  

 at kommunalbestyrelsen højst repræsenteres med samme antal  

 medlemmer, som tilbydes den enkelte organisation.
 Der er som hidtil mulighed for at fastsætte regler i  

 forretningsordenen om suppleanter og om deres deltagelse i udvalgets  

 møder.
Kommunalbestyrelsen kan endvidere   som hidtil   udpege  

 medlemmer til udvalget, som repræsenterer andre organisationer og  

 private i lokalområdet.
Det er en forudsætning, at medlemmerne  

 har tilknytning til lokalområdet.
Til nr. 3 Ændringen er en konsekvens af forslaget om, at  

 koordinationsudvalg kan bestå af flere repræsentanter fra hver  

 organisation.
Forslaget skal sikre samme bredde i udvalgets  

 sammensætning, som der er i dag.
Udvalget skal således mindst  

 bestå af 1 kommunalbestyrelsesmedlem og mindst 1 repræsentant fra  

 4 af de organisationer, der er nævnt i § 24, stk. 1.
Til nr. 4 Efter de nuværende regler kan der kun udpeges 1  

 repræsentant fra hver organisation, mens der udpeges 1  

 kommunalbestyrelsesmedlem fra hver kommune.
Med forslaget kan kommunerne  

 beslutte antal organisationsrepræsentanter og antal  

 repræsentanter fra den enkelte kommune.
Der skal dog altid være  

 mindst en repræsentant fra hver kommune og fra hver organisation,  

 medmindre organisationen ikke kan udpege en repræsentant, jf. § 25.
 Vælger 4 kommuner således at have et  

 fælles udvalg, kan de beslutte, at udvalget skal bestå af fx 2  

 repræsentanter fra hver af de 6 organisationer og 1 fra hver kommune,  

 dvs. i alt 16 medlemmer.
 Til nr. 5.
I bistandslovens § 56 b fandtes reglerne om, hvordan  

 klagerådet skulle sammensættes.
Det var herved fastsat, at det  

 medlem, som vælges af invalideorganisationerne i kommunen, skulle  

 modtage social pension, være under 60 år og have fast bopæl  

 i kommunen.
I reglerne om klageråd i lov om retssikkerhed og  

 administration på det sociale område er disse betingelser ikke  

 gentaget.
Denne ændring har ikke været tilsigtet.
Med  

 ændringsforslaget bliver kravet til medlemmet, der vælges af  

 invalideorganisationerne som forudsat identisk med den tidligere regel i  

 bistandsloven.
 Til nr. 6.
Det sociale nævn er alene klageinstans for kommunale  

 og amtskommunale afgørelser.
Nævnet bliver som følge af  

 de foreslåede opgaver efter lov om social service 1. instans for  

 kommunale og amtskommunale afgørelser om magtanvendelse.
Forslaget er  

 en konsekvens heraf.
 Til nr. 7.
Forslaget indebærer, at Den Sociale Ankestyrelses  

 afgørelser om tilbageholdelse i boligen eller optagelse i  

 særlige botilbud uden samtykke, jf. bemærkningerne til  

§ 109 c og § 109 e, træffes med udvidet  

 votering i Ankestyrelsen, dvs. at der deltager 2 medlemmer og 2 ankechefer i  

 møderne.
Dette svarer til bl.a. børnesagerne.
 Til nr. 8 og 9.
Forslaget til § 71, stk. 4,  

 indebærer, at formanden foreløbigt kan godkende en  

 foranstaltning om alarmsystemer m.v. efter § 109 a, om  

 tilbageholdelse i boligen efter §109 c og om anvendelse af  

 beskyttelsesmidler efter §109 d.
Formanden skal træffe en  

 foreløbig afgørelse, hvis nævnet ikke kan træde  

 sammen inden 1 uge, efter at nævnet har modtaget sagerne fra kommunen  

 eller amtskommunen.
Formanden kan derimod ikke træffe foreløbig  

 afgørelse i sager om optagelse i særlige botilbud uden samtykke  

 efter § 109 e.
Formandens foreløbige afgørelser  

 skal behandles i det sociale nævn i det førstkommende  

 møde.
Formandens foreløbige afgørelse kan i lighed med  

 andre foreløbige afgørelser ikke indbringes for  

 Ankestyrelsen.
 Den foreslåede formulering indebærer  

 også, at der nu bliver overensstemmelse med de foreløbige  

 afgørelser, som formanden for det sociale nævn kan træffe  

 i sager om rimeligheden af et aktiveringstilbud efter lov om aktiv  

 socialpolitik, således som det er forudsat i lov om aktiv socialpolitik  

 og retssikkerhedsloven.
 Til nr. 10 og 11.
 Klage over afgørelser efter den sociale lovgivning  

 kan ikke tillægges opsættende virkning.
Forslaget til § 72, stk. 2,  

indebærer, at de sociale klageinstanser i visse tilfælde  

 efter begæring kan tillægge en klage over en afgørelse  

 opsættende virkning.
Opsættende virkning betyder, at  

 fuldbyrdelsen af afgørelsen udskydes, indtil klageinstansen er kommet  

 med sin afgørelse.
Det kan være vigtigt, at en afgørelse  

 ikke iværksættes, fordi der herved kunne ske en uoprettelig  

 skade.
Det foreslås, at klage over flytning fra eget hjem  

 til en bestemt boform eller flytning fra en boform til en anden, som kan  

 indbringes for de sociale klageinstanser, i stk. 3 kan  

 tillægges opsættende virkning.
Efter den dagældende  

 bestemmelse i bistandslovens § 15, stk. 7, kunne afgørelser  

 om flytning til bofællesskab efter bistandslovens § 68, til  

 plejehjem eller beskyttede boliger efter § 83, stk. 1, 2 og 5, og  

 til institutioner for personer med vidtgående fysisk eller psykisk  

 handicap efter § 112, stk. 1 og 2, indbringes for ankemyndighederne  

 og efter begæring tillægges opsættende virkning.
I  

 forbindelse med ophævelsen af institutionsbegrebet i serviceloven blev  

 muligheden for at udsætte afgørelsens virkning, indtil  

 ankemyndigheden havde taget stilling til sagen, ikke videreført.
Da  

 der er behov for, at klageren kan blive i boligen eller boformen, indtil  

 ankeinstansens afgørelse foreligger, foreslås bestemmelsen  

 genindført.
Som en sagsbehandlingsregel skal den fremgå af  

 retssikkerhedsloven.
Optagelse i særlige botilbud uden samtykke er af  

 så indgribende og uoprettelig karakter, at der også i disse  

 tilfælde skal være mulighed for at tillægge klage over  

 sådanne afgørelser opsættende virkning.
Efter  

 retssikkerhedslovens § 57 træffes afgørelser om opsættende  

 virkning af 1 ankechef.
 Til nr. 12.
Det foreslås, at Ankestyrelsen får en frist  

 på 8 uger for behandlingen og afgørelsen i sager om  

 tilbageholdelse i boligen og optagelse i særlige botilbud uden  

 samtykke, når sagerne kan indbringes for landsretten efter de  

 særlige regler i retsplejelovens kapitel 43 a.
Dette svarer til  

 fremgangsmåden i sager om foranstaltninger for børn og unge uden  

 forældremyndighedsindehaverens samtykke.
 Til nr. 13.
 Det foreslås, at Arbejdsministeriet får en  

 repræsentant i Det Centrale Koordinationsudvalg for at sikre  

 sammenhængen i den sociale og den arbejdsmarkedsrettede indsats for at  

 fremme et mere rummeligt arbejdsmarked.
Til § 3 Den del af lovforslaget, der vedrører øget  

 fleksibilitet i sammensætningen af koordinationsudvalg træder i  

 kraft 1. juli 1999, og er ikke omfattet af revisionsbestemmelsen.
Til § 4 Forslag til en revisionbestemmelse er indsat bl. a. fordi  

 de foreslåede regler vil finde anvendelse i forskellige boformer, hvor  

 der ikke med de hidtidige regler har været nogen regulering.
De  

 periodiske indberetninger til de administrative og politiske niveauer, som  

 lovforslaget forudsætter, og ankeinstansernes praksis vil danne  

 grundlag for en eventuel revision af reglerne.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om social service, jf. lovbekendtgørelse nr. 581 af 6. august  

 1998, foretages følgende ændringer:
»Formål« 1. Overskriften til kapitel 12 ændres til:  

 »Formål m.v.« 2.
 3. Overskriften til afsnit V ændres til:
»Magtanvendelse« »Magtanvendelse og andre indgreb i  

 selvbestemmelsesretten« 4. I kapitel 21 efter overskriften »Voksne«  

 indsættes:
»Voksne« »Anvendelsesområde m.v.«.
§ 109. Anvendelse af sikrede afdelinger,  

 isolation, fiksering m.v. i boformer efter § 92 og § 93,  

 stk. 1, nr. 1, for voksne med betydelig nedsat psykisk funktionsevne  

 må alene ske, når forholdene i det enkelte tilfælde  

 gør det absolut påkrævet.
Socialministeren  

 fastsætter regler om betingelserne herfor.
 5. § 109 affattes således:
»§ 109. Formålet med bestemmelserne i  

 dette afsnit er at begrænse magtanvendelse og andre indgreb i  

 selvbestemmelsesretten til det absolut nødvendige.
Disse indgreb  

 må aldrig erstatte omsorg, pleje og socialpædagogisk  

 bistand.
Stk. 2. Bestemmelserne i dette afsnit gælder for  

 personer med betydelig og varigt nedsat psykisk funktionsevne, der får  

 personlig og praktisk hjælp samt socialpædagogisk bistand m.v.  

 efter §§ 71-74, behandling efter §§ 85-86 eller aktiverende tilbud  

 efter §§ 87-88, og som ikke samtykker i en foranstaltning efter  

 §§ 109 a - e.
Det er en forudsætning, at der foreligger den  

 fornødne faglige dokumentation for den nedsatte psykiske  

 funktionsevne.
 Stk. 3. Forud for enhver form for magtanvendelse og andre  

 indgreb i selvbestemmelsesretten skal kommunen eller amtskommunen foretage,  

 hvad der er muligt for at opnå personens frivillige medvirken til en  

 nødvendig foranstaltning.
Stk. 4. Anvendelse af magt skal stå i rimeligt forhold  

 til det, der søges opnået.
Er mindre indgribende  

 foranstaltninger tilstrækkelige, skal disse anvendes.
Stk. 5. Magtanvendelse skal udøves så  

 skånsomt og kortvarigt som muligt og med størst mulig  

 hensyntagen til den pågældende og andre tilstedeværende,  

 således at der ikke forvoldes unødig krænkelse eller  

 ulempe.« 6.
 § 129. Kommunen afholder endeligt udgifter, der efter den  

 sociale lovgivning påhviler kommunen til rådgivning, tilsyn og  

 administration, herunder udgifter til lægeerklæringer m.v. efter  

 denne lov, samt udgifter til husly, jf. § 66. Dog refunderer staten 50  

 pct. af en kommunes udgifter til gratis advokatbistand, jf. § 60.
 7. I § 129, stk. 1, 1. pkt. indsættes efter  

 »lægeerklæring«: »advokatbistand efter § 109 j«.
Stk. 2. - - - Stk. 3. - - - § 130. Amtskommunen afholder endeligt udgifter til  

 rådgivning, tilsyn og administration samt udgifter til  

 lægeerklæringer m.v., som påhviler amtskommunen efter denne  

 lov.
For specialrådgivning, som varetages som lands- og  

 landsdelsdækkende funktioner, herunder for den virksomhed, der er  

 nævnt i § 70 og i § 101, stk. 2, kan socialministeren  

 fastsætte særlige regler om fordelingen af udgifterne mellem  

 amtskommunerne.
 8. I § 130 indsættes efter:  

 »lægeerklæringer«: », advokatbistand«.
§ 2 I lov nr. 453 af 10. juni 1997 om retssikkerhed og administration på  

 det sociale område, jf. lovbekendtgørelse nr. 540 af 21. juli  

 1998 foretages følgende ændringer:
§ 24. Koordinationsudvalget består af 1 medlem udpeget af  

 kommunalbestyrelsen blandt dens medlemmer, og følgende organisationer  

 udpeger hver 1 medlem Stk. 2. Medlemmerne af organisationerne, jf. stk. 1, nr.  

 1-6, skal repræsentere vedkommende lokale organisationer, afdelinger  

 el. lign.
 Stk. 3. Kommunalbestyrelsen kan herudover udpege  

 medlemmer, der repræsenterer andre organisationer eller private i  

 lokalområdet.
 Stk. 4. Kommunalbestyrelsen fastsætter  

 forretningsordenen for koordinationsudvalget.
 1. I § 24, stk. 1, indsættes efter »består af«:  

 »mindst« og efter »udpeger hver«: »mindst«.
 2. I § 24 indsættes efter stk. 1 som nyt  

 stykke:
»Stk. 2. Kommunalbestyrelsen beslutter, hvor mange medlemmer  

 udvalget skal bestå af.
De organisationer, der er nævnt i stk. 1,  

 skal have tilbud om at have samme antal medlemmer i udvalget.
Antal medlemmer  

 fra kommunalbestyrelsen kan ikke være større end det antal  

 medlemmer, som de enkelte organisationer får tilbud om at udpege.« Stk. 2-4 bliver herefter stk. 3-5.
§ 25. Hvis det ikke er muligt at få udpeget  

 organisationsrepræsentanter, kan koordinationsudvalget nedæsttes  

 med et mindre antal medlemmer.
Koordinationsudvalget skal dog bestå af  

 mindst 4 medlemmer.
 Stk. 2. Kommunalbestyrelsen skal hele tiden  

 tilstræbe, at koordinationsudvalget sammensættes i  

 overensstemmelse med § 24.
 3. I § 25, stk. 1, 2. pkt., indsættes efter  

 »medlemmer«: », som repræsenterer 4 forskellige organisationer«.
§ 28. Kommuner kan opfylde deres pligt efter § 22 ved i  

 fællesskab at oprette et koordinationsudvalg.
Medlemmerne vælges  

 i fællesskab af de deltagende kommunalbestyrelser efter indstilling fra  

 organisationerne, jf. § 24. Herudover vælger hver kommunalbestyrelse 1  

 medlem blandt sine medlemmer.
 Stk. 2. Kommunerne deler udgifterne efter aftale,  

 herunder med hensyn til vederlag m.v., jf. § 29.
 4. § 28, stk. 1 affattes således:
»Kommuner kan opfylde deres pligt efter § 22 ved i  

 fællesskab at oprette et koordinationsudvalg.
Udvalgets  

 sammensætning følger bestemmelserne i § 24. Dog udpeger hver  

 kommunalbestyrelse mindst 1 medlem blandt sine medlemmer.
De øvrige  

 medlemmer udpeges i fællesskab af de deltagende kommunalbestyrelser  

 efter indstilling fra organisationerne.« § 35. Kommunalbestyrelsen sørger for,  

 at der vælges medlemmer til klagerådet mindst hvert fjerde  

 år, og fastsætter i samarbejde med ældrerådet regler  

 for, hvordan medlemmerne skal vælges.
 5. I § 35 indsættes som nyt stykke:
»Stk. 3. Det medlem, der vælges efter stk. 2, nr.  

 3, af invalideorganisationerne i kommunen, skal modtage social pension,  

 være under 60 år og have fast bopæl i kommunen.« Stk. 3 og 4 bliver stk. 4 og 5.
Stk. 2. Klagerådet består af 1)	3 medlemmer, der vælges af kommunens ældreråd  

 blandt dets medlemmer, 2)	2 medlemmer, der vælges af kommunalbestyrelsen blandt dens  

 medlemmer, og 3)	1 medlem, der vælges af invalideorganisationerne i kommunen.
Stk. 3. - - - § 44. Det sociale nævn behandler klager over  

 afgørelser, der er truffet af kommunen og amtskommunen, i det omfang  

 det er fastsat i loven.
 6. I § 44 indsættes som nye stykker:
 »Stk. 2. Det sociale nævn godkender følgende  

 afgørelser truffet af kommunen eller amtskommunen, hvis  

 afgørelsen er truffet mod den pågældendes vilje:
 1)	Afgørelser om alarm- og pejlesystemer efter § 109 a i  

 lov om social service.
 2)	Afgørelser om tilbageholdelse i boligen efter § 109 c i  

 lov om social service.
 3)	Afgørelser om anvendelse af beskyttelsesmidler efter  

 § 109 d i lov om social service.
 Stk. 3. Det sociale nævn træffer i et møde  

 afgørelser om optagelse i særlige botilbud uden samtykke efter  

 § 109 e i lov om social service efter indstilling fra kommunen eller  

 amtskommunen.«.
 § 55. I afgørelser med udvidet votering  

 deltager i mødet 2 medlemmer og 2 ankechefer, hvoraf den ene er  

 formand.
 7. I § 55, stk. 2 indsættes som nyt  

 nummer:
»4)	Sager om tilbageholdelse i boligen efter § 109 c og om optagelse i  

 særlige botilbud uden samtykke efter § 109 e i lov om social  

 service.« Stk. 2. Udvidet votering skal benyttes i sager om  

 følgende:
 Nr. 4 og 5 bliver herefter nr. 5 og 6.
 2)	Afgørelser truffet af børn og unge-udvalget, jf.  

 § 62 i lov om social service.
 3)	Sager om Ankestyrelsens samtykke til eller anmodning om adoption  

 uden forældremyndighedsindehaverens samtykke efter adoptionslovens  

 § 9 og § 10.
 4)	Afgørelser, der er udsat med henblik på udvidet  

 votering, jf. § 53, stk. 3.
 5)	Andre sager, som styrelseschefen beslutter har principiel eller  

 generel betydning.
Stk. 3. - - - § 71. Hvis formanden for det sociale  

 nævn finder, at der er begrundet tvivl om, hvorvidt nævnets  

 afgørelse er i overensstemmelse med gældende ret, kan formanden  

 straks udsætte afgørelsens virkning og indbringe den for Den  

 Sociale Ankestyrelse senest 1 uge efter, at den er truffet.
Ankestyrelsens  

 afgørelse skal foreligge inden 8 uger fra sagens modtagelse i  

 Ankestyrelsen.
Sagen behandles i Ankestyrelsen ved udvidet votering, jf.  

 § 55.
 8. I § 71, stk. 4, indsættes efter  

 »trangssituation,«: »eller hvor der i øvrigt er et særligt behov  

 herfor,« og efter »nævnet« indsættes:", jf. dog  

 stk. 5«.
 Stk. 2. Formanden for det sociale nævn træffer  

 afgørelse i sager, hvor der ikke er tvivl om afgørelsen.
 Stk. 3. Formandens afgørelser om sagsbehandlingen kan  

 ikke indbringes for Den Sociale Ankestyrelse.
Stk. 4. Formanden kan i tilfælde, hvor der er tale om en  

 øjeblikkelig opstået trangssituation, træffe en  

 foreløbig afgørelse.
Den foreløbige afgørelse kan  

 ikke indbringes for Ankestyrelsen, men skal snarest muligt behandles i et  

 møde i nævnet.
 9. I § 71 indsættes som nyt stykke:
»Stk. 5. Formandens afgørelser, jf. § 109 f,  

 stk. 1 og 2, i lov om social service, der ikke kan indbringes for  

 Ankestyrelsen, skal behandles i det førstkommende møde.« § 72. Klage over en afgørelse har ikke  

 opsættende virkning.
 10. § 72, stk. 1, affattes således:
 »§ 72. Klage over en afgørelse har ikke  

 opsættende virkning, jf. dog stk. 2.«.
 11. I § 72, indsættes efter stk. 1 som nye  

 stykker:
 Stk. 2. Hvis Ankestyrelsen eller det sociale nævn  

 ændrer en afgørelse til skade for ansøgeren,  

 træffer Ankestyrelsen eller det sociale nævn samtidig beslutning  

 om, fra hvilket tidspunkt ændringen skal ske.
 »Stk. 2. Ankestyrelsen og det sociale nævn kan efter  

 begæring tillægge en klage over en afgørelse om botilbud  

 efter servicelovens kapitel 18 opsættende virkning.
 Stk. 3. Ankestyrelsen kan ved afgørelser om  

 støtte til køb af bil, jf. § 99, stk. 1 og 2, i lov  

 om social service, samtidig træffe afgørelse om bortfald af  

 bevilling, opsigelse af lån m.v.
 Stk. 3. Ankestyrelsen kan efter begæring tillægge  

 en klage over tilbageholdelse i boligen efter § 109 c og om optagelse i  

 særlige botilbud efter § 109 e i lov om social service  

 opsættende virkning.
Stk. 4. Sager efter stk. 2 og 3 behandles i Ankestyrelsen  

 efter § 57.« Stk. 2 og 3 bliver herefter stk. 5 og 6.
 § 73. I sager, hvor Ankestyrelsens  

 afgørelser vedrørende børn og unge-udvalgets  

 beslutninger kan indbringes for domstolene efter reglerne i § 124 i lov  

 om social service, skal Ankestyrelsens afgørelse foreligge inden 8  

 uger efter, at klagen er modtaget.
Stk. 2. - - - 12. § 73, stk. 1, affattes således:
 »§ 73. Ankestyrelsens afgørelser efter  

 lov om social service kan i følgende tilfælde indbringes for  

 landsretten efter de særlige regler i retsplejelovens kapitel 43  

 a:
 1)	Tilbageholdelse i boligen efter § 109 c.
 2)	Optagelse i særlige botilbud efter § 109 e.
 3)	Afgørelser om børn og unge-udvalgets beslutninger  

 efter reglerne i § 124.
 Ankestyrelsens afgørelse skal foreligge inden 8  

 uger.«.
 § 81. Socialministeren udpeger formanden for  

 Det Centrale Koordinationsudvalg efter indstilling fra Den Sociale  

 Ankestyrelse.
 13. I § 81 indsættes som nyt nummer:
»10) Arbejdsministeriet.« Stk. 2. De øvrige medlemmer udpeges af socialministeren  

 efter indstilling fra Nr. 10 og 11 bliver nr. 11 og 12.
1)	Dansk Arbejdsgiverforening, 2)	Landsorganisationen i Danmark, 3)	Funktionærernes og Tjenestemændenes  

 Fællesråd, 4)	Amtsrådsforeningen i Danmark, 5)	Kommunernes Landsforening, 6)	Københavns og Frederiksberg Kommuner i fællesskab, 7)	De Samvirkende Invalideorganisationer, 8)	Foreningen af Statsamtmænd, 9)	Praktiserende Lægers Organisation, 10)	Den Sociale Sikringsstyrelse og 11)	Socialministeriet.
