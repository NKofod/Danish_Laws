Nr LSF 240 Forslag til lov om brug af helbredsoplysninger m.v. på arbejdsmarkedet Fremsat af arbejdsministeren (Jytte Andersen) den 26. april 1995 Kapitel I Lovens formål og anvendelsesområde § 1. Loven har til formål at sikre, at helbredsoplysninger ikke  

 uberettiget anvendes til at begrænse lønmodtageres muligheder for at opnå  

 eller bevare ansættelse.
Dette gælder, uanset om oplysningerne hidrører fra  

 genetiske undersøgelser, almindelige undersøgelser eller andre kilder.
Stk. 2. Loven gælder for brug af helbredsoplysninger på  

 arbejdsmarkedet.
Loven finder dog ikke anvendelse i det omfang, der i anden  

 særlig lovgivning eller bestemmelser fastsat med hjemmel heri, er fastsat  

 regler om brug af helbredsoplysninger.
 Stk. 3. Ved anmodning om og ved indhentning af helbredsoplysninger  

 forstås i denne lov tillige foretagelse af undersøgelser i det omfang, disse  

 er nødvendige for at tilvejebringe de pågældende helbredsoplysninger.
Kapitel II Indhentning af oplysninger § 2. En arbejdsgiver må i forbindelse med ansættelse eller under  

 ansættelse af en lønmodtager alene anmode om helbredsoplysninger med det  

 formål at få belyst, om lønmodtageren lider eller har lidt af en sygdom,  

 eller har eller har haft symptomer på en sygdom, når sygdommen vil have  

 væsentlig betydning for lønmodtagerens arbejdsdygtighed ved det pågældende  

 arbejde, jf. dog §§ 3-6.
 Stk. 2. Arbejdsgiveren kan dog kun anmode om oplysninger, jf. stk.  

 1, som lønmodtageren ikke selv er bekendt med, hvis forholdene ved det  

 pågældende arbejde særligt taler for at indhente dem.
 Stk. 3. Ved anmodning om oplysninger efter stk. 1 og 2 skal  

 arbejdsgiveren angive over for lønmodtageren, hvilke sygdomme eller symptomer  

 på sygdomme, der ønskes oplysninger om.
 Stk. 4. En arbejdsgiver må ikke i forbindelse med ansættelse eller  

 under ansættelse af en lønmodtager anmode om, indhente eller modtage og gøre  

 brug af helbredsoplysninger med det formål at få belyst lønmodtagerens risiko  

 for at udvikle eller pådrage sig sygdomme, jf. dog § 3.
 Stk. 5. Bestemmelserne stk. 1-4 gælder tillige for konsulenter og  

 andre, der optræder på arbejdsgiverens vegne.
 § 3. En arbejdsgiver kan tilbyde, at der indhentes  

 helbredsoplysninger med de formål, som er nævnt i § 2, stk. 1 og 4, hvis  

 forhold i arbejdsmiljøet gør det rimeligt og hensigtsmæssigt af hensyn til  

 lønmodtageren selv eller andre ansatte.
Stk. 2. Indhentning af oplysninger efter stk. 1 skal være velegnet  

 til at forebygge arbejdsbetingede lidelser eller til forbedring af  

 arbejdsmiljøforholdene.
Arbejdsmiljølovgivningens regler og retningslinier  

 for undersøgelsesmetoder og brug af sagkyndige finder tilsvarende anvendelse.
Stk. 3. Arbejdsgiveren skal orientere den stedlige  

 arbejdstilsynskreds inden sådanne undersøgelser iværksættes.
Orienteringen  

 skal indeholde fyldestgørende oplysninger om undersøgelsen, herunder omfang,  

 metode m.v., og om hvem der medvirker ved og forestår undersøgelsen.  

 Undersøgelsen må først iværksættes 4 uger efter, at orienteringen er kommet  

 frem til arbejdstilsynskredsen.
Stk. 4. Når der iværksættes en helbredsundersøgelse, skal  

 arbejdsgiveren 1) meddele den, der foretager undersøgelsen, alle nødvendige oplysninger  

 til brug herfor, 2) afholde udgifterne i forbindelse med undersøgelsen, og 3) sørge for, at undersøgelsen kan foregå uden tab af indtægt for  

 lønmodtageren og så vidt muligt i arbejdstiden.
 Stk. 5. Direktøren for Arbejdstilsynet kan påbyde, at en  

 undersøgelse ikke iværksættes, eller at den standses, hvis den ikke opfylder  

 kravene efter stk. 2.
Stk. 6. Direktørens påbud kan påklages efter samme regler som  

 afgørelser efter arbejdsmiljøloven.
Klage har dog ikke opsættende virkning  

 for påbudet.
§ 4. Arbejdsministeren kan efter indhentet udtalelse fra det i § 8  

 nævnte råd tillade, at en arbejdsgiver foranlediger, at der indhentes  

 oplysninger, om lønmodtagere lider af en sygdom, har symptomer på en sygdom  

 eller frembyder smittefare, i det omfang det er nødvendigt for at tilgodese  

 væsentlige hensyn til 1) forbrugeres eller andres sikkerhed eller sundhed, 2) det ydre miljø, eller 3) andre samfundsinteresser.
 Stk. 2. Det er en betingelse for at indhente  

 helbredsoplysningerne, at det pågældende hensyn klart overstiger hensynet til  

 lønmodtageren, og at det ikke er muligt for virksomheden at tilgodese  

 hensynet på anden måde.
 Stk. 3. En helbredsundersøgelse skal foretages ved anvendelse af  

 den mindst indgribende metode, som kan opfylde formålet.
 Stk. 4. § 3, stk. 4, finder tilsvarende anvendelse.
 § 5. En arbejdsgiver kan foranledige, at der indhentes oplysninger  

 om lønmodtagere lider af en sygdom, har symptomer på en sygdom eller  

 frembyder smittefare, når det er nødvendigt for at tilgodese væsentlige  

 hensyn til virksomhedens drift, jf. dog stk. 2.
 Stk. 2. Det er en betingelse, at arbejdsgiveren eller dennes  

 organisation indgår aftale herom med den eller de modstående  

 lønmodtagerorganisationer, jf. dog stk. 3. En aftale skal sendes til  

 arbejdsministeren til orientering.
 Stk. 3. I tilfælde, hvor der ikke kan indgås aftale efter stk. 2,  

 kan arbejdsministeren efter indhentet udtalelse fra det i § 8 nævnte råd give  

 tilladelse til indhentning af helbredsoplysningerne.
 Stk. 4. § 3, stk. 4, og § 4, stk. 2 og 3, finder tilsvarende  

 anvendelse.
Kapitel III Lønmodtagerens oplysningspligt § 6. En lønmodtager skal inden ansættelsen af egen drift eller på  

 spørgsmål derom fra arbejdsgiveren oplyse, om lønmodtageren er bekendt med at  

 lide af en sygdom eller har symptomer på en sygdom, som vil have væsentlig  

 betydning for lønmodtagerens arbejdsdygtighed ved det pågældende arbejde.
 § 7. Hvis arbejdsgiveren, på grundlag af oplysninger, der er  

 indhentet i medfør af § 4 og § 5, bør gennemføre foranstaltninger i  

 forbindelse med arbejdet eller foretage andre dispositioner, skal  

 lønmodtageren sørge for, at arbejdsgiveren underrettes herom.
Kapitel IV Det sagkyndige råd § 8. Arbejdsministeren nedsætter et råd, der udtaler sig efter  

 anmodning fra ministeren eller af egen drift i sager, som sendes til  

 ministeren i henhold til § 4, stk. 1, og § 5, stk. 2 og 3.
Stk. 2. Arbejdsministeren udpeger rådets formand.
Rådet består  

 herudover af 16 medlemmer, der udpeges af arbejdsministeren efter indstilling  

 fra følgende myndigheder og organisationer:
1 repræsentant for Arbejdsministeriet, 1 repræsentant for Arbejdsmiljøinstituttet, 1 repræsentant for Det Etiske Råd, 1 repræsentant for Direktoratet for Arbejdstilsynet, 1 repræsentant for Erhvervsministeriet, 1 repræsentant for Den almindelige danske Lægeforening, 1 repræsentant for Justitsministeriet, 1 repræsentant for Sundhedsstyrelsen, 1 repræsentant for Akademikernes Centralorganisation, 1 repræsentant for Funktionærernes og Tjenstemændenes Fællesråd, 1 repræsentant for Ledernes Hovedorganisation, 1 repræsentant for Landsorganisationen i Danmark, 1 repræsentant for Dansk Arbejdsgiverforening, 1 repræsentant for Finansministeriet, Kommunernes Landsforening og  

 Amtsrådsforeningen i Danmark i forening, 1 repræsentant for Finanssektorens Arbejdsgiverforening og 1 repræsentant for Sammenslutningen af Landbrugets Arbejdsgivere.
Stk. 3. Medlemmerne udpeges for 3 år ad gangen.
Genudpegelse kan finde  

 sted.
 Stk. 4. Rådet fastsætter selv sin forretningsorden.
Kapitel V Informeret samtykke § 9. Før der foretages en undersøgelse med de i § 2, stk. 1 og 4,  

 jf. § 3 nævnte formål, skal den, der foretager undersøgelsen, sikre sig, at  

 lønmodtageren er skriftligt og mundtligt informeret om 1) undersøgelsens formål og art, 2) undersøgelsens metode, 3) eventuelle risici, der er forbundet med undersøgelsen, 4) de eventuelle konsekvenser, som undersøgelsens resultater kan få for  

 lønmodtageren, 5) karakteren af de oplysninger, som kan fremkomme ved undersøgelsen,  

 herunder om størrelsen af risikoen for fremtidig sygdom m.v., 6) betingelserne for videregivelse af oplysninger, jf. §§ 7 og 11, 7) undersøgelsens opfølgning, herunder om underretning af arbejdsgiveren, 8) Hvordan undersøgelsens resultater skal opbevares, 9) hvor undersøgelsens karakter gør det naturligt, også muligheden for, at  

 et undersøgelsesresultat kan indvirke på den undersøgtes livsforventning og  

 selvopfattelse.
 Stk. 2. Før undersøgelsen foretages, skal arbejdsgiveren sørge  

 for, at lønmodtageren er informeret om de eventuelle konsekvenser, som et  

 afslag på at lade sig undersøge kan få for lønmodtageren.
Stk. 3. Undersøgelsen må kun foretages, når lønmodtageren  

 skriftligt har givet sit samtykke dertil.
Lønmodtageren skal have en frist på  

 mindst 2 arbejdsdage efter at have fået information som nævnt i stk. 1, til  

 at give samtykke.
 Stk. 4. Hvis lønmodtageren udtrykkeligt ønsker begrænsninger i  

 oplysningerne om vurderingen af, hvilke konsekvenser undersøgelsens  

 resultater får for lønmodtageren eller om undersøgelsen indvirker på den  

 undersøgtes livsforventning og selvopfattelse, skal den, der informerer  

 lønmodtageren om undersøgelsens resultat og fortolkning efter § 10, stk. 4,  

 respektere dette.
Kapitel VI Sagkyndige § 10 . Anmodning om foretagelse af undersøgelser i medfør af §§ 2,  

 4 og 5 skal gennem lønmodtageren og efter lønmodtagerens valg rettes enten  

 til en praktiserende læge, som den pågældende lønmodtager sædvanligvis  

 benytter, eller til en tilsvarende sagkyndig i den bedriftssundhedstjeneste,  

 som virksomheden måtte være tilsluttet.
 Stk. 2. Den, der modtager anmodningen, skal inddrage den  

 nødvendige og tilstrækkeligt kvalificerede lægelige eller anden sagkundskab,  

 herunder arbejdsmedicinsk, klinisk kemisk, genetisk, eller biokemisk  

 sagkundskab, såvel til udførelse af selve undersøgelsen som i forbindelse med  

 fortolkningen af kliniske konsekvenser af undersøgelsen.
 Stk. 3. Den, der på grundlag af en undersøgelse afgiver erklæring  

 om en lønmodtagers helbredstilstand og risiko for at udvikle eller pådrage  

 sig sygdomme, skal samtidig give en vurdering, der belyser graden af  

 usikkerhed ved fortolkningen af sådanne undersøgelser.
 Stk. 4. Erklæring om en undersøgelses resultater skal videregives  

 til lønmodtageren af den, der har modtaget anmodningen efter stk. 1., jf. dog  

 § 9, stk. 4.
Kapitel VII Tavshedspligt m.v.
 § 11. Læger, klinikker, laboratorier, offentlige myndigheder m.v.  

 må ikke videregive helbredsoplysninger omfattet af denne lov til andre end  

 den person, som oplysningerne angår, jf. dog stk. 2.
Stk. 2. Videregivelse af de i stk. 1 nævnte oplysninger kan dog  

 ske, i det omfang det er nødvendigt for at opfylde formålet.
Det er endvidere  

 en betingelse at videregivelsen 1) følger af anden særlig lov, eller bestemmelser fastsat med hjemmel  

 heri, 2) sker til brug for forskning med den pågældende persons samtykke eller 3) er nødvendig for at afværge risici af den karakter, som er nævnt i § 4,  

 stk. 1.
 Stk. 3. Arbejdsgiveren må ikke anmode om eller modtage og gøre  

 brug af fuldmagt til indhentning af helbredsoplysninger.
Kapitel VIII Sanktioner § 12. Personer, hvis rettigheder er krænkede ved overtrædelse af  

 §§ 2 og 9, kan tilkendes en godtgørelse.
 § 13. Den, der overtræder § 2, § 3, stk. 3, eller §§ 9-11 straffes  

 med bøde, medmindre højere straf er forskyldt efter anden lovgivning.
§ 14. Er en overtrædelse begået af et selskab, en forening, en  

 selvejende institution, en fond eller lignende, kan bødeansvar pålægges den  

 juridiske person som sådan.
Er overtrædelsen begået af staten, en kommune  

 eller et kommunalt fællesskab, jf. § 60 i lov om kommunernes styrelse, kan  

 bødeansvar pålægges staten, kommunen eller det kommunale fællesskab som  

 sådan.
Kapitel IX Ikrafttræden § 16. Loven gælder ikke for Færøerne og Grønland.
 § 17. Loven træder i kraft den 1. januar 1996.
Bemærkninger til lovforslaget Almindelige bemærkninger Lovforslaget bygger på gentestudvalgets betænkning nr. 1269 fra maj 1994  

 om helbredsoplysninger på arbejdsmarkedet.
Gentestudvalget, der blev nedsat  

 den 2. juli 1993, fik til hovedopgave at foreslå regler om foretagelse,  

 anvendelse og videregivelse af oplysninger om en persons arvemæssige  

 egenskaber.
 1. Baggrunden for Gentestudvalgets nedsættelse var følgende:
I disse år foregår der en vældig udvikling af de metoder, der kan  

 fremskaffe oplysninger om helbredet.
Mest markant i denne udvikling er  

 mulighederne for undersøgelser af menneskets arveanlæg - generne.
Det var  

 mulighederne inden for genteknologien - og navnlig udsigten til, at man inden  

 for få år ville kunne anskaffe og anvende billige gentest, fx som betingelse  

 for ansættelse, der førte til vedtagelsen af en folketingsbeslutning den 25.  

 april 1991, hvori regeringen blev pålagt at fremsætte forslag om forbud mod  

 genetiske tests i forbindelse med ansættelse og i forbindelse med tegning af  

 pensioner og forsikringer.
 Anvendelse af gentest eller lignende undersøgelser i forbindelse med eller  

 under ansættelse ville gøre det muligt for arbejdsgiverne at udvælge og alene  

 ansætte de medarbejdere, der fx bedst vil kunne klare et belastet  

 arbejdsmiljø, eller i det hele taget ansætte den eller de mest robuste  

 ansøger(e) til et arbejde.
Den 24. maj 1993 afholdt Folketingets Arbejdsmarkedsudvalg en høring over  

 de to lovforslag, der på det tidspunkt var fremsat om sagen.
Disse forslag  

 byggede begge på et snævrere eller bredere forbud mod anvendelse af bestemte  

metoder til at fremskaffe oplysninger.
I høringen deltog en række  

 eksperter samt arbejdsmarkedets parter.
På høringen var der bred enighed om,  

 at oplysninger, der stammer fra en gentest, ikke uden videre lader sig  

 afgrænse overfor oplysninger om arvemæssige egenskaber generelt, der igen  

 ikke uden videre kan afgrænses overfor andre helbredsoplysninger.
Der blev endvidere diskuteret formålsregulering contra metoderegulering.  

 Formålsregulering handler om skærpede regler for opbevaring, videregivelse,  

 tavshedspligt mv. uanset undersøgelsesteknik.
Metoderegulering handler om  

 forbud mod at skaffe sig oplysninger ved bestemte metoder eller teknikker,  

 medens indhentning af oplysninger ved andre metoder ikke reguleres.
 Der blev også peget på, at den teknologiske udvikling vedrørende  

 kortlægning af den menneskelige arvemasse er en »eye-opener«, dvs.  

 en anledning til at gøre sig politiske overvejelser om udviklingen vedrørende  

 fremskaffelse af helbredsoplysninger i almindelighed, på grund af de meget  

 store muligheder for en sortering af mennesker, der ligger heri.
 Næsten hele det deltagende panel fandt, at der var behov for lovgivning,  

 der sikrer mod sortering af arbejdskraften på grundlag af  

 helbredsoplysninger.
 Der blev fra alle deltagere i panelet peget på et behov for en  

 kvalitetssikring af anvendelsen af genteknologien.
 Det var på denne baggrund Folketingets Arbejdsmarkedsudvalg i en beretning  

 af 9. september 1993 i enighed udtalte, at målet for en regulering var  

 en lovgivning, der sikrede mod en sortering af arbejdstagerne på grundlag af  

 en vilkårlig og ureguleret brug af oplysninger om de arvemæssige egenskaber.
 2. Gentestudvalget blev herefter nedsat.
 Gentestudvalget har i forbindelse med udformningen af sit lovforslag  

 navnlig lagt vægt på følgende overvejelser:
- Oplysninger om en persons arveanlæg kan fremskaffes ved mange  

 forskellige metoder.
Det ville derfor ikke være tilstrækkeligt alene at  

 regulere anvendelse af en bestemt teknik - fx DNA-analyse - når målet er at  

 sikre imod uberettiget brug af arvemæssige oplysninger i videste forstand.
- De oplysninger, som ville kunne danne grundlag for uberettiget  

 »sortering« af lønmodtagere, adskiller sig fra andre oplysninger om  

 en person ved at være »prædiktive«, det vil sige belyse  

 sygdomsrisiko.
Herved forstås i denne sammenhæng, at de muliggør at drage  

 slutninger om en persons fremtidige helbredstilstand, som ikke direkte  

 og på kortere sigt afspejler udvikling i en allerede opstået sygdom eller  

 sygdomslignende tilstand.
- »Arvemæssige oplysninger i videste forstand« dækker et meget  

 bredt spektrum af oplysninger om en person, som også kan omfatte oplysninger  

 om en persons nuværende helbredstilstand, dvs. hvilke sygdomme eller  

 hvilke symptomer på sygdom en person aktuelt lider af.
I visse tilfælde vil  

 sådanne oplysninger også kunne danne grundlag for forudsigelse af  

 helbredstilstand på et meget senere tidspunkt i en persons liv, dvs. de vil  

 kunne være »prædiktive« på tilsvarende måde, som fx oplysning om et  

 bestemt arveanlæg.
 Et flertal i udvalget fandt på denne baggrund, at det stillede  

 kommissorium bedst kunne opfyldes ved en generel regulering af adgang til,  

 anvendelse af og videregivelse af alle typer af helbredsoplysninger på  

 arbejdsmarkedet.
Det ville være vanskeligt at begrunde, at nogle oplysninger, selv om de  

 vitterligt gav oplysninger om en persons arveanlæg, dog ikke skulle være  

 omfattet af loven.
Det ville heller ikke være særlig velbegrundet at have en  

 anden retstilstand for de få typer af helbredsoplysninger, som ikke har noget  

 med arveanlæggene at gøre, fx oplysninger som følge af ulykkestilfælde eller  

 forgiftninger.
 3. Lovforslaget bygger på Gentestudvalgets lovforslag.  

 Hovedindholdet i lovforslaget er:
A.
Efter forslaget kan arbejdsgiveren indhente oplysninger om  

 lønmodtagerens helbred i følgende tilfælde:
- når helbredsoplysningerne er relevante for lønmodtagerens evne til at  

 udføre det pågældende arbejde, jf. § 2, stk. 1, og bemærkningerne hertil, - med arbejdsministerens tilladelse for at tilgodese væsentlige hensyn til  

 forbrugernes eller andres sikkerhed og sundhed, til det ydre miljø eller til  

 andre samfundsinteresser, jf. § 4 og bemærkningerne til denne bestemmelse, - efter aftale med den modstående lønmodtagerorganisation eller efter  

 tilladelse fra arbejdsministeren for at tilgodese væsentlige hensyn til  

 virksomhedens drift, jf. § 5 og bemærkningerne til denne bestemmelse eller - som et tilbud til lønmodtageren, hvis forhold i arbejdsmiljøet gør det  

 rimeligt og hensigtsmæssigt af hensyn til lønmodtageren selv eller andre  

 ansatte, jf. § 3 og bemærkningerne til denne bestemmelse.
 Lønmodtageren skal endvidere af egen drift oplyse arbejdsgiveren om  

 helbredsoplysninger, der er relevante for lønmodtagerens evne til at udføre  

 det pågældende arbejde, hvis han eller hun er bekendt med disse oplysninger,  

 jf. § 6 og bemærkningerne til denne bestemmelse.
B.
Arbejdsgiveren kan ikke indhente oplysninger om lønmodtagerens helbred, - når oplysningerne ikke er relevante for lønmodtagerens evne til at  

 udføre arbejdet, jf. § 2, stk. 1, og bemærkningerne til denne bestemmelse  

 eller - når oplysningerne drejer sig om, hvorvidt lønmodtageren med større eller  

 mindre sandsynlighed kommer til at lide af sygdomme i fremtiden.
C.
Forslaget regulerer alene arbejdsgiverens adgang til at indhente  

 helbredsoplysninger.
Forslaget regulerer derimod ikke berettigelsen af  

 eller adgangen til, hvad man med en samlebetegnelse kan kalde  

 færdighedsprøver, dvs. undersøgelser, eksaminer, interviews m.v. af enhver  

 art, som har til formål at konstatere, om den pågældende har de nødvendige  

 evner og færdigheder til at udføre arbejdet, og hvor god vedkommende er til  

 det i sammenligning med andre ansøgere, jf. § 1, stk. 1, og bemærkningerne  

 hertil.
Dette synspunkt er anlagt, selvom udfaldet af sådanne prøver, fysiske  

 såvel som psykologiske, også vil kunne være betinget af, og dermed oplyse om,  

 personens arveanlæg.
 Forslaget berører heller ikke arbejdsgiverens adgang til at iværksætte  

 almindelige kontrolforanstaltninger over for lønmodtagerne, fx i form af  

 undersøgelser for alkohol- eller narkotikamisbrug, når disse undersøgelser  

 ikke har et helbredsmæssigt sigte.
 Endelig finder lovforslaget ikke anvendelse, når helbredsoplysninger  

 indhentes med hjemmel i særlig lovgivning, jf. § 1, stk. 2, og bemærkningerne  

 hertil.
D.
Allerede under Arbejdsmarkedsudvalgets høring viste der sig et stærkt  

 ønske om at kvalitetssikre hele undersøgelsesområdet.
Et hovedformål med  

 forslaget er derfor - ud over at afgrænse, hvornår helbredsundersøgelser kan  

 foretages - at fastsætte regler for, hvordan og på hvilke betingelser  

 helbredsundersøgelser kan foretages.
Forslaget indeholder således en række bestemmelser, der har til formål at  

 kvalitetssikre området.
Det drejer sig om reglerne om sagkyndig medvirken i  

 forbindelse med undersøgelsen, tavshedspligt for de i undersøgelsen  

 involverede og regler om informeret samtykke.
Den sagkyndige medvirken skal efter lønmodtagerens eget valg være enten  

 lønmodtagerens egen læge eller en tilsvarende sagkyndig i den  

 bedriftssundstjeneste, som virksomheden måtte være tilsluttet.
Det er også  

 væsentligt, at den, der modtager anmodningen om helbredsundersøgelse, skal  

 inddrage den nødvendige og tilstrækkeligt kvalificerede lægelige eller anden  

 sagkundskab såvel til udførelse af selve undersøgelsen som i forbindelse med  

 fortolkningen af kliniske konsekvenser af undersøgelsen.
Med hensyn til informeret samtykke stiller lovforslaget krav om, at den,  

 der foretager undersøgelsen, skal sikre sig, at lønmodtageren er både  

 skriftligt og mundtligt informeret om en række forhold.
Det gælder både  

 forhold, som undersøgelsens formål, art og metode, eventuelle risici, der er  

 forbundet med undersøgelsen, eventuelle konsekvenser, som undersøgelsens  

 resultater kan få for lønmodtageren, opbevaring af resultaterne af  

 undersøgelsen, og betingelserne for videregivelse af disse oplysninger osv.
 Men det gælder også oplysninger om muligheden for, at et  

 undersøgelsesresultat kan indvirke på den undersøgtes livsforventning og  

 selvopfattelse.
Forslaget bygger på den tanke, at lønmodtagerne skal have mulighed for at  

 sige nej til en helbredsundersøgelse, der fx ville kunne afsløre en alvorlig  

 kræftsygdom hos den undersøgte.
Forslaget hindrer på den anden side ikke, at  

 den, der nægter at deltage i en sådan undersøgelse - når denne i øvrigt er  

 legitim - ikke kan blive mødt med retlige konsekvenser fra arbejdsgiverens  

 side.
Det er også meget væsentligt, at den person, der udfører en undersøgelse  

 er underlagt regler om tavshedspligt.
Det er lønmodtageren selv, der modtager  

 undersøgelsesresultatet, og arbejdsgiveren har således ikke mulighed for at  

 indhente oplysninger fra andre end lønmodtageren selv.
Noget andet er, at  

 lønmodtageren i visse tilfælde er forpligtet til at videregive oplysningerne  

 til arbejdsgiveren, jf. forslagets §§ 6-7.
Økonomiske og administrative konsekvenser For Direktoratet for Arbejdstilsynet indeholder lovforslaget følgende  

 opgaver: Arbejdsgiveren skal orientere den stedlige arbejdstilsynskreds,  

 inden en undersøgelse efter § 3 iværksættes.
Orienteringen skal indeholde  

 fyldestgørende oplysninger om undersøgelsen, herunder omfang, metode m.v., og  

 om hvem der medvirker ved og forestår undersøgelsen.
Arbejdstilsynet har mulighed for inden en vis frist at påbyde, at en  

 undersøgelse, der strider mod arbejdsmiljølovgivningen eller mod dette  

 lovforslag, bringes i orden straks eller inden en vis frist.
Undersøgelsen må  

 først iværksættes efter forløbet af Arbejdstilsynets frist.
 For Arbejdsministeriets departement er der tale om følgende nye opgaver:  

 Arbejdstilsynets afgørelser kan rekurreres til Arbejdsministeren efter  

 Arbejdsmiljølovens almindelige regler.
 Arbejdsministeren tillader, at der iværksættes undersøgelser/indhentes  

 helbredsoplysninger, idet omfang det er nødvendigt af hensyn til forbrugeres  

 og andres sikkerhed og sundhed, det ydre miljø eller andre  

 samfundsinteresser.
 Tilladelse til at indhente helbredsoplysninger for at varetage væsentlige  

 hensyn til virksomhedens drift vil i visse tilfælde skulle gives af  

 arbejdsministeren, og i andre tilfælde skal arbejdsministeren orienteres om  

 de aftaler, der indgås herom mellem arbejdsmarkedets parter.
 Arbejdsministeren nedsætter et sagkyndigt råd på i alt 17 medlemmer.  

 Rådets sekretariatsfunktion varetages af Arbejdsministeriet.
Lovforslaget indebærer et forøget ressourceforbrug i både Arbejdstilsynet  

 og i Arbejdsministeriets departementet.
Resourceforbruget skønnes samlet at  

 svare til 4 årsværk.
Det øgede personaleressourceforbrug afholdes inden for  

 Arbejdsministeriets finanslovsramme.
Erhvervsøkonomiske konsekvenser Forslaget skønnes ikke at have væsentlige erhvervsøkonomiske konsekvenser.
Miljømæssige konsekvenser Forslaget har ingen miljømæssige konsekvenser.
Forholdet til EU-retten Forslaget indeholder ikke EU-retlige aspekter.
Bemærkninger til de enkelte bestemmelser Til § 1 Det er væsentligt at sondre mellem på den ene side helbredsoplysninger i  

 lovforslagets forstand og på den anden side sådanne oplysninger, som  

 arbejdsgiveren legitimt kan anvende i forbindelse med udvælgelsen af den  

 bedst kvalificerede arbejdskraft.
I forslaget indgår der således ikke en stillingtagen til berettigelsen af  

 eller en regulering af, hvad man med en samlebetegnelse kan kalde  

 færdighedsprøver, dvs. undersøgelser, eksaminer, interviews m.v. af enhver  

 art, som har til formål at konstatere, om den pågældende kan udføre jobbet,  

 og hvor god vedkommende er til det i sammenligning med andre ansøgere.
Dette  

 synspunkt er anlagt, selvom udfaldet af sådanne prøver, fysiske såvel som  

 psykiske, også vil kunne være betinget af, og dermed oplyse om, personens  

 arveanlæg.
De helbredsoplysninger, som fremgår af en færdighedsprøve i ovennævnte  

 forstand, er ikke omfattet af lovforslaget.
Det forudsættes i den  

 forbindelse, at færdighedsprøven ikke går videre end nødvendigt af hensyn til  

 den aktuelle arbejdssituation, således at man undgår at afdække væsentlige,  

 men for det aktuelle arbejde ikke relevante, forhold af helbredsmæssig  

 karakter.
Neuro-psykologiske undersøgelser udføres som led i diagnostik m.h.p. at  

 afsløre forskellige former for psyko-patologi, altså sygelige psykiske  

 tilstande eller evt. begyndende sådanne.
Neuro-psykologiske undersøgelser  

 anvendes således til indhentning af helbredsoplysninger , og vil  

 derfor ikke være omfattet af begrebet færdighedsprøver.
Neuro-psykologiske  

 undersøgelser vil derfor være omfattet af lovforslaget.
I visse tilfælde har en personundersøgelse karakter af en  

 kontrolforanstaltning, hvor der ikke ønskes oplysninger om sygdom eller  

 symptomer på sygdom.
Dette er fx tilfældet, når en arbejdsgiver gennem  

 blodprøveudtagning ønsker at kontrollere, om en lønmodtager i strid med  

 arbejdsaftalen har alkohol i blodet.
I sådanne tilfælde vil lønmodtageren ofte have underskrevet en erklæring  

 om, at pågældende vil lade sig underkaste sådanne kontrollerende  

 undersøgelser.
Det kan også dreje sig om andre stimulanser end alkohol.
Disse undersøgelser falder uden for lovforslaget i det omfang den enkelte  

 foranstaltning ikke tillige har til formål at tilvejebringe oplysninger om  

 sygdom eller om risikoen for at udvikle eller pådrage sig sygdom.
Hvorvidt et  

 sådant forbud og den dertil hørende kontrollerende undersøgelse er berettiget  

 eller ej, er et almindeligt ansættelsesretligt spørgsmål.
 Det er lagt til grund for forslaget, bl.a. ud fra formuleringerne i  

 gentestudvalgets kommissorium, at det fortsat skal være muligt for en  

 arbejdsgiver at vælge den bedst egnede, men at indhentning af oplysninger om  

 et mere eller mindre godt helbred kun er legitimt, når sådanne oplysninger  

 har en helt umiddelbar, direkte og dokumenterbar betydning for evnen til at  

 udføre det konkrete arbejde (arbejdsdygtigheden), medens normale variationer  

 i hyppigheden af forskellige lidelser eller udsigten til at få disse ikke må  

 have betydning for, hvem der vælges til et arbejde.
 Udtrykket »lønmodtagere« omfatter i lovforslaget også de  

 personer, som ansøger om arbejde, og som måske ikke endnu har fået eller haft  

 et konkret arbejde som lønmodtager.
Bestemmelsen i stk. 2 , sikrer mod lovkonflikter på dette område,  

 idet enhver indhentning af helbredsoplysninger, der har hjemmel i anden  

 særlovgivning, fx arbejdsmiljøloven, sygedagpengeloven, funktionærloven og  

 luftfartsloven, kan fortsætte uanset dette lovforslag, og idet enhver  

 indhentning af helbredsoplysninger, der måtte være begrænset eller forbudt  

 efter anden lovgivning, fortsat vil være begrænset eller forbudt uanset dette  

 lovforslag.
Ingen af bestemmelserne i dette lovforslag finder anvendelse på  

 indhentning af helbredsoplysninger efter anden lovgivning.
 På den anden side indebærer bestemmelsen, at dette lovforslag går forud  

 for mere generel lovgivning som fx forvaltningsloven.
Med hensyn til arbejdsmiljøloven bemærkes, at de helbredsoplysninger, som  

 en arbejdsgiver i medfør af arbejdsmiljøloven og bekendtgørelser udstedt i  

 medfør af arbejdsmiljøloven har pligt til at indhente, er undtaget fra dette  

 lovforslag.
Ingen af de aktiviteter, der er omfattet af arbejdsmiljøloven,  

 berøres af dette lovforslag.
De tilfælde uden for arbejdsmiljølovgivningen,  

 hvor en arbejdsgiver af hensyn til arbejdsmiljøet ønsker at indhente  

 helbredsoplysninger, er omfattet af lovforslagets § 3.
Der er i flere særlove og bekendtgørelser hjemmel til at stille krav om  

 helbredsoplysninger i forbindelse med en række særlige stillinger og  

 funktioner, fx som pilot, togfører, dykker etc.
I visse tilfælde er der med  

 reglerne implementeret EF-direktiver, som indeholder krav om undersøgelser  

 før ansættelse, fx vedr. håndtering af fersk fisk.
Gentestudvalget har i sin  

 betænkning gjort rede for disse forskellige tilfælde, men har ikke villet  

 stille spørgsmålstegn ved den generelle berettigelse af sådanne regler.  

 Udvalget har dog i nogle tilfælde tilkendegivet, om sådanne regler rækker  

 videre end reglerne ville gøre, hvis de hvilede på de af udvalget foretrukne  

 principper.
 Specielt om tjenestemænd bemærkes, at helbredsundersøgelser i forbindelse  

 med optagelse i en pensionsordning ikke er omfattet af lovforslaget.
Hjemmelen til helbredsundersøgelser af statstjenestemænd findes i  

 tjenestemandsloven, men med virkning fra 1. marts 1992 foretages bedømmelsen  

 af, om en ansøger til en tjenestemandsstilling er egnet til at varetage  

 stillingen, af ansættelsesmyndigheden selv og på samme måde, som tilfældet er  

 for ansøgere til stillinger på overenskomstvilkår, jf.
Finansministeriets  

 cirkulære af 7. februar 1992.
Øvrige helbredsundersøgelser af (amts)kommunale tjenestemænd som  

 betingelse for ansættelse er omfattet af lovforslaget, idet disse  

 undersøgelser foregår med hjemmel i (amts)kommunale regulativer.
Derimod er  

 helbredsundersøgelser af statstjenestemænd ikke omfattet af lovforslaget,  

 idet disse undersøgelser foregår med hjemmel i tjenestemandsloven.
 Det er endvidere tilsigtet med bestemmelsen, at forskning, herunder  

 Arbejdsmiljøinstituttets forskning, der er omfattet af lov nr. 503 af 24.  

 juni 1992 om et videnskabsetisk komitesystem og behandling af biomedicinske  

 forskningsprojekter, falder uden for lovforslagets område.
Bestemmelsen i stk. 3 , angiver, at når der i lovforslaget tales om  

 anmodning om og indhentning af helbredsoplysninger, omfatter det samtidig  

 alle situationer, hvor oplysningerne ikke allerede foreligger, men først må  

 fremskaffes via undersøgelser, herunder genetiske undersøgelser.  

 Udgangspunktet er derfor, at det i disse situationer er forbudt at  

 foranledige iværksættelse af undersøgelser med det formål enten at få belyst  

 lønmodtagerens risiko for at udvikle eller pådrage sig sygdomme eller at få  

 belyst, om lønmodtageren lider af sygdom.
Det er således også forbudt at  

 tilvejebringe eller foretage en udredning af lønmodtagerens familieanamnese.
Til § 2 Dette er lovforslagets hovedbestemmelse, som bygger på to grundlæggende  

 sondringer.
Det drejer sig om sondringen mellem aktuelle og  

fremtidige sygdomme og om sondringen mellem relevante og  

irrelevante helbredsoplysninger.
§ 2, stk. 1-3 , vedrører de aktuelle sygdomme.
Oplysninger om  

 sådanne sygdomme kan indhentes, hvis oplysningerne er relevante, det vil  

 sige, at oplysningerne har væsentlig betydning for lønmodtagerens  

 arbejdsdygtighed ved det pågældende arbejde.
 Set i forhold til reglerne om fremtidige sygdomme, jf. stk. 4 , er  

 der i stk. 1-3 , tale om, at en sygdom har givet sig så tydelige  

 udtryk (symptomer), at man i klinisk praksis ikke længere vil tale om, at der  

 kun er tale om at være disponeret for sygdommen.
 Selve det forhold, at man fx ved en undersøgelse af en persons arvemasse  

 (genom) har konstateret, at vedkommende er disponeret for en sygdom, betyder  

 ikke, at den pågældende efter lovforslagets terminologi kan siges at lide af  

 en sygdom eller at have symptomer på en sygdom.
 Stk. 1-3 omfatter også oplysninger om velbehandlede sygdomme og om  

 sygdomme, som lønmodtageren tidligere har lidt af.
 Reglen i § 2, stk. 1 , sikrer, at arbejdsgiveren har mulighed for  

 at spørge, om lønmodtageren lider af nærmere angivne, aktuelle sygdomme, som  

 vil gøre lønmodtageren uarbejdsdygtig ved det pågældende arbejde.
Det er fx opfattelsen, at en velbehandlet sukkersyge normalt ikke medfører  

 uarbejdsdygtighed, og i så fald kan arbejdsgiveren altså ikke spørge, om man  

 lider heraf.
Arbejdsgiveren må kun spørge, om man lider af sukkersyge, som  

 (fortsat) giver anledning til uarbejdsdygtighed.
Det berettiger heller ikke til at kræve oplysning, om man lider af en  

 sygdom, at denne en gang imellem medfører et sygefravær, så længe den  

 pågældende dog almindeligvis må karakteriseres som arbejdsdygtig.
En  

 arbejdsgiver må heller ikke spørge, om lønmodtageren i almindelighed har et  

 dårligt helbred.
 Arbejdsgiveren må altså ikke sende lønmodtageren til en almindelig evt.  

 meget omfattende helbredsundersøgelse, hvor det måske viser sig, at den  

 pågældende lider af en uventet og/eller ualmindelig sygdom, som  

 arbejdsgiveren ikke af sig selv ville have tænkt på som en hindring for  

 arbejdsdygtigheden.
 Med hensyn til arbejdsgiverens spørgsmål om hidtidigt sygefravær er  

 konsekvensen af bestemmelsen, at arbejdsgiveren kun må spørge om antallet af  

 sygedage, når det drejer sig om fravær pga. sygdomme, som - fortsat - vil  

 have væsentlig betydning for arbejdsdygtigheden ved det pågældende arbejde.  

 Dette gælder, uanset hvem arbejdsgiveren måtte spørge, dvs. også andre kilder  

 end lønmodtageren, fx en tidligere arbejdsgiver.
 Anvendelsesområdet for § 2, stk. 1 , indsnævres/afgrænses af  

 specialbestemmelserne i §§ 3-5, idet fx oplysninger efter dette lovforslag,  

 der hænger sammen med arbejdsmiljøforholdene, reguleres af § 3. Hertil  

 kommer, at anvendelse af § 2, stk. 1-3 , forudsætter, at der netop på  

 den pågældende virksomhed er et arbejdsspecifikt behov for de ønskede  

 oplysninger om sygdomme og symptomer på sygdomme.
Grundsynspunktet er således, at der kun må spørges om, hvad der er  

 relevant for stillingen.
Hverken arbejdsgivere eller lønmodtagere har dog  

 nødvendigvis tilstrækkelig medicinsk sagkundskab til at kunne navngive de  

 forskellige - relevante - sygdomme.
Det er derfor tilstrækkeligt og  

 ubetænkeligt, at der spørges om de faktiske, observerede symptomer, uanset  

 hvad den korrekte benævnelse for sygdommen er.
Kernen af § 2, stk. 1-3, er, at arbejdsgiveren kan spørge lønmodtageren om  

 de samme forhold, som er omfattet af lønmodtagerens oplysningspligt i § 6,  

 jf. denne bestemmelse og bemærkningerne hertil.
Desuden kan arbejdsgiveren  

 imidlertid, hvis betingelserne er opfyldt, spørge om og få undersøgt, om  

 lønmodtageren lider af noget, vedkommende ikke var bekendt med.
Det  

 understreges i stk. 2, at der i så fald skal være tale om oplysninger, som  

 har særlig betydning på grund af netop det pågældende arbejde.
Som eksempel  

 kan nævnes, at en uerkendt hjertesygdom jo på det tidspunkt, hvor den giver  

 sig udslag, i alle tilfælde vil medføre - et evt. langvarigt - fravær.
Det er  

 imidlertid ikke en tilstrækkelig begrundelse for en arbejdsgiver for at sende  

 lønmodtageren til en hjerteundersøgelse.
Hertil må kræves, at arbejdet, fx  

 fordi det er fysisk belastende, i særlig grad gør det naturligt at få  

 undersøgt, om lønmodtageren lider af en sådan uerkendt sygdom.
Det følger af § 2, stk. 3, at det er en betingelse for at bede om  

 oplysningerne, at arbejdsgiveren nærmere angiver, hvilke sygdomme eller  

 symptomer på sygdom, det drejer sig om.
Disse sygdomme skal normalt gøre  

 lønmodtageren helt eller delvis uarbejdsdygtig, og uarbejdsdygtigheden skal  

 være i relation til det pågældende arbejde på den pågældende virksomhed.
 Bestemmelsen forbyder således i sammenhæng med stk. 1 den praksis,  

 som har dannet sig hos både private og offentlige arbejdsgivere i retning af  

 at spørge generelt til lønmodtageres helbred, når der i denne forbindelse  

 spørges om både relevante og irrelevante sygdomme.
§ 2, stk. 1-3, giver kun arbejdsgiveren mulighed for at anmode  

 lønmodtageren om selv at oplyse eller at få oplyst forholdet gennem en  

 helbredsundersøgelse, og resultatet må kun videregives af lønmodtageren selv  

 til arbejdsgiveren.
Arbejdsgiveren har altså ikke mulighed for at indhente  

 oplysningerne direkte, fx via fuldmagt til at få aktindsigt, jf. lov nr. 504  

 af 30. juni 1993 om aktindsigt i helbredsoplysninger.
 Bestemmelserne giver ikke adgang til at få belyst lønmodtagerens risiko  

 for at udvikle eller pådrage sig sygdomme.
 Det skal endelig understreges, at det forhold, at forholdene på en  

 virksomhed ikke lever op til arbejdsmiljølovgivningens minimumskrav, ikke kan  

 begrunde en videre adgang til at indhente helbredsoplysninger.
Den almindelige danske Lægeforening har selv vedtaget regler for, i  

 hvilket omfang foreningens medlemmer kan eller vil medvirke til  

 undersøgelser.
Der henvises til § 15 i Etiske regler for læger:
»§ 15. Ansættelsesundersøgelser En læge må ikke udarbejde helbredserklæringer til brug for arbejdsgiveres  

 vurdering af stillingsansøgere, medmindre dette er påbudt ved lovgivning,  

 eller afgørende hensyn til patienten eller andre taler derfor.
Stk. 2. Efter en stillingsbesættelse kan en læge med patientens samtykke  

 udarbejde anbefalinger til brug for arbejdsgiverens vurdering af  

 hensigtsmæssig placering af patienten på arbejdspladsen.« Det kan således ikke udelukkes, at læger ikke umiddelbart vil ønske at  

 medvirke ved gennemførelse af undersøgelser, selvom lovforslaget giver  

 mulighed herfor.
 En situation, hvor en arbejdsgiver, fx ved at bede lønmodtageren om at  

 udfylde spørgeskemaer, tilvejebringer helbredsoplysninger, opfattes ikke som  

 en undersøgelse i lovforslagets forstand, men som en anmodning om  

 helbredsoplysninger.
 Bestemmelsen i stk. 4 vedrører adgangen til at indhente oplysninger  

 om den fremtidige helbredstilstand.
 Gentestudvalget har vurderet, at det i særlig grad skal anses for  

 irrelevant, hvad en person måske kommer til at lide af i fremtiden.  

 Bestemmelsen afskærer enhver form for generelle eller specielle undersøgelser  

 o.lign., som ikke siger noget om, hvad den pågældende lider af her og nu, men  

 om hvilke sygdomme der er risiko for i en nærmere eller fjernere fremtid.
 Både oplysninger om, hvorvidt en person er særlig udsat for at udvikle  

 sygdom (sårbarheden) og oplysninger om, hvorvidt en person er særlig  

 modstandsdygtig over for påvirkninger (resistensen), er omfattet af  

 lovforslaget.
 Blodtryksundersøgelser, kondital, kolesteroltal m.v. vil også være  

 omfattet af bestemmelsen.
Med moderne undersøgelsesteknik kan der i mange tilfælde påvises  

 forandringer i organismen, længe før en person i klinisk forstand lider af  

 den sygdom, som forandringerne tyder på.
Nogle sygdomme udvikler også sig  

 gradvist over mange år, og der kan eventuelt indtil da, med års mellemrum,  

 forekomme enkeltstående symptomepisoder, selv om personen generelt føler sig  

 helt rask - og hvad angår arbejdsevnen også er det.
Her kan der være tvivl  

 om, hvornår sygdommen rent teknisk kan siges at være »fuldt  

 udviklet«, og hvornår den endnu blot er »under udvikling«.  

 Tilfælde, hvor helbredstilstanden - herunder de umiddelbare udsigter for  

 denne - er god, og der således reelt er tale om en vurdering af langsigtet  

 helbredsrisiko, er omfattet af stk. 4.
 Det vil som hovedregel ikke volde vanskelighed at skelne mellem, hvad der  

 vedrører en persons nuværende helbredstilstand, og hvad der alene må siges at  

 vedrøre helbredsrisikoen på langt sigt.
 Det bemærkes specielt, at anmodninger m.v. om oplysninger, om hvorvidt man  

 har fået foretaget HIV-test eller er HIV-positiv, er omfattet af  

 bestemmelsen.
 Medens bestemmelsen altså afskærer en arbejdsgiver fra at bede om  

 oplysninger, om en person vil udvikle eller pådrage sig en sygdom, afskærer  

 den ikke oplysninger om, hvordan sygdommen vil udvikle sig hos en person, der  

 allerede må karakteriseres som syg (prognosen).
 Bestemmelsen i stk. 5 indebærer, at en arbejdsgiver ikke kan omgå  

 forbudet i stk. 1 ved at lade et konsulentfirma foretage  

 personaleudvælgelsen.
 Vikarbureauer o.lign. er som arbejdsgivere selv omfattet af lovforslaget.  

 Det siger sig selv, at brugervirksomheden ikke må modtage og gøre brug af  

 eller anmode om disse oplysninger.
Til § 3 Området for § 3 er de situationer, hvor en arbejdsgiver af hensyn til  

 arbejdsmiljøet ønsker at indhente helbredsoplysninger, selv om der ikke efter  

 arbejdsmiljølovgivningen er pligt dertil, jf. nedenfor.
Disse situationer  

 ligger altså uden for, hvad der er dækket af arbejdsmiljølovgivningen, både  

 med hensyn til hvornår der skal indhentes helbredsoplysninger, og hvordan  

 indhentningen af oplysningerne/undersøgelsen skal foregå.
 I det omfang betingelserne i § 3, jf. nedenfor, er opfyldt, kan  

 arbejdsgiveren tilbyde, at der indhentes oplysninger om såvel den aktuelle  

 som den fremtidige helbredstilstand.
Arbejdsmiljølovgivningens specifikke pligttilfælde fremgår af  

 særbekendtgørelser, og direktøren for Arbejdstilsynet kan i øvrigt i konkrete  

 tilfælde give påbud om indhentning af helbredsoplysninger/undersøgelser.  

 Bekendtgørelse nr. 1165 af 16. december 1992 om arbejdsmedicinske  

 undersøgelser efter lov om arbejdsmiljø bestemmer, hvordan indhentningen af  

 oplysninger/undersøgelsen skal foregå.
Heraf følger bl.a., at  

 undersøgelsesresultaterne ikke må overlades til arbejdsgiveren.
Resultaterne  

 sendes til den stedlige arbejdstilsynskreds, som gør virksomheden bekendt  

 med, hvorvidt resultaterne giver anledning til foranstaltninger.
 En pligt for arbejdsgiveren til på egen foranledning at indhente  

 helbredsoplysninger kan følge af arbejdsgiverens generelle pligt efter  

 arbejdsmiljølovens § 21 til at foretage undersøgelser:
»§ 21. Når Arbejdstilsynet forlanger det, eller når  

 forholdene i øvrigt giver anledning dertil, skal arbejdsgiveren lade foretage  

 undersøgelser, prøver eller besigtigelser, eventuelt ved særligt sagkyndige,  

 for at konstatere, om arbejdsforholdene er sikkerheds- og sundhedsmæssigt  

 forsvarlige.« Der er ikke i arbejdsmiljølovgivningen hjemmel til at fastsætte nærmere  

 regler for, hvordan disse undersøgelser efter arbejdsmiljølovens § 21 skal  

 gennemføres.
Indhentning af helbredsoplysninger efter § 3 forudsætter i princippet, at  

 arbejdsmiljøforholdene (allerede) er i overensstemmelse med  

 arbejdsmiljølovgivningen.
Det vil blandt andet sige, at arbejdsgiveren på  

 forhånd skal have sikret sig, at de fysiske forhold på virksomheden, herunder  

 med hensyn til tekniske hjælpemidler samt stoffer og materialer m.v., og de  

 anvendte arbejdsprocesser og -metoder, er sikkerheds- og sundhedsmæssigt  

 fuldt forsvarlige.
 Indhentning af helbredsoplysninger kan aldrig være et alternativ til  

 gennemførelse af foranstaltninger mv. på arbejdspladsen for at opfylde  

 arbejdsmiljølovgivningens minimumskrav.
 Det følger af stk. 2 , at undersøgelsen skal være velegnet til at  

 forebygge arbejdsbetingede lidelser eller forbedring af  

 arbejdsmiljøforholdene.
I bekendtgørelsen om arbejdsmedicinske undersøgelser er det fastsat, at  

 arbejdsmedicinske undersøgelser skal anvendes i overensstemmelse med det  

 formål at forebygge og bekæmpe arbejdsbetingede lidelser.
Det er endvidere  

 anført, at direktøren for Arbejdstilsynet kan fastlægge nærmere  

 retningslinier for, hvordan undersøgelsesmetoder kan anvendes.
I  

 bekendtgørelsen er der endvidere angivet krav vedrørende sagkyndighed.
 Det er hensigtsmæssigt, at disse regler og retningslinier lægges til  

 grund, når tilsvarende undersøgelser i relation til forhold i arbejdsmiljøet  

 i øvrigt foretages.
Det er derfor i stk. 2 fastsat, at disse regler og retningslinier skal  

 følges.
Lovforslagets § 10 om sagkyndighed gælder derfor ikke for disse  

 undersøgelser, men i øvrigt finder lovforslagets bestemmelser fuldt ud  

 anvendelse i forbindelse med undersøgelser efter § 3, herunder bestemmelsen i  

 § 9 om informeret samtykke.
 Orienteringsforpligtelsen efter stk. 3 giver Arbejdstilsynet  

 anledning til at gribe ind over for undersøgelser, som ikke opfylder kravene  

 efter stk. 2, herunder de regler i arbejdsmiljølovgivningen, hvortil der  

 henvises.
 Der skal gives orientering på forhånd om hvert enkelt  

 undersøgelsesprojekt/type af undersøgelse, men ikke om de enkelte  

 personundersøgelser, der indgår i et projekt.
 Stk. 4 indeholder vilkår svarende til vilkår efter bekendtgørelsen  

 om arbejdsmedicinske undersøgelser.
Stk. 5 og 6 vedrører adgangen til at give påbud.
Påbudsreglerne i  

 Arbejdsmiljølovgivningens klageregler findes i arbejdsmiljølovens § 81. Af §  

 66, stk. 1, nr. 4 følger, at Arbejdsmiljørådets udtalelse skal indhentes, før  

 der træffes afgørelse om klager over afgørelser truffet af direktøren for  

 Arbejdstilsynet.
Til § 4 Lovforslaget må tage højde for nogle særlige situationer, hvor det er  

 rimeligt, at en arbejdsgiver under visse betingelser kan foranledige, at der  

 indhentes helbredsoplysninger, fordi der kan være tale om, at visse  

 helbredsforhold udgør en uacceptabel risiko.
Det drejer sig om hensynet til andres sikkerhed eller sundhed, som ikke er  

 omfattet af § 3. Det drejer sig endvidere om visse hensyn til det ydre miljø  

 og om visse andre samfundsinteresser ud over arbejdsmiljøet.
Det bemærkes i  

 den forbindelse, at det til stadighed er en forpligtelse for virksomheden, at  

 overholde arbejdsmiljølovgivningen - også før der kan blive tale om  

 indhentning af helbredsoplysninger efter nærværende lovforslag.
Bestemmelsen giver arbejdsministeren bemyndigelse til at tillade, at de  

 omhandlede oplysninger indhentes.
Det er således en betingelse, at  

 arbejdsministeren forud, konkret har godkendt hvert projekt om indhentning af  

 oplysninger.
Der skal ikke ansøges om tilladelse til indhentning af  

 oplysninger for hver enkelt af de personer, der er omfattet af projektet.
 Det vil være arbejdsministerens ansvar at inddrage den nødvendige  

 fagkundskab, jf. § 8 og bemærkningerne hertil.
Som eksempler på, hvor bestemmelsen kan finde anvendelse, kan nævnes  

 bestræbelserne på at forebygge skibskatastrofer med miljøforurening til  

 følge, uheld på boreplatforme og uheld med alvorlige konsekvenser for  

 energiforsyning.
Endvidere kan smittefare falde ind under bestemmelsen,  

 herunder tilfælde, hvor der er tale om såkaldte raske smittebærere.
I stk. 2 foreslås det, at de nævnte hensyn skal vejes op imod  

 hensynet til lønmodtageren.
Der skal være tale om et såkaldt  

 »værdispring«.
Endvidere skal undersøgelser være den sidste udvej  

 til at begrænse den pågældende risiko.
Hvis man derfor ved hjælp af  

 produktkontrol el.lign. kan nå det samme, skal sådanne metoder foretrækkes.
Det er vanskeligt på forhånd i detaljer at forestille sig, hvor der kan  

 blive brug for bestemmelsen.
Lovforslaget må derfor begrænse sig til at  

 angive de hensyn, som skal tages i betragtning, og den procedure, som skal  

 sikre, at hensynene varetages på betryggende vis.
Med bestemmelsen i stk. 3 er der tænkt både på selve undersøgelsens  

 fysiske udførelse og på det etiske aspekt.
Det vil sige, at undersøgelsen  

 skal gennemføres på den mindst krænkende måde.
Til § 5 Hensyn til virksomhedens drift, herunder økonomiske hensyn kan konkret kan  

 være så relevante og tungtvejende, at de kan begrunde en undtagelsesmulighed.  

 Det er fx en realitet, at der i dag fra visse aftagere stilles krav om  

 helbredsforholdene hos de lønmodtagere, som fremstiller det pågældende  

 produkt.
Uanset, at kravene i nogle tilfælde kan anses for uberettigede, skal  

 de være opfyldte, for at produktet vil blive aftaget.
Kravene kan basere sig  

 på lovgivning, fx i visse delstater i USA, eller de er opstillet af aftageren  

 selv.
 Sådanne krav kan i yderste konsekvens være en betingelse for en  

 virksomheds eller i givet fald en hel branches overlevelse.
 Det foreslås derfor, at man ikke uden at have gjort sig yderligere  

 erfaringer og overvejelser på området helt bør afskære arbejdsgivernes  

 muligheder for at opfylde sådanne krav.
 Man kan også forestille sig, at hensynet til meget kostbart og/eller  

 skrøbeligt produktionsudstyr ville kunne begrunde en nærmere bestemt  

 undtagelse fra det almindelige forbud.
Der lægges vægt på, at det hensyn, der skal varetages, er klart mere  

 tungtvejende end hensynet til lønmodtageren.
Bl.a. af den grund skal det i  

 denne sammenhæng alene være tilladt at indhente helbredsoplysninger om  

 aktuelle sygdomme og symptomer herpå, medens hensynet til den enkelte  

 virksomhed efter bestemmelsen aldrig kan begrunde oplysninger om risikoen for  

 at udvikle eller pådrage sig sygdomme.
Endvidere vil indhentning af  

 helbredsoplysninger alene til brug som konkurrenceparameter, uden at der  

 foreligger begrundede helbredskrav fra aftageren, ikke være acceptabelt.
Herudover må det i første omgang bero på en konkret vurdering, om det er  

 lovligt at indhente helbredsoplysninger.
Derfor er det ifølge stk. 2  

 en betingelse for at bruge bestemmelsen, at der forud for indhentning af  

 helbredsoplysningerne, indgås en aftale med lønmodtagernes organisation(-er).  

 Det foreslås, at det er en lønmodtagerorganisation, der skal være part i  

 aftalen, således at også personer uden for virksomheden deltager i  

 beslutningen.
 En aftale efter § 5, stk. 2, er en kollektiv aftale og spørgsmål om brud  

 på en sådan aftale skal bedømmes i det fagretlige system.
Parterne er nærmest til at kende forholdene på virksomhederne og dermed  

 til at foretage den afvejning af de modstående hensyn, som evt. i nogle  

 tilfælde kan føre til, at indhentning af helbredsoplysninger skal være  

 tilladt, og til under hensyn til virksomhedens forhold at fastsætte de  

 nærmere vilkår herfor.
Det er en betingelse, at der indgås aftale om hvert  

 enkelt projekt om indhentning af oplysninger.
Der skal derimod ikke indgås  

 aftale for hver enkelt af de personer, der er omfattet af projektet.
 Det bemærkes i den forbindelse, at det til stadighed er en forpligtelse  

 for virksomheden, at overholde arbejdsmiljølovgivningen, også før der kan  

 blive tale om indhentning af helbredsoplysninger efter dette lovforslag.
 Endvidere foreslås det, at sådanne aftaler sendes til arbejdsministeren,  

 således at staten får mulighed for at følge med i udviklingen på området.  

 Arbejdsministeren vil bl.a. på dette grundlag kunne give Folketinget løbende  

 redegørelser.
Stk. 3 giver arbejdsministeren bemyndigelse til, for de tilfælde  

 hvor der ikke kan indgås aftale efter stk. 2, at tillade, at arbejdsgiveren  

 foranlediger, at oplysningerne indhentes.
Der er dels tænkt på den  

 ikke-overenskomstdækkede del af arbejdsmarkedet dels på de situationer, hvor  

 en overenskomstdækket arbejdsgiver forgæves har prøvet at indgå en aftale med  

 den modstående lønmodtagerorganisation.
Det er en betingelse, at arbejdsministeren forud, konkret har godkendt  

 hvert projekt om indhentning af oplysninger.
Der skal derimod ikke ansøges om  

 tilladelse til indhentning af oplysninger for hver enkelt af de personer, der  

 er omfattet af projektet.
 Det vil være arbejdsministerens ansvar at inddrage den nødvendige  

 fagkundskab, jf. § 8 og bemærkningerne hertil.
Til § 6 Lønmodtageren skal af sig selv oplyse om alle aktuelle sygdomme, eller  

 symptomer på sygdomme, som vedkommende ved, at han eller hun lider af, og som  

 vil have væsentlig betydning for arbejdsdygtigheden.
I sit indhold svarer  

 bestemmelsen til princippet i funktionærlovens § 5. Det indebærer, at fravær  

 på grund af en sygdom, som lønmodtageren efter bestemmelsen skulle have  

 oplyst arbejdsgiveren om, efter omstændighederne ikke vil blive anset for  

 lovligt forfald.
Princippet i § 6 er, at hvad lønmodtageren selv ved om, hvad der har  

 væsentlig betydning for arbejdsdygtigheden, skal arbejdsgiveren også have at  

 vide.
Hvis arbejdsgiveren vil vide noget herudover, skal der være hjemmel  

 hertil i § 2. Det indebærer jo bl.a., at lønmodtageren ved den pågældende  

 helbredsundersøgelse får noget at vide, som han eller hun ikke vidste før.
Det vil sige, at der ikke er fuldstændig kongruens mellem § 2, stk. 1 og  

 2, og § 6, idet arbejdsgiverens ret til at stille spørgsmål efter § 2, stk. 1  

 og 2, går videre end lønmodtagerens pligt efter § 6 til - også uopfordret -  

 at give oplysninger, jf. bemærkningerne til § 2. Overtrædelse af § 6 kan ikke  

 udløse sanktioner efter lovforslagets kap.
VIII.
Specielt for så vidt angår HIV-positive, betyder reglen i § 2, sammenholdt  

 med oplysningspligten i § 6, at man ikke er forpligtet til at oplyse, at man  

 er HIV-positiv, da det kun er det for udførelsen af arbejdet relevante  

 fravær, der kan begrunde en oplysningspligt.
Det vil imidlertid være sådan,  

 at oplysningspligten må antages at blive skærpet, efterhånden som det bliver  

 den ansættelsessøgende klart, at risikoen for uarbejdsdygtighed er stigende.
Der vil være en glidende overgang til det tidspunkt, hvor den  

 ansættelsessøgende på grund af udbrudt sygdom må indse, at risikoen for  

 uarbejdsdygtighed er nærliggende.
Der vil altid skulle foretages en konkret  

 vurdering.
Til § 7 Bestemmelsen er medtaget ud fra det synspunkt, at det skal sikres, at de  

 fremkomne helbredsoplysninger nyttiggøres for at tilgodese hensynene bag § 4  

 og § 5.
 Arbejdsgiveren skal underrettes, når undersøgelsen viser, at  

 lønmodtagerens helbredstilstand gør det aktuelt at gennemføre  

 foranstaltninger i forbindelse med arbejdet eller andre dispositioner for at  

 tilgodese de hensyn, som begrundede indhentning af helbredsoplysningerne.
 I det omfang oplysningerne ikke er helbredsoplysninger, men snarere  

 oplysninger om behov for foranstaltninger, vil det formentlig ofte kunne være  

 andre end lønmodtageren, fx en bedriftssundhedstjeneste (BST) eller en læge,  

 som underretter arbejdsgiveren.
Helbredsoplysningerne er i første omgang alene tiltænkt den pågældende  

 lønmodtager selv, og navnlig er arbejdsgiveren ikke selv berettiget til at få  

 de egentlige oplysninger.
Først og fremmest kan lønmodtageren drøfte  

 oplysningerne og deres eventuelle konsekvenser med sin læge eller andre (BST)  

 og på det grundlag drage sine egne konklusioner.
Imidlertid skal  

 arbejdsgiveren naturligvis underrettes, hvis der fremkommer oplysninger, som  

 har konsekvenser for virksomheden eller som taler for, at arbejdsgiveren  

 iværksætter foranstaltninger af en eller anden art.
I sin yderste konsekvens  

 kan der blive tale om, at lønmodtageren må beskæftiges med andet arbejde.
Til § 8 Det foreslås, at der nedsættes et råd til at bistå arbejdsministeren i  

 sager om tilladelse efter § 4 og § 5. Rådet skal dels have repræsentanter for  

 arbejdsmarkedets parter, dels skal der være en række sagkyndige medlemmer,  

 herunder personer med arbejdsmedicinsk, miljømæssig, sundhedsmæssig og  

 erhvervsmæssig ekspertise.
Bestemmelsen sikrer, at rådet også af egen drift kan drøfte og udtale sig  

 om den praksis og de problemer, som vil opstå.
Arbejdsministeren skal holde  

 rådet orienteret om indkomne sager/aftaler.
Til § 9 Hvis der gennemføres en helbredsundersøgelse, vil den kunne have  

 vidtrækkende konsekvenser for den pågældende, især når det drejer sig om en  

 undersøgelse om lønmodtagerens risiko for at udvikle eller pådrage sig  

 sygdomme.
 Det er vigtigt, at lønmodtageren ved, hvad undersøgelsen går ud på, hvilke  

 oplysninger der kan fremkomme, og hvilken (u)sikkerhed der er forbundet med  

 de pågældende oplysninger, således at lønmodtageren får et indtryk af de -  

 også psykiske - konsekvenser, som en sådan undersøgelse kan have.
 I øvrigt er det vigtigt, at lønmodtageren ved, hvorfor han er blevet bedt  

 om at lade sit helbred undersøge, og hvordan der forholdes med hensyn til  

 fortroligheden omkring oplysningerne (sekretessen).
 Der skal endvidere orienteres om undersøgelsens forebyggende formål.
 Endelig skal det ved arbejdsgiveren sikres, at der gives orientering om,  

 hvilke konsekvenser det kan have for lønmodtageren ansættelsesmæssigt,  

 herunder med hensyn til evt. forflyttelse eller afskedigelse.
Det kan ikke forventes, at man umiddelbart kan tage stilling til, om man  

 på den baggrund vil lade sig undersøge, hvorfor der bør være krav om en  

 betænkningstid på 2 arbejdsdage.
Dette giver bl.a. lønmodtageren mulighed for  

 nærmere at overveje evt. ansættelsesmæssige konsekvenser af at nægte  

 samtykke.
 Der henvises i øvrigt til Sundhedsstyrelsens cirkulære af 22. september  

 1992 om information og samtykke mv.
Til § 10 Bestemmelsen har til formål dels at sikre den nødvendige kvalitet af de  

 undersøgelser, som er tilladt efter lovforslaget, og dels at give præcise  

 regler for, til hvem en anmodning om helbredsundersøgelse skal rettes.
Det er  

 endvidere centralt, at lønmodtageren selv er herre over, hvem der får og har  

 adgang til resultaterne.
Ud fra et sundhedspolitisk synspunkt er der ikke behov for en særlig, ny  

 autorisationsordning.
Sundhedsvæsenets funktion hviler i dag på bl.a.  

 professionsautorisationer (fx for læger). Der er ikke tradition for at  

 autorisere særligt med henblik på udførelse af bestemte opgaver, og dette  

 ville også være uhensigtsmæssigt, særligt hvad angår indpasning af  

 gendiagnostikken i sundhedsvæsenets funktion.
 I stedet for at basere sig på formelle certificerings- og  

 akkrediteringsordninger, sigter bestemmelserne på at tilvejebringe den  

 nødvendige kvalitet ved at pålægge og præcisere et særligt kvalitets- og  

 informationsansvar for dem, der modtager anmodning om foretagelse af  

 helbredsundersøgelse, og for dem, der afgiver erklæringer om en lønmodtagers  

 helbredstilstand og risiko for at udvikle eller pådrage sig sygdomme.
 Herigennem bidrager bestemmelsen til at skabe hensigtsmæssige incitamenter  

 hos de involverede parter, inkl. laboratorierne, til at sikre den fornødne  

 kvalitet og til at etablere dokumentation, åbenhed og fælles standarder  

 vedrørende laboratoriernes kvalitetssikring.
 Gennem disse pålæg af ansvar og de foreskrevne procedurer sikres det  

 endvidere, at brug af letanvendelige kit-systemer (hjemmetests) og analyser  

 på udenlandske laboratorier kun er lovmedholdelige, såfremt det sker via de  

 foreskrevne kanaler med de hertil hørende ansvarsforpligtelser for  

 praktiserende læge, bedriftssundhedstjeneste, mv.
Bestemmelsen i stk. 1. sikrer valg af læge.
Lønmodtageren har en  

 interesse i at modtage og diskutere oplysninger af denne karakter med en  

 læge, som lønmodtageren er fortrolig med, typisk den pågældendes  

 praktiserende læge.
Hvis virksomheden er tilsluttet en  

 bedriftssundhedstjeneste (BST), kan denne fremsende oplysninger til brug for  

 den undersøgende læge, idet BST har kendskab til forholdene på den  

 undersøgtes arbejdsplads.
BST har en stor fordel i sit arbejdspladskendskab, men det vil undertiden  

 være nødvendigt at rådgive om andre helbredsmæssige konsekvenser af  

 undersøgelsen end sådanne, der er relateret til påvirkninger fra  

 arbejdsmiljøet.
Derfor gøres en læge ansvarlig for undersøgelsen og den  

 efterfølgende rådgivning af lønmodtageren.
 Har BST tilknyttet lægelig eller tilsvarende sagkyndig ekspertise, vil BST  

 kunne foretage undersøgelsen.
Den pågældende læge er derefter den, der »står for«  

 undersøgelsen.
Bestemmelsen i stk. 2 fastlægger en pligt for lægen til  

 at inddrage den nødvendige sagkundskab af enhver art, herunder om nødvendigt  

 sørge for at indhente nødvendige oplysninger fra speciallæger.
Den, der rekvirerer en undersøgelse, kan have en viden, som den pågældende  

 læge ikke har, om, at et bestemt institut eller laboratorium har en  

 specialviden, som vil være nyttig i det pågældende tilfælde.
Der kan fx være  

 tale om et udenlandsk institut.
Lægen har efter bestemmelsen pligt til at  

 sikre sig, at et sådant institut, som den pågældende måske ikke selv kender,  

 lever op til de nødvendige kvalitetskrav.
Lægen bør naturligvis kunne rådføre  

 sig herom med andre.
Der kan i den forbindelse peges på den stedlige  

 arbejdsmedicinske klinik/afdeling, som i givet fald bør kunne rådføre sig med  

 Sundhedsstyrelsen, hvis det skønnes nødvendigt.
Særligt når der er tale om genetiske undersøgelser, er det af stor  

 betydning, at disse undersøgelser udføres af laboratorier, som arbejder med  

 den nødvendige rutine og kvalitetskontrol.
Laboratoriet må fx ikke frigive  

 positive (kritiske) undersøgelsesresultater uden udførelse af konfirmatoriske  

 tests og eventuelt med gentagen prøvetagning for at sikre sig mod forbytning  

 af prøver.
Laboratorierne vil også typisk ligge inde med den nødvendige viden  

 om den kliniske pålidelighed af undersøgelsesresultatet.  

 Laboratoriepålideligheden sikres ved anerkendelse af laboratoriets resultater  

 i sammenlignende interlaboratoriestudier og ved optagelse af artikler med  

 analyseresultater i anerkendte internationale tidsskrifter.
Laboratoriers  

 renomme kan vurderes af sagkyndige ud fra publicering og intern  

 kvalitetsdokumentation.
Den ønskede undersøgelses resultater skal være sikret bedst muligt, inden  

 de overgives til lønmodtageren, bl.a. ved sædvanlige konfirmatoriske  

 undersøgelser.
Eventuelle supplerende undersøgelser skal være foretaget inden  

 lønmodtageren orienteres om de resultater, på grundlag af hvilke vedkommende  

 skal træffe et valg.
Det skal derfor være underbygget (dokumenteret), at der er fundet en  

 overrisiko hos de personer, der har en given (genetisk) egenskab, og at der  

 er klart forebyggende effekt over for arbejdsbetingede lidelser ved at agere.  

 I stk. 3 foreslås derfor, at graden af usikkerhed skal fremgå af  

 erklæringer, der afgives på baggrund af genetiske undersøgelser.
Også her bør  

 den pågældende læge i givet fald søge vejledning hos den arbejdsmedicinske  

 klinik/afdeling eller hos Sundhedsstyrelsen.
 Det skal derfor være underbygget (dokumenteret), at der er fundet en  

 overrisiko hos de personer, der har en given (genetisk) egenskab, og at der  

 er klart forebyggende effekt over for arbejdsbetingede lidelser ved at agere.  

 For at sikre den nødvendige fortrolighed omkring oplysningerne og at  

 lønmodtageren selv er herre over, hvem oplysningerne videregives til,  

 fastsættes det i stk. 4 , at oplysningerne skal gives til  

 lønmodtageren af den samme, som har modtaget anmodningen efter stk. 1.  

 Bestemmelsen er ikke til hinder for en anonymiseret anvendelse af  

 undersøgelsesresultaterne til forskningsformål efter de herom gældende  

 regler.
Til § 11 Efter bestemmelsen må som udgangspunkt hverken private personer eller  

 offentlige myndigheder, klinikker m.v. videregive helbredsoplysninger til  

 andre end den person, som oplysningerne omhandler.
En sådan bestemmelse er fundet nødvendig, bl.a. fordi lov om offentlighed  

 i forvaltningen og forvaltningsloven ikke finder anvendelse på den private  

 sektor.
Bestemmelser om opbevaring i lov om private registre og lov om  

 offentlige registre gælder imidlertid fuldt ud.
 Helbredsoplysningerne må dog gerne udleveres til andre end den omhandlede  

 person, når pågældende har afgivet fuldmagt dertil, og når dette tjener et  

 forskningsformål.
 Nogle af de risici, der er nævnt i § 4, stk. 1, kan i givet fald være så  

 indgribende, at det efter stk. 2 vil være muligt for en læge, som har  

 viden herom, at gå videre med en oplysning, hvis det står klart for lægen, at  

 den undersøgte person ikke selv gør det.
Det er i stk. 3 specielt forbudt arbejdsgiveren at bede om eller  

 modtage fuldmagt.
Denne bestemmelse er indsat til beskyttelse af  

 lønmodtageren, som i nogle situationer vil kunne føle sig presset til at  

 afgive fuldmagt, hvorved lovforslagets forbudsbestemmelser, som vedrører  

 arbejdsgiverens anmodning om helbredsoplysninger, vil kunne blive omgået.
Til § 12 Bestemmelsen indeholder sammen med § 13, sanktionerne for overtrædelse af  

 §§ 2, 3, stk. 3, og §§ 9-11. Hvorvidt en godtgørelse skal tilkendes eller ej  

 afgøres ved de almindelige domstole og vil naturligvis først og fremmest  

 afhænge af grovheden af overtrædelsen af lovforslaget.
I tilfælde, hvor der  

 alene er tale om en ubetydelig overtrædelse, vil der fx kunne blive tale om  

 alene at anvende § 13.
Den tilkendte godtgørelse skal dække den ikke-økonomiske skade, som  

 pågældende har lidt, jf. herved principperne i erstatningsansvarslovens § 26.  

 Der er herved intet til hinder for, at der ved siden af godtgørelsen eller  

 alene ydes erstatning efter de almindelige erstatningsretlige regler.
Dette  

 kan fx tænkes, hvor den pågældende har lidt et egentligt økonomisk tab,  

 hvilket kan være tilfældet, når en ansøger har undladt at søge andre  

 stillinger i tillid til, at loven overholdes, men hvor vedkommende ikke har  

 fået stillingen på grund af helbredsoplysninger, der er indhentet i strid med  

 lovforslagets bestemmelser.
Ifølge erstatningsansvarsloven er der en egentlig pligt til at udrede  

 godtgørelse.
På grund af de mange forskelligartede forhold, der kan blive  

 tale om efter forslaget, findes det imidlertid hensigtsmæssigt blot at åbne  

 mulighed for tilkendelse af godtgørelse.
Der er for så vidt tale om en  

 fravigelse af erstatningsansvarslovens § 26, der ikke vil kunne påberåbes ved  

 siden af § 12.
Til § 13 Da overtrædelse af §§ 10 og 11 vanskeligt kan sanktioneres ved en  

 godtgørelse, foreslås det, at overtrædelse af disse bestemmelser kan straffes  

 med bøde.
Desuden foreslås det, at overtrædelse af §§ 2 og 9 foruden ved en  

 godtgørelse kan sanktioneres i form af bøde.
Baggrunden herfor er ønsket om  

 at skabe størst mulig parallelitet til sanktionssystemet i det fagretlige  

 system, som typisk vil være det system, hvor overenskomstdækkede  

 arbejdsgiveres overtrædelser af deres forpligtelser bliver pådømt.
I det  

 fagretlige system er sanktionen en bod, som indeholder såvel et element af  

 godtgørelse som af straf.
 Højere straf efter anden lovgivning vil især kunne være relevant med  

 hensyn til straffelovens § 152 og § 152 a.
