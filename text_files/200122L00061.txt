Fremsat den 29. januar 2002 af  

 økonomi- og erhvervsministeren (Bendt Bendtsen) Forslag til Lov om tjenester i informationssamfundet,  

 herunder visse  

 aspekter af elektronisk handel1) Lovens anvendelsesområde § 1. Loven finder anvendelse på tjenester i  

 informationssamfundet.
 Stk. 2. Loven finder ikke anvendelse på forhold,  

 der vedrører:
 1)	Beskatning.
 2)	Persondatabeskyttelse.
 3)	Konkurrencelovens regler om konkurrencebegrænsende aftaler,  

 vedtagelser og samordnet praksis, misbrug af dominerende stilling samt  

 fusionskontrol.
 4)	Notarvirksomhed eller lignende virksomhed, der er forbundet med  

 udøvelse af offentlig myndighed.
 5)	Repræsentation af klienter i retten.
 6)	Spil, som indebærer, at der gøres en indsats med penge  

 i hasardspil, herunder lotteri og væddemål.
Definitioner § 2. I denne lov forstås ved:
 1)	Tjenester i informationssamfundet  

 (informationssamfundstjenester): Enhver tjeneste, der har et kommercielt  

 sigte, og som leveres online (ad elektronisk vej over en vis distance)  

 på individuel anmodning fra en tjenestemodtager.
 2)	Tjenesteyder: Enhver fysisk eller juridisk person, som  

 leverer en informationssamfundstjeneste.
 3)	Etableret tjenesteyder: En tjenesteyder, der udøver  

 erhvervsmæssig virksomhed ved hjælp af en fast indretning i et  

 ikke nærmere angivet tidsrum.
 4)	Tjenestemodtager: Enhver fysisk eller juridisk person, der  

 modtager og anvender en informationssamfundstjeneste.
 5)	Forbruger: En fysisk person, der ikke handler som led i sin  

 handelsmæssige eller erhvervsmæssige virksomhed.
 6)	Kommerciel kommunikation: Enhver form for kommunikation, der  

 direkte eller indirekte er bestemt til at fremme afsætningen af varer  

 eller tjenesteydelser eller til at etablere et image for en virksomhed, en  

 organisation eller en person, som udøver handels-, industri- eller  

 håndværksvirksomhed eller et lovreguleret erhverv.
 7)	Lovreguleret erhverv: Ethvert erhverv, som omhandlet i  

 artikel 1, litra d, i direktiv 89/48/EØF om indførelse af en  

 generel ordning for gensidig anerkendelse af eksamensbeviser for  

 erhvervskompetencegivende videregående uddannelser af mindst tre  

 års varighed, eller artikel 1, litra f, i direktiv 92/51/EØF om  

 anden generelle ordning for anerkendelse af erhvervsuddannelser til  

 supplering af direktiv 89/48/EØF.
8)	Koordineret område: Regler, der er fastsat i Den  

 Europæiske Unions medlemsstater og håndhæves af  

 medlemsstaternes myndigheder, og som omhandler krav til  

 informationssamfundstjenester eller krav til leverandører af  

 informationssamfundstjenester, når aktivitet som leverandør  

 påbegyndes eller udøves.
Det koordinerede område omfatter  

 ikke krav til varer som sådan eller krav til levering af varer.
 9)	Kommunikationsnet: Et system, der benyttes til transmission  

 af information mellem tilsluttede terminaler.
Hjemlandskontrol § 3. En informationssamfundstjeneste, der leveres af en  

 tjenesteyder, som er etableret i Danmark, skal inden for det koordinerede  

 område, jf. § 2, nr. 8, udøves i overensstemmelse med dansk ret.  

 Dette gælder uanset, om tjenesten alene retter sig mod et andet land  

 inden for Den Europæiske Union/Det Europæiske Økonomiske  

 Samarbejdsområde.
Gensidig anerkendelse § 4. En tjenesteyder, der er etableret i et andet land inden  

 for Den Europæiske Union/Det Europæiske Økonomiske  

 Samarbejdsområde, og som leverer en informationssamfundstjeneste, er  

 undtaget fra overholdelse af danske regler inden for det koordinerede  

 område, jf. § 2, nr. 8, selv om tjenesten retter sig mod Danmark, jf.  

 dog §§ 5 og 6.
Undtagelser § 5. §§ 3 og 4 indebærer ingen ændring i de  

 gældende danske regler på følgende områder:
 1)	Ophavsret og beslægtede rettigheder, rettigheder som omhandlet  

 i Rådets direktiv 87/54/EØF om retlig beskyttelse af  

 halvlederprodukters topografi og i Europa-Parlamentets og Rådets  

 direktiv 96/9/EF om retlig beskyttelse af databaser, samt industrielle  

 ejendomsrettigheder.
 2)	Udstedelse af elektroniske penge af institutter, for hvilke  

 medlemsstaterne har anvendt en af undtagelserne i artikel 8, stk. 1, i  

 Europa-Parlamentets og Rådets direktiv 2000/46/EF om adgang til at  

 optage og udøve virksomhed som udsteder af elektroniske penge og  

 tilsyn med en sådan virksomhed.
 3)	Markedsføring af andele i investeringsforeninger i henhold  

 til artikel 44, stk. 2, i Rådets direktiv 85/611/EØF om  

 samordning af love og administrative bestemmelser om visse institutter for  

 kollektiv investering i værdipapirer.
 4)	Visse forsikringer i henhold til artikel 30 og afsnit IV i direktiv  

 92/49/EØF (det tredje skadeforsikringsdirektiv), afsnit IV i direktiv  

 92/96/EØF (det tredje livsforsikringsdirektiv), artikel 7 og 8 i  

 direktiv 88/357/EØF (det andet skadeforsikringsdirektiv) og artikel 4  

 i direktiv 90/619/EØF (det andet livsforsikringsdirektiv).
 5)	Forholdet om, hvorvidt uopfordret markedsføring via  

 elektronisk post er tilladt.
Indgrebsprocedure § 6. Uanset § 4 kan myndighederne træffe en  

 foranstaltning, som begrænser adgangen til at levere en  

 informationssamfundstjeneste, over for en tjenesteyder, der er etableret i et  

 andet land inden for Den Europæiske Union/Det Europæiske  

 Økonomiske Samarbejdsområde, hvis foranstaltningen 1)	er nødvendig af hensyn til a)	den offentlige orden, især forebyggelse, efterforskning,  

 afsløring og retsforfølgning af lovovertrædelser,  

 herunder beskyttelsen af mindreårige og bekæmpelsen af enhver  

 tilskyndelse til had på grund af race, køn, religion eller  

 nationalitet, og krænkelser af enkeltpersoners værdighed, b)	beskyttelse af folkesundheden, c)	den offentlige sikkerhed og d)	forbrugerne, herunder investorer, 2)	træffes over for en bestemt informationssamfundstjeneste, som  

 er til skade for de i nr. 1 nævnte hensyn, og 3)	står i rimeligt forhold til målet.
Stk. 2. Inden foranstaltningen efter stk. 1  

 træffes, skal myndighederne i etableringslandet opfordres til at gribe  

 ind.
Griber etableringslandets myndigheder ikke ind, eller er indgrebet ikke  

 tilstrækkeligt, skal den danske myndighed underrette Kommissionen og  

 etableringslandets myndigheder om foranstaltningen, inden den  

 træffes.
 Stk. 3. Myndighederne kan i hastende tilfælde  

 fravige betingelserne i stk. 2. Kommissionen og etableringslandets  

 myndigheder skal i disse tilfælde snarest muligt underrettes om  

 foranstaltningen og om årsagen til dens hastende karakter.
 Stk. 4. Procedurerne efter stk. 2 og 3 finder ikke  

 anvendelse på foranstaltninger, der træffes som led i  

 efterforskning og afgørelse af straffesager.
Generel oplysningspligt § 7. En tjenesteyder skal give oplysning om 1)	tjenesteyderens navn, 2)	den fysiske adresse, hvor tjenesteyderen er etableret, 3)	e-post-adresse og eventuelt postadresse og andre oplysninger om  

 tjenesteyderen, som gør det muligt at kontakte og kommunikere med  

 tjenesteyderen, 4)	CVR-nummeret, hvis tjenesteyderen er registreret i Det Centrale  

 Virksomhedsregister, 5)	tilhørsforhold til eventuelle godkendelsesordninger, herunder  

 den relevante tilsynsmyndighed.
Stk. 2. En tjenesteyder, der udøver et  

 lovreguleret erhverv, skal desuden give 1)	oplysning om enhver brancheorganisation eller lignende, hvor  

 tjenesteyderen er registreret, 2)	oplysning om erhvervsbetegnelsen og den medlemsstat, hvor den er  

 givet, og 3)	en henvisning til de faglige regler, der gælder for det  

 lovregulerede erhverv, og hvorledes der kan opnås adgang til  

 disse.
 Stk. 3. Der skal for tjenestemodtageren og myndighederne  

 være en let tilgængelig og vedvarende adgang til de i stk. 1 og 2  

 nævnte oplysninger.
Prisinformation § 8. Når der gives oplysning om pris for en  

 informationssamfundstjeneste, skal prisen angives klart og tydeligt.
Det skal  

 fremgå, hvorvidt prisen er inklusive afgifter og  

 leveringsomkostninger.
Identifikation af kommerciel kommunikation § 9. Al kommerciel kommunikation, der er en del af eller  

 udgør en informationssamfundstjeneste, skal udformes og  

 præsenteres, så det tydeligt fremgår, at der er tale om  

 kommerciel kommunikation.
Det skal tydeligt fremgå, på hvis vegne  

 den kommercielle kommunikation udsendes.
Stk. 2. Når reklametilbud som for eksempel  

 rabatter, tilgift og gaver er tilladt, skal betingelserne for deltagelse i  

 disse foranstaltninger være let tilgængelige og fremlægges  

 klart og tydeligt.
Betingelserne i 1. punktum finder tilsvarende anvendelse  

 på salgsfremmende konkurrencer og spil, der er tilladt.
Oplysningspligt § 10. Inden en ordre afgives, skal en tjenesteyder klart,  

 forståeligt og tydeligt give tjenestemodtageren oplysning om 1)	de forskellige tekniske led i forbindelse med kontraktens  

 indgåelse, 2)	hvorvidt den indgåede kontrakt opbevares af tjenesteyderen, og  

 om den er tilgængelig, 3)	de tekniske hjælpeværktøjer til at finde og rette  

 indtastningsfejl og 4)	de sprog, kontrakten kan indgås på.
 Stk. 2. En tjenesteyder skal angive, hvilke relevante  

 adfærdskodekser tjenesteyderen er tilsluttet og den elektroniske adgang  

 til disse.
 Tekniske hjælpefunktioner m.v.
 § 11. Inden en ordre afgives, skal en tjenesteyder stille  

 hensigtsmæssige, effektive og tilgængelige tekniske  

 hjælpeværktøjer til rådighed for tjenestemodtageren,  

 hvorved denne får mulighed for at finde og rette indtastningsfejl.
 Stk. 2. En tjenesteyder skal stille kontraktbetingelser  

 og generelle salgsbetingelser til rådighed på en sådan  

 måde, at en tjenestemodtager har mulighed for at oplagre eller gengive  

 disse.
Ordrebekræftelse og -modtagelse § 12. En tjenesteyder skal uden unødig forsinkelse  

 elektronisk bekræfte modtagelsen af en elektronisk ordre.
 Stk. 2. En elektronisk ordre og den elektroniske  

 ordrebekræftelse, jf. stk. 1, anses som modtaget, når  

 adressaterne har adgang til disse.
Undtagelser for elektronisk post og aftaler mellem  

 erhvervsdrivende § 13. Bestemmelserne i § 10, § 11, stk. 1 og § 12, stk. 1,  

 finder ikke anvendelse på kontrakter, som parterne indgår  

 udelukkende ved udveksling af elektronisk post eller lignende individuel  

 kommunikation.
 Stk. 2. Bestemmelserne i § 10, § 11, stk. 1, og § 12 kan  

 fraviges ved aftale mellem parter, der ikke er forbrugere.
Ren videreformidling § 14. En tjenesteyder, som på et kommunikationsnet  

 transmitterer information, der leveres af en tjenestemodtager, er ikke  

 ansvarlig for den transmitterede information, hvis tjenesteyderen 1)	ikke selv tager initiativ til transmissionen, 2)	ikke udvælger modtageren af transmissionen, og 3)	hverken udvælger eller ændrer den transmitterede  

 information.
 Stk. 2. Transmission, som nævnt i stk. 1, omfatter  

 også automatisk, mellemliggende og kortvarig oplagring af information,  

 hvis denne oplagring udelukkende har til formål at gennemføre  

 transmissionen, og hvis oplagringen ikke varer længere end, hvad der  

 med rimelighed kan antages at være nødvendigt for at  

 gennemføre transmissionen.
 Stk. 3. Bestemmelserne i stk. 1 og 2 gælder  

 også for en tjenesteyder, der leverer adgang til et  

 kommunikationsnet.
Caching § 15. En tjenesteyder, som på et kommunikationsnet  

 transmitterer information, der leveres af en tjenestemodtager, er ikke  

 ansvarlig for automatisk, mellemliggende og midlertidig oplagring af denne  

 information eller for indholdet af informationen, hvis oplagringen alene er  

 foretaget med henblik på at gøre senere transmission af  

 informationen til andre tjenestemodtagere efter disses anmodning mere  

 effektiv, og hvis tjenesteyderen 1)	ikke ændrer informationen, 2)	overholder betingelserne for adgang til informationen, 3)	overholder de regler om ajourføring af informationen, der er  

 almindeligt anerkendt og anvendt i branchen, 4)	ikke foretager indgreb i den lovlige anvendelse af teknologi, som er  

 almindeligt anerkendt og anvendt i branchen, for at skaffe sig data om  

 anvendelsen af informationen, og 5)	straks tager skridt til at fjerne den information, tjenesteyderen  

 har oplagret, eller til at hindre adgangen til den, når tjenesteyderen  

 får kendskab til, at informationen er blevet fjernet fra nettet eller  

 adgangen til den hindret, eller at en domstol eller en administrativ  

 myndighed har krævet informationen fjernet eller adgangen til den  

 hindret.
Oplagring § 16. En tjenesteyder er ikke ansvarlig for oplagring af  

 information eller for indholdet af den oplagrede information, når  

 oplagringen sker på anmodning af en tjenestemodtager, der har leveret  

 informationen, og hvis tjenesteyderen 1)	ikke har kendskab til den ulovlige eller skadevoldende aktivitet  

 eller information og for så vidt angår erstatningskrav ikke har  

 kendskab til forhold eller omstændigheder, hvoraf den skadevoldende  

 aktivitet eller information fremgår, eller 2)	fra det tidspunkt, hvor tjenesteyderen får et kendskab som  

 nævnt i nr. 1, straks tager skridt til at fjerne informationen eller  

 hindre adgangen til den.
 Stk. 2. Bestemmelsen i stk. 1 finder ikke anvendelse,  

 når tjenestemodtageren handler under tjenesteyderens myndighed eller  

 kontrol.
Kontaktpunkter § 17. Økonomi- og erhvervsministeren udpeger efter  

 forhandling med de berørte ministre de myndigheder, der skal  

 være kontaktpunkt for samarbejde efter loven. Økonomi- og  

 erhvervsministeren meddeler Kommissionen og medlemsstaterne i Den  

 Europæiske Union nærmere oplysninger om de udpegede  

 myndigheder.
Stk. 2. Økonomi- og erhvervsministeren udpeger  

 efter forhandling med de berørte ministre de organer, der skal  

 være kontaktpunkt for tjenesteydere og tjenestemodtagere.  

 Kontaktpunktet yder generel rådgivning og klagevejledning om  

 kontraktforhold og henviser til relevante organer for yderligere information  

 og praktisk bistand.
Der skal være elektronisk adgang til  

 kontaktpunktet.
 Stk. 3. Økonomi- og erhvervsministeren kan efter  

 forhandling med de berørte ministre fastsætte nærmere  

 regler for de i stk. 1 og 2 nævnte kontaktpunkter.
Ikrafttræden § 18. Loven træder i kraft dagen efter  

 bekendtgørelsen i Lovtidende.
Færøerne og Grønland § 19. Loven gælder ikke for Færøerne og  

 Grønland, men kan ved kongelig anordning sættes i kraft for  

 disse landsdele med de afvigelser, som de særlige færøske  

 og grønlandske forhold tilsiger.
Bemærkninger til lovforslaget Almindelige bemærkninger Lovforslaget gennemfører Europa-Parlamentets og  

 Rådets direktiv 2000/31/EF af 8. juni 2000 om visse retlige aspekter af  

 informationssamfundstjenester, navnlig elektronisk handel, i det indre marked  

 (EF-Tidende nr.
L 178 af 17.07.00, s. 1-16) - i det følgende  

 benævnt direktivet eller e-handelsdirektivet - der vedlægges som  

 bilag.
Lovforslaget har til formål at sikre fri  

 bevægelighed i det indre marked for påbegyndelse og  

 udøvelse af informationssamfundstjenester.
Det vil sige tjenester, der  

 har et kommercielt sigte, leveres online (ad elektronisk vej over en vis  

 distance) samt foretages på individuel anmodning.
En  

 informationssamfundstjeneste kan for eksempel være  

 internetadgangstjenester, søgemaskiner, reklame eller tilbud om salg  

 af en vare på internettet.
Det karakteristiske for udbud af tjenester  

 over elektroniske netværk er, at de automatisk og samtidigt kan  

 være tilgængelige i alle medlemsstaterne og derfor er  

 særligt kendetegnet ved deres grænseoverskridende karakter.
Det skal være muligt at udbyde  

 informationssamfundstjenester, uden at medlemsstaternes lovgivning forhindrer  

 etablering og den frie udveksling af tjenesteydelser.
For at sikre den frie  

 bevægelighed i det indre marked har det været nødvendigt  

 at fjerne visse retlige hindringer for disse ydelser gennem koordinering af  

 medlemsstaternes lovgivning og at fastsætte visse minimumskrav for  

 informationssamfundstjenester på fællesskabsplan.
Lovforslaget blev fremsat i Folketinget den 24. oktober  

 2001 (L 53), men bortfaldt ved udskrivning af folketingsvalg den 31. oktober  

 2001. På baggrund af bl.a. bemærkninger, der blev fremsat af  

 Kommissionen den 25. oktober 2001, er der foretaget visse sproglige  

 justeringer af lovforslaget.
I forhold til det tidligere fremsatte L 53  

 foretages følgende ændringer:
præcisering af undtagelsen om konkurrencebegrænsende  

 aftaler m.v. til lovforslagets anvendelsesområde i § 1, stk. 2, nr.  

 3, præcisering af lovbemærkningerne i afsnit C.3.2. om  

 afsenderlandsprincippets rækkevidde i forhold til dansk international  

 privat- og procesret, præcisering af § 2, nr. 8, hvorefter fremgår, at krav til  

 informationssamfundstjenester også er omfattet af det koordinerede  

 område, ændring af undtagelsesbestemmelsen i § 13, stk. 2,  

 således at det tydeligt fremgår, at det alene er bestemmelserne i  

 § 10, § 11, stk. 1, og § 12, der kan fraviges ved aftale mellem parter, der  

 ikke er forbrugere, præcisering af §§ 14-16, således at det fremgår, at  

 en formidler ud over indholdet af informationen tillige er ansvarsfri for  

 selve transmissionen, ændring af bestemmelsen om ikrafttræden i § 18.
A.
Direktivet om elektronisk handel 1. Formål og anvendelsesområde E-handelsdirektivet er vedtaget med hjemmel i  

 Amsterdamtraktatens artikel 42, stk. 2, artikel 45 og artikel 95, hvorefter  

 beslutning træffes af Rådet med kvalificeret flertal efter  

 fælles beslutningstagen med Europa-Parlamentet (artikel 251).  

 Medlemsstaterne er forpligtet til at have gennemført direktivet i  

 national ret senest den 16. januar 2002.
E-handelsdirektivet er et horisontalt direktiv, som  

 supplerer den gældende generelle og sektorspecifikke EU-regulering, der  

 gælder for informationssamfundstjenester.
Direktivet indeholder  

 således ikke en selvstændig regulering af  

 informationssamfundstjenester, men fastsætter visse minimumskrav til  

 disse tjenester samt fastlægger de nødvendige  

 grænsedragninger i forbindelse med tjenester, der udbydes online.  

 Direktivet regulerer således informationssamfundstjenester i relation  

 til tjenesteydernes etablering, kommerciel kommunikation, elektroniske  

 kontrakter, formidleransvar, adfærdskodekser, udenretslig  

 bilæggelse af tvister, klageadgang og myndighedssamarbejde.
Direktivets formål er at fjerne en række  

 retlige hindringer som følge af forskelle i nationale lovgivninger og  

 usikkerhed om, hvilke nationale regler der finder anvendelse på  

 informationssamfundstjenester.
Direktivet fjerner disse hindringer ved at  

 indføre et afsenderlandsprincip, der giver leverandører  

 mulighed for at tilbyde tjenester overalt i den Europæiske Union  

 på basis af retssystemet i etableringslandet.
Direktivet  

 indfører dog ikke ny international privatret og berører ikke  

 domstolenes kompetence.
Direktivets bestemmelser gælder både for  

 erhvervsdrivende og forbrugere.
En række af direktivets bestemmelser  

 kan dog fraviges ved aftale mellem erhvervsdrivende, ligesom en række  

 forhold og aktiviteter er holdt uden for direktivets anvendelsesområde.  

 Direktivet indeholder derudover en række definitioner for at  

 præcisere anvendelsesområdet.
 I overensstemmelse med traktaten overlades det til  

 medlemsstaterne at bestemme form og midler til gennemførelse af  

 e-handelsdirektivet, for så vidt disse ikke er fastlagt i  

 direktivet.
2. Det indre marked Som en central bestemmelse indfører direktivet i  

 artikel 3 et afsenderlandsprincip, der bygger dels på et princip om  

 hjemlandskontrol, dels på et princip om gensidig anerkendelse.
 Hjemlandskontrol indebærer, at det som udgangspunkt  

 er myndighederne i det land, hvor tjenesteyderen er etableret, der skal  

 overvåge, at tjenesteyderen overholder etableringslandets lovgivning,  

 uanset om informationssamfundstjenesten er rettet helt eller delvist mod en  

 anden medlemsstat inden for den Europæiske Union.
 Princippet om gensidig anerkendelse indebærer, at en  

 medlemsstat som udgangspunkt ikke efter medlemsstatens eget retssystem kan  

 begrænse adgangen for informationssamfundstjenester, der leveres af en  

 tjenesteyder, som er etableret i en anden medlemsstat.
Afsenderlandsprincippet gælder kun inden for det  

 såkaldte »koordinerede område«, jf. herom i afsnit C.2.8.  

 Direktivet indeholder endvidere visse generelle undtagelser til  

 afsenderlandsprincippet.
Det drejer sig bl.a. om forbrugerkontrakter,  

 ophavsrettigheder og beslægtede rettigheder.
Derudover har  

 myndighederne i en medlemsstat i særlige tilfælde konkret  

 mulighed for at gribe ind over for en informationssamfundstjeneste, der  

 leveres af en tjenesteyder, som er etableret i en anden medlemsstat.
 Afsenderlandsprincippet er nærmere omtalt i afsnit  

 C.3.
3. Krav vedrørende etablering og oplysning Direktivet kræver, at medlemsstaterne ikke må  

 stille særlige krav om forudgående godkendelsesordninger eller  

 lignende til tjenesteydere, som ønsker at påbegynde en aktivitet  

 som leverandør af informationssamfundstjenester.
Direktivet stiller endvidere en række minimumskrav  

 til tjenesteydernes oplysningspligt som f.eks. navn, adresse,  

 registreringsnummer m.v. til identifikation af tjenesteyderen.
Gives der  

 prisoplysninger, stilles der tillige minimumskrav til disse.
4. Kommerciel kommunikation Direktivet sikrer gennemsigtigheden for reklamer m.v. ved  

 at indføre et krav om, at kommerciel kommunikation skal kunne  

 identificeres som sådant, og at det også skal fremgå  

 på vis vegne kommunikationen afsendes.
Betingelserne for salgsfremmende  

 foranstaltninger som rabatter, tilgift, konkurrencer m.v. skal, når  

 foranstaltningerne er tilladt i den medlemsstat, hvor tjenesteyderen er  

 etableret, være let tilgængelige, klare og utvetydige.
 Derudover skal det i de medlemsstater, som tillader  

 uopfordret kommerciel kommunikation via elektronisk post, sikres, at den  

 elektroniske post fremtræder som kommerciel, når den modtages, og  

 at tjenesteyderne respekterer og regelmæssigt konsulterer opt  

 out-registre, hvor fysiske personer, der ikke ønsker at modtage  

 sådan kommerciel kommunikation, kan lade sig registrere.
 Medlemsstaterne skal endvidere sikre, at det er tilladt  

 medlemmer af et lovreguleret erhverv under overholdelse af bl.a. fagetiske  

 regler at anvende kommerciel kommunikation, der helt eller delvist  

 udgør en informationssamfundstjeneste.
5. Kontrakter, der indgås elektronisk Direktivet kræver, at medlemsstaternes lovgivning  

 ikke hindrer elektronisk kontraktindgåelse.
Visse bestemte kategorier  

 af kontrakter kan dog undtages.
Dette skal dog meddeles Kommissionen, ligesom  

 der hvert femte år skal aflægges rapport til Kommissionen om  

 begrundelsen for undtagelsen af kontrakter, der kræver medvirken af  

 offentlig myndighed.
Direktivet pålægger som minimum tjenesteyderne  

 en pligt til at oplyse om visse tekniske forhold i forbindelse med  

 kontraktindgåelse og en række andre faktuelle oplysninger af  

 betydning for tjenestemodtageren samt en pligt til at stille visse tekniske  

 midler til rådighed for modtageren.
Tjenesteyderen skal give modtageren  

 mulighed for at oplagre og gengive kontraktbetingelser m.v., ligesom denne  

 uden unødig forsinkelse skal bekræfte modtagelsen af en ordre  

 elektronisk.
Ordre og bekræftelse anses for modtaget, når  

 adressaterne har adgang til dem.
Visse af de nævnte pligter  

 gælder dog ikke for kontrakter, der udelukkende indgås via  

 elektronisk post, lignende individuel kommunikation, eller hvis andet er  

 aftalt mellem parter, der ikke er forbrugere.
6. Formidleransvar for tjenesteydere Efter direktivets artikel 12-14 skal en formidler af  

 informationssamfundstjenester under visse nærmere betingelser  

 være fri for ansvar for den information, formidleren lagrer eller  

 overfører for sine kunder.
 I de situationer, der er omfattet af artikel 12-14, vil  

 formidleren som udgangspunkt også være ansvarsfri efter  

 gældende dansk ret, jf. nedenfor i afsnit C.12.
7. Iværksættelse Medlemsstaterne og Kommissionen skal ifølge  

 direktivet opfordre erhvervs- og forbrugerorganisationer til at udarbejde  

 adfærdskodekser med henblik på gennemførelse af  

 direktivet, ligesom medlemsstaterne skal sikre, at deres lovgivning ikke er  

 til hinder for udenretslig bilæggelse af privatretlige tvister,  

 herunder elektroniske ordninger.
 Medlemsstaterne skal derudover sikre, at deres nationale  

 lovgivning giver mulighed for hurtig vedtagelse af forholdsregler til at  

 bringe en påstået ulovlig onlineaktivitet til ophør i  

 forbindelse med anlæggelse af et søgsmål.
Medlemsstaterne er efter direktivet forpligtet til at  

 drage omsorg for, at tjenesteyderne giver dem de nødvendige  

 informationer, ligesom de i relation til informationsudveksling er forpligtet  

 til hurtigst muligt at yde bistand og give oplysninger til Kommissionen eller  

 en anden medlemsstat.
Endvidere er medlemsstaterne forpligtet til at udpege  

 et administrativt kontaktpunkt som led i samarbejdet mellem medlemsstaterne  

 og give meddelelse herom til Kommissionen og de andre medlemsstater.  

 Herudover skal medlemsstaterne udpege et eller flere organer af  

 rådgivende karakter, hvor tjenesteydere og -modtagere kan få  

 oplysninger om deres rettigheder og pligter i kontraktforhold,  

 klagevejledning m.v.
 Medlemsstaterne fastsætter ifølge direktivet  

 de nødvendige sanktioner for overtrædelse af bestemmelser, som  

 gennemfører direktivet.
8. Revisionsklausul Direktivet indeholder en revisionsklausul.
Kommissionen  

 skal inden den 17. juli 2003 og derefter hvert andet år forelægge  

 Europa-Parlamentet, Rådet og det Økonomiske og Sociale Udvalg en  

 rapport om anvendelsen af direktivet med eventuelle forslag til dets  

 tilpasning i lyset af udviklingen navnlig med henblik på  

 kriminalitetsforebyggelse, beskyttelse af mindreårige,  

 forbrugerbeskyttelse og det indre markeds korrekte funktion.
 Rapporten skal navnlig analysere behovet for forslag  

 vedrørende det erstatningsansvar, der påhviler tjenesteudbydere  

 af hyperlinks og søgemaskiner, procedure for fjernelse af ulovligt  

 indhold og pålæggelse af ansvar efter nedtagelse af indhold.  

 Endvidere skal rapporten analysere behovet for yderligere betingelser for  

 ansvarsfritagelse og muligheden for at anvende det indre markeds principper  

 på uopfordret kommerciel kommunikation via elektronisk post.
B.
Direktivets gennemførelse i dansk ret E-handelsdirektivet berører en lang række  

 forskellige områder, hvor der allerede findes regulering, og som  

 henhører under flere forskellige myndigheders kompetenceområde.  

 Således gælder der regler om f.eks. etablering,  

 markedsføring, rådgivning, aftaleindgåelse, ansvar og  

 offentlig kontrol.
En gennemførelse af direktivet ved ændring i  

 den bestående lovgivning vil derfor være uhensigtsmæssig og  

 meget omstændelig.
Det foreslås derfor, at e-handelsdirektivet som  

 anbefalet i de øvrige nordiske lande gennemføres ved en  

 selvstændig lov.
For at sikre en så korrekt implementering som  

 muligt er lovforslagets bestemmelser udformet således, at de  

 lægges tæt op ad direktivteksten.
I forbindelse med forhandlingen af direktivet var det den  

 danske holdning, at der ikke var hjemmel til at vedtage bestemmelser med  

 strafferetligt indhold inden for rammerne af Unionstraktatens 1.  

 søjle.
Bestemmelser med strafferetligt indhold hører hjemme i  

 det mellemstatslige samarbejde i 3. søjle.
Fra dansk side blev der  

 derfor lagt afgørende vægt på, at der blev fundet en  

 løsning på dette hjemmelsmæssige spørgsmål -  

 en løsning der ikke brød med den klare opgavefordeling mellem  

 det kommunautære samarbejde i 1. søjle og det mellemstatslige  

 samarbejde i søjle 3. Løsningen blev, at repræsentanterne  

 for medlemsstaternes regeringer - på mellemstatsligt grundlag - afgav  

 en erklæring til Rådets mødeprotokol i forbindelse med  

 direktivets vedtagelse.
Erklæringen går ud på, at  

 medlemsstaterne vil gennemføre de nødvendige ændringer af  

 den nationale straffelovgivning.
En lignende fremgangsmåde blev anvendt  

 i forbindelse med vedtagelsen af det såkaldte hvidvaskningsdirektiv i  

 1991.
C.
Lovforslagets indhold 1. Lovforslagets anvendelsesområde E-handelsdirektivet regulerer bl.a. tjenesteydernes  

 etablering og levering af informationssamfundstjenester i det indre marked.  

 Norge, Island og Liechtenstein er i kraft af EØS-aftalen forpligtet  

 til også at gennemføre direktivet.
 Uden for direktivets område falder  

 informationssamfundstjenester, hvor tjenesteyderen er etableret i et land  

 uden for EU og EØS-landene, og informationssamfundstjenester, der  

 alene er rettet til lande, som ikke er medlemmer af EU eller  

 EØS-aftalen, men hvor tjenesteyderen er etableret i EU- eller  

 EØS-området.
 Endvidere er undtaget en række områder og  

 aktiviteter fra direktivet, jf. punkt C.1.1.
Lovforslagets anvendelsesområde er udformet i  

 nøje overensstemmelse med direktivet.
Forslaget finder anvendelse  

 på informationssamfundstjenester og på påbegyndelsen og  

 udøvelsen af aktiviteter, der vedrører sådanne tjenester,  

 når tjenesteyderen er etableret i Danmark.
En tjenesteyder, der er  

 etableret i Danmark, men som alene leverer informationssamfundstjenesten til  

 et land udenfor EU- og EØS-området er ikke omfattet af  

 lovforslaget, jf. i øvrigt bemærkningernes punkt C.3.
 Herudover giver lovforslaget i overensstemmelse med  

 direktivet mulighed for i særlige tilfælde at gribe ind over for  

 en tjenesteyder, der er etableret i en anden medlemsstat.
Helt centralt for lovforslagets anvendelsesområde er  

 afgrænsningen af begrebet informationssamfundstjenester.  

 Informationssamfundstjenester er i overensstemmelse med direktivet defineret  

 som enhver tjeneste, der har et kommercielt sigte, og som leveres online (ad  

 elektronisk vej over en vis distance) på individuel anmodning fra en  

 tjenestemodtager.
Om den nærmere afgrænsning af begrebet  

 informationssamfundstjeneste henvises til afsnit C.2.
 Uden for lovforslagets anvendelsesområde falder  

 således alle elektroniske tjenester, der ikke lever op til nævnte  

 definition, f.eks. fordi den enten ikke kan karakteriseres som kommerciel,  

 online eller som leveret på individuel anmodning.
Offlinetjenester er derfor ikke omfattet af lovforslaget.  

 Når en tjenesteydelse tilbydes online, men varen leveres offline, er  

 det kun online-delen, der omfattes af lovforslaget.
Offlinetjenester   f.eks.  

 en levering af en fysisk vare i forbindelse med en onlinebestilling - er  

 derimod undergivet den øvrige gældende lovgivning som f.eks.  

 købeloven, aftaleloven og markedsføringsloven.
1.1. Områder og aktiviteter undtaget fra  

 anvendelsesområdet E-handelsdirektivet opregner i artikel 1, stk. 5, en  

 række forhold, der ikke er omfattet af direktivets  

 anvendelsesområde.
Det drejer sig om beskatningsområdet,  

 spørgsmål, der vedrører beskyttelse af fysiske personer i  

 forbindelse med behandling og udveksling af personoplysninger samt  

 beskyttelse af privatlivets fred inden for telesektoren, samt  

 konkurrencelovens regler om virksomheders m.v. konkurrencebegrænsende  

 aftaler, vedtagelser og samordnet praksis, misbrug af dominerende stilling og  

 om fusionskontrol.
Endvidere er en række aktiviteter undtaget.
Det  

 drejer sig om notarvirksomhed eller lignende virksomhed, i det omfang den er  

 direkte og specifikt forbundet med udøvelse af offentlig myndighed,  

 repræsentation af en klient i retten, spil som indebærer, at der  

 gøres en indsats med penge i hasardspil, herunder lotteri og  

 væddemål.
Lovforslaget har medtaget de nævnte undtagelser og  

 har lagt sig tæt op af direktivets ordlyd.
Der henvises endvidere til  

 bemærkningerne til § 1, stk. 2.
2. Definitioner Direktivets artikel 2 indeholder en række  

 definitioner.
Det drejer sig om, hvad der i direktivet forstås ved  

 informationssamfundstjenester, tjenesteyder, etableret tjenesteyder,  

 tjenestemodtager, forbruger, kommerciel kommunikation, lovregulerede erhverv  

 samt det koordinerede område.
For at lette forståelsen af loven  

 og sikre en korrekt gennemførelse af direktivet, er det fundet  

 hensigtsmæssigt i lovforslagets § 2 at medtage direktivets definitioner  

 med visse mindre justeringer.
Der er endvidere medtaget en definition  

 på kommunikationsnet.
2.1. Informationssamfundstjenester Informationssamfundstjenester defineres i lovforslaget som  

 enhver tjeneste, der har et kommercielt sigte, og som leveres online (ad  

 elektronisk vej over en vis distance) på individuel anmodning fra en  

 tjenestemodtager.
Den i lovforslaget anførte definition af en  

 informationssamfundstjeneste svarer indholdsmæssigt til definitionen i  

 direktiv 98/34/EF om informationsprocedure med hensyn til tekniske standarder  

 og forskrifter samt forskrifter for informationssamfundets tjenester, som  

 ændret ved direktiv 98/48/EF om retlig beskyttelse af adgangsstyrede og  

 adgangsstyrende tjenester og det tilhørende bilag V.
Bilag V, der er  

 en vejledende liste, opregner en række tilfælde, som ikke er  

 omfattet af definitionen.
Definitionen på informationssamfundstjenester i  

 direktiv 98/48/EF er gennemført i lov nr. 418 af 31. maj 2000 om  

 konkurrence- og forbrugerforhold på telemarkedet.
Lovens definition har  

 i forhold til den foreslåede definition i dette lovforslag en anden  

 ordlyd.
Ud over den sproglige ændring er der ikke tilsigtet nogen  

 indholdsmæssig ændring i lovforslagets definition.
Nedenfor  

 gennemgås de enkelte elementer i den foreslåede definition.
Enhver tjeneste, der har et kommercielt sigte skal  

 forstås i overensstemmelse med EU-Traktatens artikel 50, hvor der  

 anvendes begrebet »normalt leveres mod betaling«.
EF-domstolen har fortolket  

 dette begreb ganske bredt, således at det omfatter alle aktiviteter,  

 der er af økonomisk art, eller som er udført for betaling.  

 Begrebet refererer ikke til aktuelle måder at betale for en given  

 tjeneste på, og EF-domstolen har præciseret, at definitionen af  

 en tjeneste ikke forudsætter betaling fra en modtager.
Tjenesten skal  

 blot have et kommercielt sigte.
En tjenesteydelse kan således godt  

 anses for at have et kommercielt sigte, selv om tjenesteyderens virksomhed  

 almindeligvis ikke vil blive betegnet som kommerciel.
Tjenester, der har et kommercielt sigte, er f.eks.  

 internetadgangstjenester, elektronisk post, WAP- og SMS-tjenester samt  

 søgemaskiner, herunder dem som er stillet gratis til rådighed.  

 Ligeledes er reklamering og salg, som finder sted online, også omfattet  

 - også selv om den kommercielle kommunikation alene udgør en del  

 af informationssamfundstjenesten.
Generelle oplysninger om en virksomhed,  

 hvor oplysningerne findes online, vil tillige været omfattet,  

 også selv om der ikke er tale om egentlig reklamering eller salg.  

 Tjenester, som derimod ikke er omfattet af bestemmelsen, er f.eks. private  

 personers hjemmesider, hvor der er adgang til personlige fotografier,  

 information m.v.
Der er endvidere tale om tjenester, der skal stilles til  

 rådighed online.
I dette er indeholdt, at tjenesteyderen og  

 tjenestemodtageren ikke fysisk er til stede samtidig på det samme sted,  

 og at tjenesten leveres over en vis distance.
Parterne må eksempelvis  

 ikke være til stede i samme lokale.
Tjenesten skal endvidere være  

 leveret og modtaget ved hjælp af telekommunikationsnetværk  

 såsom tråd, radio, optiske midler og andre elektromagnetiske  

 midler samt elektronisk databehandlingsudstyr (herunder digital komprimering)  

 og dataoplagringsudstyr.
Der vil f.eks. være tale om internettjenester  

 i både åbne og lukkede datanet og WAP-tjenester, men  

 ifølge bilag V ikke taletelefoni-, telefax- og telextjenester, og  

 tjenester, der videreformidles via telefon-, telefax- og telex.
De tjenester, som anses for at være stillet til  

 rådighed online via en internetside, kan f.eks. være reservation  

 og køb af rejsebilletter, tjenester, der f.eks. stiller medicinsk  

 information eller råd til rådighed, videospil og tjenester, der  

 f.eks. indbefatter downloading af software.
Ifølge bilag V er derimod  

 tjenester, der f.eks. stilles til rådighed i et rejsebureau i en kundes  

 fysiske tilstedeværelse, lægelig undersøgelse i en  

 læges praksis, hvor der bruges elektronisk udstyr, videospil, der er  

 tilgængelige for offentligheden i et forlystelsescenter, og salg af  

 CD-rom eller software på diskette, ikke omfattet.
Ofte vil en tjenesteydelse omfatte både en  

 online-del og en fysisk del.
Det er alene online-delen, der er omfattet af  

 lovforslaget   f.eks. bestilling foretaget via en internetside   hvorimod  

 selve udleveringen af den fysiske vare i form af penge, billetter,  

 forbrugsgoder og lignende ikke vil været omfattet.
Derudover dækker definitionen tjenester, der er  

 stillet til rådighed som en reaktion på en individuel  

 anmodning fra en tjenestemodtager.
Den individuelle anmodning er udtryk  

 for tjenestemodtagerens ønske om at modtage eller have adgang til en  

 tjeneste.
Der er således tale om en individuel anmodning, når  

 f.eks. tjenestemodtageren går ind på en internetside, klikker  

 på et ikon eller henter en elektronisk besked fra sin elektroniske  

 postkasse.
Det interaktive element skiller således  

 informationssamfundstjenester fra andre tjenester som TV- og  

 radioudsendelser, der udsendes med henblik på at kunne modtages  

 samtidigt af et ubegrænset antal modtagere uanset en begæring fra  

 en individuel modtager.
TV-udsendelser er i stedet omfattet af  

 Europa-Parlamentets og Rådets Direktiv 97/36/EF om ændring af  

 Rådets direktiv 89/552/EØF om samordning af visse love og  

 administrative bestemmelser i medlemsstaterne vedrørende  

 udøvelse af tv-spredningsvirksomhed.
Tjenester, der kan betragtes som værende foretaget  

 »på individuel anmodning«, er f.eks. video eller musik på  

 anfordring, hjemmesider, der indeholder information om tv-kanaler og de  

 programmer, som de sender, og kommerciel kommunikation, der er  

 tilgængelig via elektronisk post.
For så vidt angår  

 digitalt tv, hvor det i forbindelse med en tv-udsendelse bliver muligt via en  

 set-top boks at bestille en vare eller tjenesteydelse via internettet, vil  

 denne bestilling være at anse som foretaget på individuel  

 anmodning og dermed omfattet af lovforslaget.
 Tjenester, der ikke er omfattet, er ifølge bilag V  

 f.eks. tekst-tv, radio- og TV-udsendelser, der er udsendt via kabel eller via  

 satellit, og som for TV-udsendelsers vedkommende er omfattet af  

 TV-direktivet.
2.2. Tjenesteyder En tjenesteyder defineres i direktivet som enhver fysisk  

 eller juridisk person, som leverer en informationssamfundstjeneste.
Definitionen omfatter således alle fysiske og  

 juridiske personer, som leverer tjenester, der er nødvendige for, at  

 en modtager kan få adgang til f.eks. internettet og kan søge  

 efter og give oplysninger på åbne netværk.
Begrebet  

 omfatter endvidere fysiske og juridiske personer, der stiller tjenesteydelser  

 og produkter til rådighed både gratis eller mod betaling på  

 f.eks. internettet.
Der vil f.eks. være tale om  

 internetleverandører, netværksoperatører, serverejere og  

 erhvervsdrivende, der udbyder tjenesteydelser online, ligesom myndigheder  

 eller uddannelsessteder, som tilbyder informationssamfundstjenester på  

 kommerciel basis vil være omfattet.
 Da der er tale om et centralt begreb, er direktivets  

 definition medtaget i lovforslagets § 2.
2.3. Etableret tjenesteyder En etableret tjenesteyder er i direktivets definition en  

 tjenesteyder, der udøver erhvervsmæssig virksomhed ved  

 hjælp af en fast indretning i et ikke nærmere angivet tidsrum.
Definitionen skal forstås i overensstemmelse med  

 EU-traktatens regler om retten til fri etablering samt EF-domstolens praksis  

 herom.
Det følger bl.a. heraf, at etablering i Traktatens forstand  

 traditionelt skal forstås ved, at der i landet skabes en stabil og  

 permanent indretning, der for den pågældende udgør »det  

 erhvervsmæssige midtpunkt«.
Dette kan bl.a. ske ved oprettelse af en ny  

 virksomhed, ved overtagelse af en bestående virksomhed eller ved  

 flytning af en bestående virksomhed.
Traktatens etableringsregler  

 omfatter imidlertid også den såkaldte sekundære etablering,  

 der vedrører oprettelse af datterselskaber, filialer og agenturer.
Her  

 skabes der også en permanent virksomhed i etableringslandet, men den  

 udgør ikke det pågældende erhvervsmæssige  

 midtpunkt.
Etableringsretten forudsætter derfor en fysisk og  

 vedvarende tilstedeværelse på etableringsstatens område af  

 en sådan art, at den omhandlede økonomiske virksomhed faktisk og  

 reelt kan udøves.
Kravet vil også være opfyldt, når  

 en virksomhed er oprettet for en bestemt periode.
For tjenesteydere, der leverer tjenester via f.eks. en  

 internetside, afhænger etableringsstedet derfor ifølge  

 direktivet ikke af, hvor den benyttede teknologi   som f.eks. en server  

 befinder sig, eller hvor internetsiden er tilgængelig, men af, hvor  

 tjenesteyderen udøver sin erhvervsmæssige virksomhed.
At der  

 findes og anvendes teknologi til levering af informationssamfundstjenester  

 medfører derfor ikke i sig selv, at tjenesteyderen er etableret.
Har en tjenesteyder flere etableringssteder, anses  

 tjenesteyderen ifølge direktivet for at være etableret i det  

 land, hvorfra den pågældende tjeneste leveres.
I de  

 tilfælde, hvor dette ikke kan afgøres, skal der lægges  

 vægt på, hvor centret for tjenesteyderens aktiviteter for den  

 pågældende tjeneste befinder sig og i sidste ende, hvor  

 tjenesteyderens forretningsmæssige hjemsted er.
 Som eksempel på en tjenesteyder, der må  

 antages at være omfattet af lovforslaget i henhold til direktivets  

 definition, kan nævnes et selskab, der er stiftet og registreret som et  

 dansk selskab i overensstemmelse med selskabslovgivningen, og som har sit  

 forretningsmæssige hjemsted i Danmark.
 Da spørgsmålet om etablering er af betydning  

 for hvilket lands retssystem, tjenesteyderne er omfattet af, er der medtaget  

 en definition på etableret tjenesteyder i lovforslagets § 2.
2.4. Tjenestemodtager Direktivet definerer en tjenestemodtager som enhver fysisk  

 eller juridisk person, der anvender en informationssamfundstjeneste, uanset  

 om det er til erhvervsmæssig eller anden brug.
Definitionen omfatter alle former for benyttelse af  

 informationssamfundstjenester.
Det vil sige både personer, der giver  

 oplysninger på åbne netværk som internettet, og personer,  

 der søger oplysninger på internettet af private eller  

 erhvervsmæssige årsager.
 Da der er tale om et centralt begreb, er direktivets  

 definition medtaget i lovforlagets § 2.
2.5. Lovregulerede erhverv Direktivet henviser i definitionen af lovregulerede  

 erhverv til ethvert erhverv, som omhandlet i artikel 1, litra d, i  

 Rådets direktiv 89/48/EØF om indførelse af en generel  

 ordning for gensidig anerkendelse af eksamensbeviser for  

 erhvervskompetencegivende videregående uddannelser af mindst tre  

 års varighed, eller i artikel 1, litra f, i Rådets direktiv  

 92/51/EØF om anden generelle ordning for anerkendelse af  

 erhvervsuddannelser til supplering af direktiv 89/48/EØF.  

 Henvisningerne relaterer sig til lovreguleret erhvervsmæssig  

 virksomhed, hvorved forstås erhvervsmæssig virksomhed, som i  

 henhold til lov eller administrative bestemmelser kræver en  

 autorisation, registrering eller lignende.
Direktiv 89/48/EØF er gennemført i  

 bekendtgørelse nr. 292 af 8. maj 1991 om adgang til udøvelse af  

 visse erhverv i Danmark for statsborgere i de europæiske  

 fællesskaber med erhvervskompetencegivende videregående  

 uddannelse af mindst 3 års varighed.
Direktiv 92/51/EØF er  

 gennemført i bekendtgørelse nr. 52 af 19. januar 1995 om  

 gensidig anerkendelse af erhvervsuddannelser.
Begge bekendtgørelser er  

 udstedt i medfør af lov nr. 291 af 8. maj 1991 om adgang til  

 udøvelse af visse erhverv i Danmark for statsborgere i de  

 europæiske fællesskaber og de nordiske lande.
De to generelle EF-direktiver finder kun anvendelse  

 på erhverv, der ikke er særligt reguleret af sektordirektiver.  

 Der findes 7 sektordirektiver om henholdsvis sygeplejersker, tandlæger,  

 dyrlæger, jordemødre, arkitekter, farmaceuter og læger.  

 Det generelle system bygger i modsætning til sektordirektiverne ikke  

 på en automatisk anerkendelse af medlemsstaternes eksamensbeviser  

 baseret på en harmonisering af uddannelserne.
De generelle direktiver  

 samordner ikke medlemsstaternes uddannelser, og de fratager ikke  

 medlemsstaterne retten til at fastsætte deres egne krav til  

 uddannelserne.
De erhverv, der er omfattet af sektordirektiverne, er  

 også omfattet af e-handelsdirektivet.
Henvisningen til de to generelle  

 direktiver i definitionen skal derfor ikke fortolkes som om, at disse erhverv  

 ikke er omfattet.
Eftersom lovforslaget alene regulerer  

 informationssamfundstjenester, vil afsenderlandsprincippet få betydning  

 for de tjenester, der kan leveres online.
Som eksempel kan nævnes  

 rådgivningsvirksomhed.
Såfremt en del af ydelsen ikke kan leveres  

 online, for eksempel udlevering af receptpligtig medicin, gælder  

 lovforslaget ikke for denne del af ydelsen.
 Da der ifølge direktivet gælder særlige  

 oplysningskrav til lovregulerede erhverv, er direktivets definition medtaget  

 i lovforslagets § 2.
2.6. Forbruger Begrebet forbruger er i direktivet defineret som en fysisk  

 person, der ikke handler som led i sin handelsmæssige eller  

 erhvervsmæssige virksomhed.
 For at sikre en korrekt implementering, er det fundet mest  

 hensigtsmæssigt at medtage direktivets definition uændret i  

 lovforslagets § 2.
2.7. Kommerciel kommunikation I direktivets definition af kommerciel kommunikation  

 henvises der til alle former for kommunikation, der er bestemt til direkte  

 eller indirekte at fremme afsætningen af varer eller tjenesteydelser  

 eller til etablering af et image for en virksomhed, en organisation eller en  

 person, der udøver handels-, industri- eller  

 håndværksvirksomhed eller et lovreguleret erhverv.
 Eksempler på kommerciel kommunikation er f.eks.  

 reklame for produkter og tjenesteydelser, herunder bannerreklamer, samt den  

 indirekte reklame som f.eks. salgsfremmende foranstaltninger i form af  

 tilgift, rabatter, spil, konkurrencer, sponsorering m.v. kan være  

 udtryk for.
Information, som muliggør direkte adgang til en  

 virksomheds, organisations eller persons aktiviteter, herunder  

 domænenavn eller en e-postadresse er ifølge direktivet ikke i  

 sig selv kommerciel kommunikation.
Tilsvarende gælder ifølge  

 direktivet kommunikation omhandlende en virksomheds, organisations eller  

 persons varer, tjenesteydelser eller image, når kommunikationen  

 foretages og udarbejdes uafhængigt af denne.
Det har været overvejet at anvende udtrykket  

 markedsføring i stedet for kommerciel kommunikation.
I  

 markedsføringslovens forstand dækker begrebet  

 markedsføring bredere end begrebet kommerciel kommunikation, idet  

 begrebet markedsføring i modsætning til kommerciel kommunikation  

 f.eks. også omfatter inkassovirksomhed og de oplysningspligter, som  

 artikel 5 i direktivet fastsætter, til identifikation af  

 tjenesteyderen.
 Det foreslås derfor at anvende direktivets  

 terminologi i lovforslagets § 2 for at sikre en korrekt  

 gennemførelse.
2.8. Koordineret område Det koordinerede område er nærmere defineret i  

 direktivets art. 2, litra h, 1. led, som de krav, der i medlemsstaternes  

 retssystemer er fastsat for leverandører af  

 informationssamfundstjenester eller for informationssamfundstjenester, uanset  

 om kravene er generelle eller specifikt fastsat for disse tjenester.
Det  

 koordinerede område vedrører krav, som tjenesteyderen skal  

 opfylde, når den pågældende påbegynder og  

 udøver aktivitet som leverandør af  

 informationssamfundstjenester.
Som eksempler på krav, som tjenesteyderen skal  

 opfylde, når aktiviteten påbegyndes, nævner direktivet krav  

 til kvalifikationer, tilladelse og underretningsordninger.
Som eksempler  

 på krav til tjenesteyderens udøvelse af aktiviteten er  

 nævnt krav til tjenesteyderens adfærd, krav til kvaliteten eller  

 indholdet af tjenesten, herunder krav, som gælder i forbindelse med  

 reklamer og kontrakter, eller krav vedrørende tjenesteyderens  

 ansvar.
 Det fremgår af betragtning 21 i direktivets  

 præambel, at det koordinerede område omfatter krav til  

 onlineaktiviteter som f.eks. onlineinformation, onlinereklame, onlineshopping  

 og onlineindgåelse af kontrakter.
 Det koordinerede område omfatter ikke krav  

 som f.eks. krav til varer som sådan, krav til levering af varer eller  

 krav til tjenester, der ikke ydes elektronisk, jf. art. 2, litra h, 2. led.  

 Dette er uddybet i betragtning 21 i præamblen, hvorefter det  

 koordinerede område ikke vedrører medlemsstaternes lovbestemte  

 krav til varer som f.eks. sikkerhedskrav, mærkningskrav eller  

 produktansvar eller medlemsstaternes krav til levering eller transport af  

 varer, herunder distribution af lægemidler.
Det er regeringens opfattelse, at definitionen af det  

 koordinerede område efter ordlyden og sammenhængen med  

 direktivets principper om hjemlandskontrol og gensidig anerkendelse  

 (afsenderlandsprincippet) og artikel 1, stk. 4, i direktivet, jf. herom i  

 afsnit C.3.2., må forstås således, at området er  

 begrænset til krav, som medlemsstaternes myndigheder ifølge de  

 nationale retssystemer kan stille til tjenesteyderen, og som kan  

 håndhæves af medlemsstaternes forvaltningsmyndigheder, f.eks. ved  

 kontrol, forbud, påbud eller strafferetlig forfølgning.
Regler  

 eller principper, der regulerer privatretlige, herunder kontraktretlige  

 forhold, er således ikke omfattet af det koordinerede område.
 Lovforslagets § 2, nr. 8, hvor det koordinerede  

 område defineres, er udformet i overensstemmelse med den nævnte  

 retsopfattelse.
2.9. Kommunikationsnet Et kommunikationsnet defineres i lovforslagets § 2, nr. 9,  

 som et system, der benyttes til transmission af information mellem  

 tilsluttede terminaler.
Et kommunikationsnet omfatter enhver form for  

 trådløs eller kabelbaseret infrastruktur, der anvendes til  

 elektronisk transport af information.
Alle typer af net er uanset deres  

 geografiske udstrækning og brugerkreds som udgangspunkt omfattet af  

 definitionen.
3. Afsenderlandsprincippet 3.1. Indledning Direktivet indfører et såkaldt  

 afsenderlandsprincip, der består dels af et princip om  

 hjemlandskontrol, jf. direktivets artikel 3, stk. 1, dels af et princip om  

 gensidig anerkendelse mellem medlemsstaterne, jf. artikel 3, stk. 2.
 Efter artikel 3, stk. 1, skal medlemsstaterne påse,  

 at informationssamfundstjenester, der leveres af tjenesteydere etableret i  

 medlemsstaten, er i overensstemmelse med de nationale bestemmelser, der  

 finder anvendelse i denne medlemsstat inden for det koordinerede  

 område, jf. herom ovenfor i afsnit C.2.8.
 Efter artikel 3, stk. 2, må medlemsstaterne ikke med  

 henvisning til forhold, der hører under det koordinerede område,  

 begrænse adgangen til at levere informationssamfundstjenester fra en  

 anden medlemsstat.
Afsenderlandsprincippet indebærer således, at  

 informationssamfundstjenester, der leveres af tjenesteydere etableret i  

 Danmark, skal overholde de regler, der gælder i Danmark inden for det  

 koordinerede område, selv om tjenesten er rettet mod andre  

 medlemsstater.
Danske myndigheder skal påse overholdelsen heraf, og de  

 øvrige medlemsstater skal anerkende danske regler inden for det  

 koordinerede område og danske myndigheders kontrol med overholdelsen  

 heraf.
Omvendt skal Danmark respektere andre etableringslandes regler inden  

 for det koordinerede område, selv om informationssamfundstjenesten er  

 rettet mod Danmark.
 Afsenderlandsprincippet gælder kun inden for det  

 koordinerede område, jf. nærmere i afsnit C.2.8. og C.3.2. Det  

 følger af den forståelse af det koordinerede område, der  

 lægges til grund i disse afsnit, at afsenderlandsprincippet kun har  

 betydning i relation til offentligretlige regler.
 Afsenderlandsprincippet finder ikke anvendelse på de  

 områder, der er nævnt i direktivets bilag, jf. artikel 3, stk. 3,  

 og nærmere nedenfor i afsnit 3.5.
 I visse tilfælde og under nogle særlige  

 forudsætninger kan en medlemsstat fravige princippet om gensidig  

 anerkendelse og træffe foranstaltninger for en konkret  

 informationssamfundstjeneste, jf. artikel 3, stk. 4, og nærmere i  

 afsnit 3.6.
3.2. Afsenderlandsprincippets rækkevidde Det er regeringens opfattelse, at det koordinerede  

 område og dermed afsenderlandsprincippet alene omfatter  

 offentligretlige regler og således ikke privatretten.
Denne fortolkning  

 støttes navnlig på direktivets artikel 1, stk. 4, der har  

 følgende ordlyd: »Dette direktiv indfører ikke nye  

 internationale privatretlige regler [dvs. lovvalgsregler] og berører  

 ikke domstolenes kompetence.« Herudover fremgår det af betragtning 23 i  

 direktivets præambel, at »[d]ette direktiv har hverken til formål  

 at opstille yderligere internationale privatretlige regler om lovkonflikter  

 eller at berøre retternes kompetence; bestemmelser om lovvalg i den  

 internationale privatret indskrænker ikke adgangen til at levere  

 informationssamfundstjenester som fastsat i dette direktiv.« Efter  

 regeringens opfattelse er bestemmelsen i artikel 1, stk. 4, til hinder for en  

 udvidet fortolkning af afsenderlandsprincippet til også at omfatte de  

 privatretlige regler.
Det skyldes, at en sådan fortolkning ville  

 indebære, at privatretlige tvister vedrørende kontrakter  

 indgået på baggrund af online markedsføring omfattet af  

 e-handelsdirektivet eller tvister vedrørende erstatning uden for  

 kontrakt, f.eks. erstatning for nedsættende omtale af konkurrenters  

 produkter på en hjemmeside, altid ville skulle afgøres i  

 overensstemmelse med afsenderlandets lovgivning.
Dermed ville  

 afsenderlandsprincippet - i strid med artikel 1, stk. 4 - i realiteten  

 indføre en lovvalgsregel, dvs. en regel om, hvilket lands lovgivning  

 der finder anvendelse på løsning af en konkret tvist.
 Bestemmelsen i artikel 1, stk. 4, blev indsat sent under  

 forhandlingerne i Rådet, idet et stort antal lande ikke kunne acceptere  

 Kommissionens oprindelige forslag, som indeholdt et afsenderlandsprincip, der  

 også skulle gælde på det privatretlige område.
Direktivets afsenderlandsprincip i artikel 3 omhandler  

 desuden hjemlandskontrol og gensidig anerkendelse af andre medlemsstaters  

 regler inden for det koordinerede område.
Det forhold, at der er tale  

 om kontrol med informationssamfundstjenester taler til støtte  

 for, at der alene er tale om offentligretlige regler.
Indholdet af  

 direktivets betragtning 22 peger i samme retning.
 Det synes imidlertid at være en indbyrdes modstrid  

 mellem visse af direktivets bestemmelser, og afgrænsningen af  

 afsenderlandsprincippet kan på den baggrund rejse en vis  

 fortolkningstvivl.
Direktivet definerer i artikel 2, litra h, »det  

 koordinerede område« som krav, der i medlemsstaternes retssystemer er  

 fastsat for leverandører af informationssamfundstjenester eller for  

 informationssamfundstjenester, herunder krav som tjenesteyderen skal opfylde,  

 når han påbegynder og udøver aktivitet som  

 leverandør.
I bestemmelsen er opregnet nogle eksempler på  

 sådanne krav, der for de flestes vedkommende peger i retning af, at der  

 alene er tale om offentligretlige regler.
Som eksempler er dog også  

 nævnt krav, som gælder i forbindelse med kontrakter og krav  

 vedrørende tjenesteyderens ansvar, hvilket kunne fortolkes  

 således, at privatretten også omfattes af det koordinerede  

 område.
Direktivet indeholder desuden i et bilag tre undtagelser til  

 afsenderlandsprincippet inden for kontraktretten og dele af den  

 internationale privatret, jf. nedenfor i afsnit 3.5., hvilket kunne tale i  

 samme retning.
 Embedsmænd fra Kommissionens generaldirektorat for  

 Indre Marked har på et møde den 5. december 2001 givet udtryk  

 for, at afsenderlandsprincippet efter deres foreløbige opfattelse  

 også omfatter privatretten.
Flere andre lande, herunder bl.a.
Sverige og Norge, synes  

 derimod at dele regeringens opfattelse af, at afsenderlandsprincippet alene  

 omfatter offentligretlige regler.
 På baggrund af den uklarhed, som det må  

 erkendes, at direktivet indeholder, og på grund af bemærkningerne  

 fra Kommissionens generaldirektorat for Indre Marked har regeringen med  

 henblik på en afklaring af de øvrige medlemsstaters holdning til  

 spørgsmålet opfordret Kommissionen til at indkalde  

 medlemsstaterne til et implementeringsmøde.
3.3. Gældende ret Dansk lovgivnings territoriale anvendelsesområde Den nationale lovgivnings territoriale  

 anvendelsesområde vil ifølge folkeretlige principper som  

 udgangspunkt alene omfatte det pågældende lands territorium.
Danske regler om f.eks. markedsføring finder  

 således anvendelse på udenlandske virksomheder, der  

 markedsfører eller leverer deres varer eller tjenesteydelser her i  

 landet.
Det er dog i retspraksis ikke fastlagt, hvornår  

 markedsføring via f.eks. internettet kan siges at være rettet  

 mod det danske marked.
Reglerne om markedsføring findes i  

 markedsføringsloven og anden særlovgivning om f.eks.  

 virksomheders markedsføring af lægemidler, levnedsmidler og  

 kemiske stoffer.
En hjemmeside oprettet af en virksomhed, der er etableret  

 i Tyskland, er tilgængelig via internettet fra computere i alle lande,  

 medmindre der ad teknisk vej er indlagt spærringer i forhold til  

 bestemte lande.
Selv om en tysk hjemmeside er tilgængelig for danske  

 forbrugere, er det ikke ensbetydende med, at hjemmesiden skal overholde de  

 offentligretlige krav, der stilles efter dansk lovgivning.
Det beror på  

 en konkret vurdering, om danske myndigheder med henvisning til varetagelsen  

 af regler vedrørende den kollektive forbrugerbeskyttelse eller almene  

 samfundshensyn har kompetence til at gribe ind.
Udgangspunktet er, at en erhvervsdrivendes  

 markedsføring på en hjemmeside anses for at være rettet  

 mod det danske marked, hvis en helhedsvurdering af forskellige faktorer  

 indikerer dette.
Ved vurderingen heraf indgår navnlig faktorer som  

 hvilke sprog, valuta eller andre nationale kendetegn, der anvendes, i hvilket  

 omfang virksomheden eller den pågældende ydelse i øvrigt  

 markedsføres på det danske marked, hvorvidt der er en  

 sammenhæng mellem markedsføring på internettet og andre  

 markedsføringsaktiviteter på det danske marked, og hvorvidt den  

 erhvervsdrivende accepterer at indgå aftaler med forbrugere  

 hjemmehørende i Danmark.
Spørgsmålet om dansk straffemyndighed  

 (jurisdiktion) er reguleret i straffelovens §§ 6-12. Afgørelsen af, om  

 strafbare handlinger i forbindelse med transmission af information på  

 et kommunikationsnet, f.eks. internettet, er undergivet dansk  

 straffemyndighed, skal derfor afgøres på grundlag af disse  

 bestemmelser.
Spørgsmålet om rækkevidden af straffelovens  

 §§ 6-12 har for så vidt angår salg og udbredelse af  

 børnepornografi via internettet været gjort til genstand for  

 udførlig behandling i betænkning 1377/1999 om  

 børnepornografi og IT-efterforskning, jf. navnlig s. 22-31.  

 Betænkningens beskrivelse af dansk straffemyndighed vil også  

 være relevant for andre former for strafbare handlinger i forbindelse  

 med transmission af information på et kommunikationsnet.
Det  

 følger af disse regler, at der bl.a. kan være dansk  

 straffemyndighed i tilfælde, hvor handlingen ikke er foretaget i  

 Danmark, men målrettet tager sigte på dansk område.
Det er vanskeligt at få udenlandske virksomheder til  

 at overholde danske regler, når de reklamerer via internettet.
Dette  

 skyldes, at der ofte ikke findes internationale aftaler om tvangsfuldbyrdelse  

 af domme om offentligretlige spørgsmål på tværs af  

 landegrænserne.
E-handelsdirektivet imødegår dette problem  

 ved indførelse af kontrol ved kilden (hjemlandskontrol).
Når det omvendt drejer sig om danske virksomheders  

 handlinger, der alene har virkning på eksportmarkederne, er det  

 uafklaret i hvilket omfang offentligretlig håndhævelse af  

 markedsføringsloven kan ske.
Udgangspunktet er dog, at den danske  

 markedsføringslov og anden offentligretlig lovgivning i mangel af  

 særlige holdepunkter ikke finder anvendelse.
Den eksisterende  

 EU-regulering har dog betydet, at der på en række områder  

 er indført en udvidet kompetence for myndighederne.
For eksempel  

 gælder der allerede for tilsyn med finansielle virksomheder et  

 afsenderlandsprincip.
3.4. Forholdet mellem direktivets afsenderlandsprincip og  

 gældende ret 3.4.1. Dansk lovgivnings territoriale anvendelsesområde Direktivets princip om hjemlandskontrol medfører en  

 udvidelse af myndighedernes jurisdiktionskompetence i forhold til  

 gældende regler, idet lovforslaget giver myndighederne mulighed for at  

 gribe ind over for informationssamfundstjenester, der alene har virkning i en  

 anden medlemsstat, med henblik på overholdelse af dansk lovgivning.
De myndigheder, der skal påse overholdelsen af  

 kravene til tjenesteydere etableret her i landet, vil være de  

 myndigheder, hvis tilsynskompetence på et givent område  

 henhører under det koordinerede område.
Her i landet findes der  

 således ikke én, men mange forskellige myndigheder, som  

 fører tilsyn med eller administrerer de regler, der gælder for  

 informationssamfundstjenester.
 Som eksempler kan nævnes, at Forbrugerombudsmanden  

 fører tilsyn med markedsføringsloven og betalingsmiddelloven,  

 Lægemiddelstyrelsen fører tilsyn efter  

 lægemiddellovgivningen, apotekerlovgivningen og lovgivningen om  

 medicinsk udstyr, Sundhedsstyrelsen fører tilsyn efter lovgivningen om  

 sundhedsfaglig virksomhed, der udøves af personer inden for  

 sundhedsvæsenet efter reglerne om reklamering for sundhedsydelser, og  

 Finanstilsynet fører bl.a. tilsyn med lov om banker og sparekasser  

 m.v.
 I lovforslagets § 3 er medtaget en regel, der skal sikre  

 myndighederne den nødvendige kompetence til at gribe ind over for  

 virksomheder, der er etableret her i landet, selv om virksomhedens  

 onlineaktivitet alene er rettet mod andre medlemsstater.
Princippet om gensidig anerkendelse i artikel 3, stk. 2,  

 fastslår, at danske myndigheder og domstole som udgangspunkt ikke  

 må begrænse den fri bevægelighed for  

 informationssamfundstjenester, der inden for det koordinerede område  

 udbydes fra andre EU-medlemsstater eller EØS-området.
En  

 medlemsstat skal derfor som udgangspunkt acceptere en  

 informationssamfundstjeneste, når blot tjenesteydelsen respekterer  

 etableringslandets regler.
 Artikel 3, stk. 2, indebærer derfor med visse  

 undtagelser, jf. afsnit C.3.5. om generelle undtagelser fra  

 afsenderlandsprincippet og afsnit C.3.6. om konkrete indgrebsmuligheder, en  

 begrænsning i danske myndigheders jurisdiktionskompetence over for  

 tjenesteydere, der er etableret i en anden medlemsstat, og som leverer  

 informationssamfundstjenester til det danske marked.
Afsenderlandsprincippet gælder som nævnt kun  

 inden for det koordinerede område.
Uden for dette område kan  

 danske myndigheder således   selv om tjenesteyderen ikke er etableret  

 her i landet håndhæve øvrige offentligretlige regler om  

 f.eks. mærknings- og sikkerhedskrav til varer, hvis tjenesten er rettet  

 mod Danmark.
 Lovforslagets § 4 gennemfører princippet om  

 gensidig anerkendelse mellem medlemsstaterne, idet det fastslås i  

 bestemmelsen, at danske myndigheder ikke kan kræve, at tjenesteydere  

 etableret i en anden medlemsstat, skal overholde dansk ret inden for det  

 koordinerede område, selv om tjenesten er rettet mod Danmark.
3.4.2. Forholdet til dansk international privat- og procesret Afsenderlandsprincippet er som nævnt begrænset  

 til at gælde inden for det koordinerede område.
Det koordinerede  

 område omfatter efter regeringens opfattelse, jf. herom ovenfor i  

 afsnit C.2.8. og C.3.2., kun offentligretlige regler, det vil sige regler,  

 der efter deres indhold håndhæves af myndigheder inden for den  

 offentlige forvaltning.
Der er således tale om regler, hvis  

 overtrædelse sanktioneres med forbud, påbud eller straf.
 At afsenderlandsprincippet alene omfatter offentligretlige  

 regler er ensbetydende med, at princippet ikke har betydning for  

 spørgsmålet om, hvilket lands lovgivning der skal anvendes  

 på en privatretlig konflikt, eller for spørgsmålet  

 om, ved hvilket lands domstole en sådan konflikt skal afgøres.  

 Sådanne spørgsmål skal således fortsat  

 afgøres efter almindelige internationale privat- og procesretlige  

 regler.
 Dette følger som nævnt i afsnit C.3.2.  

 også af bestemmelsen i direktivets artikel 1, stk. 4, som blev indsat  

 under Rådets forhandlinger, og som fastslår, at direktivet ikke  

 indfører nye internationale privatretlige regler og ikke  

 berører domstolenes kompetence.
3.5. Generelle undtagelser fra afsenderlandsprincippet Det følger af direktivet og dets bilag, at visse  

 områder generelt er undtaget fra artikel 3, stk. 1 og 2, om  

 hjemlandskontrol og gensidig anerkendelse.
Dette er sket bl.a. som  

 følge af, at anden EU-regulering er uforenelig med disse  

 principper.
 Ifølge artikel 3, stk. 3, der henviser til bilaget  

 til direktivet, omfatter afsenderlandsprincippet ikke  

 følgende:
 Visse spørgsmål om ophavsret og beslægtede  

 spørgsmål samt industrielle ejendomsrettigheder.
 Udstedelse af elektroniske penge, hvis udstederen ikke samtidig har  

 tilladelse til at drive virksomhed som pengeinstitut.
 Markedsføring af andele i investeringsforeninger.
 Lovpligtige forsikringer, forsikringer tegnet i forsikringsselskaber  

 i andre EU- og EØS-lande eller tegnet i en filial i Danmark af et  

 forsikringsselskab fra et andet EU- og EØS-land.
 Parternes ret til frit at vælge det lands lov, der skal  

 anvendes på deres kontrakt.
 Kontraktforpligtelser i forbindelse med forbrugerkontrakter.
 Den formelle gyldighed af kontrakter, der etablerer eller  

 overfører rettigheder i fast ejendom, når sådanne  

 kontrakter er underkastet ufravigelige formkrav ifølge retten i den  

 medlemsstat, hvor den faste ejendom er beliggende.
 Tilladeligheden af at sende uopfordret markedsføringsmateriale  

 via elektronisk post.
 Lovforslagets § 5 er udformet i overensstemmelse med  

 bilaget   bortset fra, at undtagelserne i bilaget om a) parternes ret til  

 frit at vælge det lands lov, der skal anvendes på deres kontrakt,  

 b) kontraktforpligtelser i forbindelse med forbrugerkontrakter og c) den  

 formelle gyldighed af kontrakter, der etablerer eller overfører  

 rettigheder i fast ejendom, ikke er medtaget i lovforslaget.
At de nævnte undtagelser ikke er medtaget, skyldes,  

 at afsenderlandsprincippet, der antages alene at omfatte offentligretlige  

 regler, jf. herom ovenfor i afsnit C.3.2., jf. afsnit C.2.8., ikke omfatter  

 kontraktretlige regler, herunder international privatret.
Når  

 international privatret ikke er omfattet af afsenderlandsprincippet, er det  

 således overflødigt i loven at undtage den fra princippets  

 anvendelsesområde.
De i bilaget nævnte undtagelser for så  

 vidt angår visse kontraktretlige regler og dele af den internationale  

 privatret kan under hensyn til direktivets artikel 1, stk. 4, jf. betragtning  

 23, som er omtalt ovenfor under afsnit C.3.2., alene betragtes som eksempler  

 på forhold, som er undtaget fra afsenderlandsprincippet.
For at  

 undgå unødig tvivl om forståelsen og rækkevidden af  

 afsenderlandsprincippet finder regeringen det rigtigst at undlade at medtage  

 de pågældende undtagelser i loven.
Vedrørende de øvrige undtagelser, der er  

 medtaget i lovforslagets § 5, henvises til bemærkningerne til denne  

 bestemmelse.
Visse af disse undtagelser omhandler forhold, som ikke er  

 reguleret i den danske lovgivning.
Undtagelserne er dog medtaget i  

 lovforslaget, da disse forhold er reguleret i andre medlemsstater og dermed  

 kan få en betydning for de tjenesteydere, der er etableret i Danmark,  

 og som udbyder informationssamfundstjenester til disse lande.
3.6. Konkrete indgrebsmuligheder Det følger af direktivets artikel 3, stk. 4, at  

 myndighederne i en medlemsstat ud over de områder, som specifikt er  

 undtaget fra afsenderlandsprincippet i bilaget til direktivet, i  

 særlige tilfælde har mulighed for konkret at gribe ind over for  

 en tjenesteyder, som er etableret i en anden medlemsstat.
Artiklen er udtryk  

 for, at princippet om gensidig anerkendelse i artikel 3, stk. 1, konkret kan  

 fraviges.
Artikel 3, stk. 2, er en kodifikation af det EU-retlige  

 princip om gensidig anerkendelse i Traktatens artikel 28. Medlemsstaterne kan  

 i henhold til Traktaten i visse særlige tilfælde foretage  

 begrænsninger i den frie bevægelighed for tjenesteydelser, hvis  

 det eksempelvis er begrundet i hensynet til den offentlige sædelighed,  

 den offentlige orden, den offentlige sikkerhed, beskyttelse af menneskers og  

 dyrs liv og sundhed samt beskyttelse af planter.
Derudover skal indgrebet  

 være ikke-diskriminerende, proportionelt og nødvendigt.
Direktivets artikel 3, stk. 4, opregner også en  

 række beskyttelsesinteresser i form af ufravigelige  

 retsgrundsætninger (»den offentlige orden«), beskyttelse af  

 folkesundheden, forbrugerne, herunder investorerne og den offentlige  

 sikkerhed, der kan begrunde et indgreb, hvis de krænkes, eller der  

 består en alvorlig og tungtvejende risiko herfor.
Forskellen mellem  

 direktivets indgrebsmulighed og indgrebsmuligheden i Traktatens artikel 28,  

 er, at direktivet via sin definition på en etableret tjenesteyder  

 præcist definerer, hvilken medlemsstat en informationssamfundstjeneste  

 har sit udspring i.
Derudover er de hensyn, der kan begrunde et indgreb i  

 henhold til direktivet, kvantitativt mere begrænset end undtagelserne  

 efter Traktaten.
Ligeledes forudsætter direktivet, at en medlemsstat  

 skal overholde en bestemt procedure, inden et konkret indgreb kan  

 foretages.
Myndighederne pålægges således efter  

 artikel 3, stk. 4, en pligt til først at opfordre etableringslandets  

 myndigheder til at foretage et indgreb, og hvis dette ikke er  

 tilstrækkeligt at orientere Kommissionen og etableringslandets  

 myndighed om, at myndigheden selv har til hensigt at træffe de  

 nødvendige foranstaltninger.
Proceduren kan i hastende tilfælde  

 fraviges, mod at Kommissionen og etableringslandets myndigheder  

 efterfølgende hurtigst muligt orienteres om indgrebet og begrundelsen  

 for at undlade den normale procedure.
Efter direktivet skal Kommissionen efterfølgende  

 hurtigst muligt vurdere, hvorvidt foranstaltningen er i overensstemmelse med  

 fællesskabsretten og i givet fald anmode medlemsstaten om at undlade  

 eller bringe den pågældende foranstaltning til ophør.  

 Direktivet indeholder ikke særlige sanktionsmuligheder for  

 Kommissionen.
I tilfælde af uoverensstemmelse om lovligheden af et  

 indgreb kan Kommissionen derfor indbringe medlemsstaten for EF-domstolen  

 efter den almindelige traktatkrænkelsesprocedure.
Medlemsstaternes mulighed for i medfør af artikel  

 3, stk. 4, at begrænse adgangen til at levere  

 informationssamfundstjenester fra en anden medlemsstat gælder  

 også for foranstaltninger, der træffes som led i behandling af  

 straffesager.
Det fremgår således af artikel 3, stk. 4, litra a,  

 at begrænsende foranstaltninger skal være nødvendige bl.a.  

 på grund af ufravigelige retsgrundsætninger.
Som eksempel  

 på ufravigelige retsgrundsætninger nævnes »forebyggelse,  

 afsløring og retsforfølgning af lovovertrædelser,  

 herunder beskyttelsen af mindreårige og bekæmpelsen af enhver  

 tilskyndelse til had på grund af race, køn, religion eller  

 nationalitet, og krænkelse af enkeltpersoners værdighed«.
Det  

 følger imidlertid samtidig af artikel 3, stk. 4, litra b, sammenholdt  

 med 26. indledende betragtning til direktivet, at medlemsstatens pligt til at  

 sende en opfordring til den medlemsstat, hvor tjenesteyderen er etableret, og  

 til at give meddelelse til Kommissionen ikke gælder ved »retssager,  

 herunder forudgående retsmøder og handlinger, der udføres  

 i forbindelse med efterforskning af kriminalsager«.
Den procedure, der  

 følger af artikel 3, stk. 4, litra b, og stk. 5, gælder derfor  

 ikke for sådanne sager.
Det følger heraf, at når danske  

 domstole, politiet, anklagemyndigheden og andre myndigheder som led i  

 behandlingen af straffesager her i landet træffer foranstaltninger, der  

 indebærer en begrænsning af adgangen til at levere  

 informationssamfundstjenester fra en anden medlemsstat, f.eks. fordi den  

 pågældende tjeneste benyttes til at udbrede  

 børnepornografisk materiale i strid med straffelovens § 235,  

 gælder pligten til bl.a. at give meddelelse til Kommissionen ikke.
Det  

 fremgår derfor udtrykkeligt af § 6, at bestemmelserne i stk. 2 og 3  

 ikke finder anvendelse på foranstaltninger, der træffes som led i  

 efterforskning og afgørelse af straffesager.
 I overensstemmelse med direktivets artikel 3, stk. 4,  

 indeholder lovforslagets § 6 en bestemmelse om, under hvilke betingelser de  

 danske myndigheder har mulighed for at begrænse den frie  

 bevægelighed for informationssamfundstjenester.
4. Forhåndsgodkendelse Det fremgår af direktivets artikel 4, stk. 1, at en  

 tjenesteyder for at påbegynde og udøve aktiviteter som  

 leverandør af informationssamfundstjenester ikke må  

 pålægges krav om forudgående godkendelse eller andre  

 tilsvarende krav.
Det fremgår endvidere af stk. 2, at forbudet ikke  

 berører de generelle ordninger, der eksisterer, og som ikke  

 særskilt eller udelukkende vedrører  

 informationssamfundstjenester.
Forbudet i stk. 1 mod forudgående godkendelse  

 omfatter alene obligatoriske autorisationsordninger m.v. og ikke frivillige  

 godkendelsesordninger som f.eks. signaturcertifikationsordninger, der  

 ifølge direktiv 99/93/EF om en fællesskabsramme for elektroniske  

 signaturer er mulighed for at indføre i relation til udstedelse af  

 elektroniske signaturer.
Tjenester, der er omfattet af direktiv 97/13/EF om  

 ensartede principper for generelle tilladelser og individuelle tilladelser  

 for teletjenester, er heller ikke omfattet af forbudet i stk. 1.
I henhold til stk. 2 berører forbudet i stk. 1 ikke  

 de generelle ordninger, der eksisterer.
Dette betyder, at krav som en  

 tjenesteyder skal opfylde, førend tjenesteyderen eksempelvis kan  

 få en autorisation til at udøve et vist erhverv, kan  

 opretholdes.
De krav, som en person skal opfylde for at blive autoriseret som  

 statsautoriseret revisor, berøres derfor ikke af direktivet.
Derimod  

 betyder forbudet i stk. 1, at en myndighed ikke vil kunne kræve, at en  

 statsautoriseret revisor eller en advokat skal have en forudgående  

 godkendelse alene med henblik på at kunne udbyde sin rådgivning  

 eller tjenester online.
Tilsvarende gælder enhver anden  

 erhvervsaktivitet.
 Der er ikke i forbindelse med lovforslagets udarbejdelse  

 påvist obligatoriske autorisationsordninger, der strider mod forbudet i  

 artikel 4. Artiklen giver derfor ikke anledning til lovændringer.
5. Generel oplysningspligt For at styrke retssikkerheden og tilliden til  

 informationssamfundstjenesterne stiller artikel 5 i direktivet en række  

 minimumskrav til tjenesteydernes oplysningspligt.
Der stilles krav om  

 oplysning af navn, adresse, registreringsnummer m.v. til identifikation af  

 tjenesteyderen.
Desuden stilles der krav til prisoplysninger, hvis  

 sådanne anvendes.
Den gældende lovgivning indeholder på en  

 række områder krav om, at en part skal give bestemte oplysninger  

 i forbindelse med indgåelse af aftaler.
Direktivets  

 minimumsbestemmelser supplerer derfor oplysningskravene i den gældende  

 lovgivning, som også har betydning for  

 informationssamfundstjenester.
Forbrugeraftaleloven indeholder således  

 bestemmelser, hvorefter den erhvervsdrivende pålægges en  

 omfattende oplysningspligt, som led i indgåelsen af fjernsalgsaftaler  

 med forbrugere.
Den erhvervsdrivende skal bl.a. give oplysninger om navn og  

 adresse, varens eller tjenesteydelsens pris, karakter og væsentligste  

 egenskaber, vilkår for betaling og levering og en eventuel  

 fortrydelsesret.
 Kreditaftaleloven indeholder endvidere bestemmelser, som  

 pålægger en erhvervsdrivende ved indgåelse af kreditaftaler  

 i forbrugerforhold at give bestemte oplysninger bl.a. om  

 lånebeløb, udbetaling og kreditomkostninger.
 For så vidt angår prisoplysninger for  

 informationssamfundstjenester er disse i et vist omfang reguleret af  

 prismærkningsloven samt diverse bekendtgørelser, når der  

 er tale om annoncering over for forbrugere.
Lovforslagets § 7 indeholder i overensstemmelse med  

 direktivet en generel oplysningspligt for tjenesteydere i  

 informationssamfundet.
Det drejer sig bl.a. om tjenesteyderens navn, fysiske  

 adresse, e-post adresse, registreringsnumre og tilhørsforhold til  

 godkendelsesordninger.
Forslagets § 8 fastlægger endvidere i  

 overensstemmelse med direktivet, at når der angives priser for  

 informationssamfundstjenester, skal priserne angives præcist og  

 tydeligt samt oplyse, om de er inkluderet f.eks. moms og  

 leveringsomkostninger.
6. Kommerciel kommunikation Artikel 6 opstiller nogle supplerende minimumsbetingelser  

 for at sikre gennemsigtighed generelt i relation til kommerciel  

 kommunikation, og specifikt i forhold til visse salgsfremmende  

 foranstaltninger, når disse er tilladt i en medlemsstat.
Direktivet  

 sikrer gennemsigtighed ved at kræve, at kommerciel kommunikation skal  

 kunne identificeres som sådant, og at det skal fremgå, på  

 hvis vegne kommunikationen afgives.
Er reklametilbud i form af f.eks.  

 rabatter, præmier og tilgift samt salgsfremmende konkurrencer og spil  

 tilladt i den medlemsstat, hvor tjenesteyderen er etableret, foreskriver  

 direktivet, at disse foranstaltninger klart skal kunne identificeres som  

 sådant, og at betingelserne for at opnå disse skal være let  

 tilgængelige og fremlægges klart og utvetydigt.
Som det fremgår af direktivets definition under  

 afsnit C.2.7. forstås kommerciel kommunikation som alle former for  

 kommunikation bestemt til direkte eller indirekte at fremme afsætningen  

 af varer og tjenester eller til etablering af et image.
Uden for falder  

 information, der muliggør direkte adgang til den erhvervsdrivendes  

 aktiviteter, herunder domænenavn eller en e-postadresse, og de i  

 artikel 5 nævnte generelle oplysninger.
Endvidere er kommunikation  

 vedrørende en erhvervsdrivendes varer, tjenesteydelser eller image  

 undtaget, når den er udarbejdet uafhængigt af den  

 erhvervsdrivende, og der ikke indgår en kommerciel modydelse.
Markedsføringsloven indeholder en generalklausul om  

 god markedsføringsskik, et vildledningsforbud samt nogle specialforbud  

 om tilgift, rabatkuponer og købsbetingede konkurrencer m.v.
Der findes  

 imidlertid ingen bestemmelser i markedsføringsloven, som eksplicit  

 stiller krav om identifikation af kommerciel kommunikation og  

 afsenderbetegnelse samt krav til gennemsigtighed vedrørende  

 betingelserne for deltagelse i visse salgsfremmende foranstaltninger.
I speciallovgivningen findes der dog visse bestemmelser om  

 reklameidentifikation.
Det gælder § 64 i lov om radio- og  

 fjernsynsvirksomhed og § 1 i bekendtgørelse nr. 8 af 5. januar 2000 om  

 reklame for lægemidler.
Af sidstnævnte fremgår, at reklame  

 over for offentligheden for et lægemiddel skal udformes således,  

 at det tydeligt fremgår, at der er tale om reklame, og at reklamen  

 omhandler et lægemiddel.
Efter bekendtgørelsen skal såvel  

 reklame rettet mod offentligheden som reklame over for medicinalpersoner  

 indeholde en række nærmere opregnede pligtoplysninger.
For  

 lægemiddelreklame, der alene retter sig mod medicinalpersoner, stilles  

 der bl.a. krav om, at reklamen skal indeholde oplysninger om navnet på  

 indehaveren af markedsføringstilladelsen.
Markedsføringslovens §§ 1 og 2 antages at kunne  

 anvendes over for reklamer, der ikke klart kan identificeres.
Det har  

 været overvejet, om direktivets krav om identifikation af kommerciel  

 kommunikation og afsenderbetegnelse kan anses for at være  

 gennemført ved markedsføringslovens §§ 1 og 2. Retspraksis  

 efter §§ 1 og 2 i relation til skjult reklame er imidlertid sparsom.  

 Endvidere beskytter vildledningsforbudet i markedsføringslovens § 2  

 med sikkerhed kun mod angivelser, der kan betegnes som urigtig, vildledende  

 eller urimeligt mangelfuld, og angivelser, der kan betegnes som  

 utilbørlig på grund af sin form eller fremgangsmåde.  

 Desuden skal den vildledende angivelse være egnet til at fremme  

 omsætningen.
Direktivets krav om reklame- og afsenderidentifikation kan  

 derfor ikke med den fornødne klarhed, der er påkrævet,  

 anses for gennemført ved de to bestemmelser.
På baggrund heraf er der i lovforslagets § 9, stk.  

 1, foreslået en selvstændig bestemmelse om reklame- og  

 afsenderidentifikation for at sikre en korrekt gennemførelse af  

 direktivet.
Bestemmelsen foreslås ikke indsat i  

 markedsføringsloven, da bestemmelsen er begrænset til et bestemt  

 medie og kommunikationsform.
Direktivets artikel 6, litra c og d, omhandler  

 salgsfremmende foranstaltninger.
Salgsfremmende foranstaltninger som tilgift,  

 rabat forud for køb, rabatmærker til efterfølgende  

 indløsning og købsbetingede konkurrencer er reguleret i  

 markedsføringslovens §§ 6, 8 og 9. Det følger heraf, at nogle  

 af de i artikel 6, litra c og d, nævnte salgsfremmende foranstaltninger  

 efter dansk ret ikke er tilladt eller kun tilladt i begrænset omfang  

 over for forbrugere og erhvervsdrivende.
F.eks. kan nævnes, at ydelse  

 af tilgift af ubetydelig størrelse efter retspraksis er tilladt,  

 ligesom prisrabatter er tilladt, så længe brugen af prisudtryk  

 ikke anvendes på en måde, hvorved forbrugeren kan blive vildledt.  

 Endvidere indeholder artikel 6, litra c, en ikke udtømmende  

 eksemplifikation af salgsfremmende foranstaltninger, og det må antages,  

 at f.eks. også loyalitetsprogrammer og sponsorering er omfattet af  

 bestemmelsen.
Inden for speciallovgivningen kan nævnes, at § 8 i  

 bekendtgørelse om reklame for lægemidler indeholder et forbud  

 mod at yde medicinalpersoner økonomiske fordele, herunder rabatter  

 eller naturalier, for at fremme salget af et lægemiddel.
Forbudet  

 omfatter dog ikke naturalier af ubetydelig værdi, som står i  

 forbindelse med udøvelsen af den pågældende  

 medicinalpersons erhverv.
Det er desuden forbudt at afholde konkurrencer for  

 og udlodde præmier til medicinalpersoner.
Det har været overvejet om betingelserne for  

 deltagelse i de salgsfremmende foranstaltninger kan anses for  

 gennemført ved markedsføringslovens §§ 1 og 2. Betingelserne  

 skal som nævnt være let tilgængelige og fremlægges  

 klart og tydeligt.
De opregnede kriterier kan ikke anses for  

 gennemført alene ved vildledningsforbudet i  

 markedsføringslovens § 2. Endvidere skønnes den retspraksis,  

 der kan udledes af god markedsføringsskik efter generalklausulen i  

 markedsføringslovens § 1 ikke at være så præcis og  

 dækkende til, at betingelserne kan anses for gennemført i  

 medfør af generalklausulen.
Da de i artikel 6, litra c og d, omhandlede salgsfremmende  

 foranstaltninger ofte vil være tilladte her i landet, er der medtaget  

 en bestemmelse i lovforslagets § 9, stk. 2, som kræver, at  

 betingelserne for opnåelse af disse skal være let  

 tilgængelige og fremlægges klart og tydeligt.
Af samme  

 årsager som for reklame- og afsenderidentifikationsbestemmelsen  

 foreslås bestemmelsen ikke gennemført i  

 markedsføringsloven.
7. Uanmodet elektronisk post Direktivets bilag indeholder en generel undtagelse fra  

 artikel 3, stk. 1 og 2, om hjemlandskontrol og gensidig anerkendelse i  

 relation til tilladeligheden af uopfordret kommerciel kommunikation via  

 elektronisk post.
Samtidig kræver direktivets artikel 7, at i  

 medlemsstater, som tillader uopfordret kommerciel kommunikation via  

 elektronisk post, skal det sikres, at den elektroniske post fremtræder  

 som kommerciel, når den modtages, og at tjenesteyderne respekterer og  

 regelmæssigt konsulterer opt out-registre, hvor fysiske personer, der  

 ikke ønsker at modtage sådan kommerciel kommunikation, kan lade  

 sig registrere.
Efter markedsføringslovens § 6 a er det ikke  

 tilladt for erhvervsdrivende i markedsføringsøjemed at rette  

 uopfordret henvendelse via elektronisk post til en fysisk eller en juridisk  

 person.
Der opstår derfor ikke spørgsmål om  

 indførelse af regler om konsultation af opt out-registre i forbindelse  

 med anvendelse af elektronisk post.
 Direktivets artikel 7 giver ikke anledning til  

 indførelse af en bestemmelse i lovforslaget, men den i bilaget til  

 e-handelsdirektivets artikel 3 nævnte undtagelse for tilladeligheden af  

 uanmodet elektronisk post foreslås medtaget i lovforslagets § 5, nr.  

 5.
8. Lovregulerede erhverv Artikel 8, stk. 1, i direktivet indeholder krav om, at  

 medlemsstaterne skal sikre, at anvendelsen af kommerciel kommunikation er  

 tilladt for medlemmer af lovregulerede erhverv, når kommunikation er en  

 del af eller udgør en informationssamfundstjeneste.
Anvendelsen skal  

 ske under overholdelse af faglige regler om især uafhængighed,  

 værdighed, faglig etik samt tavshedspligt og loyalitet over for  

 klienter og fagfæller.
Ifølge artiklens stk. 2 og 3 skal medlemsstaterne  

 og Kommissionen opfordre faglige sammenslutninger og organisationer til  

 udarbejdelse af adfærdskodekser på fællesskabsplan, der  

 fastslår, hvilke oplysninger der skal gives for at leve op til disse  

 krav.
Som modstykke hertil foreskriver direktivet, at på områder,  

 hvor der er udarbejdet sådanne adfærdskodekser, skal Kommissionen  

 ved udarbejdelse af fællesskabsinitiativer tage behørigt hensyn  

 til disse og handle i tæt samarbejde med de relevante faglige  

 sammenslutninger og organisationer.
E-handelsdirektivet supplerer de gældende direktiver  

 om adgang til og udøvelse af lovreguleret erhvervsmæssig  

 virksomhed.
Artiklen 8, stk. 1, har således til formål at sikre,  

 at lovgivningen ikke indeholder unødige begrænsninger i den frie  

 udveksling af kommerciel kommunikation for medlemmer af lovregulerede  

 erhverv, medmindre dette sagligt kan begrundes i hensyn som  

 uafhængighed, værdighed, faglig etik m.v.
 Der er ikke i forbindelse med lovforslagets udarbejdelse  

 påvist regler i lovgivningen, der forbyder de lovregulerede erhverv at  

 anvende kommerciel kommunikation i strid med artikel 8.
Artiklen må antages også at have betydning for  

 lovregulerede erhverv, hvor branchen er forpligtet til at vedtage  

 adfærdskodekser, der kan indeholde begrænsninger i medlemmernes  

 anvendelse af kommerciel kommunikation for det elektroniske medie.  

 Sådanne begrænsninger er i overensstemmelse med direktivets  

 artikel 8, hvis de er sagligt begrundet i hensyn om især  

 uafhængighed, faglig etik, tavshedspligt og loyalitet.
Som eksempel kan  

 nævnes Advokatsamfundets fagetiske regler, der bl.a. indeholder  

 begrænsninger i advokaters adgang til reklamering.
Brancheetiske kodekser og erhvervsdrivendes handlinger i  

 overensstemmelse hermed kan forbydes ved dom, hvis de er i strid med  

 lovgivningen.
Det har været overvejet, om de i artiklen tilladte  

 begrænsninger for medlemmer af lovregulerede erhverv giver anledning  

 til medtagelse af en generel bestemmelse herom i lovforslaget som supplement  

 til den eksisterende lovgivning for udøvelse af lovreguleret  

 erhvervsmæssig virksomhed.
Der er dog ikke fundet behov herfor, da  

 Konkurrencerådet som led i sit generelle tilsyn efter konkurrenceloven  

 har mulighed for at gribe ind over for adfærdskodekser m.v. inden for  

 en branche, der har en mærkbar konkurrencebegrænsende effekt  

 eller på anden måde er skadelig for konkurrencen.
 Artikel 8 giver derfor ikke anledning til at medtage en  

 særlig bestemmelse i lovforslaget.
9. Elektroniske kontrakter Direktivets artikel 9 kræver, at medlemsstaternes  

 lovgivning ikke hindrer elektronisk kontraktindgåelse.
Der er således tale om, at der ikke i lovgivningen  

 må være formkrav, som hindrer elektronisk indgåelse af  

 kontrakter.
Derimod omfatter bestemmelsen ikke bevisspørgsmålet.  

 Det vil sige, hvordan der kan opnås tilstrækkelig sikkerhed for,  

 at en meddelelse faktisk stammer fra den angivne udsteder, og at meddelelsens  

 indhold ikke er ændret efter, at den er afsendt.
Dette  

 spørgsmål er reguleret i lov nr. 417 af 31. maj 2000 om  

 elektronisk signatur, der trådte i kraft den 1. oktober 2000.
Medlemsstaterne kan dog helt eller delvist undtage  

 bestemte kategorier af kontrakter.
Det gælder kontrakter om rettigheder  

 over fast ejendom, kontrakter, der kræver medvirken af offentlige  

 myndighed, kontrakter om kaution og sikkerhedsstillelse fra personer, der  

 handler uden for deres erhvervsmæssige virksomhed, samt familieretlige  

 og arveretlige aftaler.
Medlemsstaterne skal meddele Kommissionen, hvilke af  

 de nævnte undtagelser, der udnyttes, samt hvert femte år  

 aflægge rapport til Kommissionen om begrundelse for undtagelsen af  

 kontrakter, der kræver medvirken af offentlig myndighed.
I forbindelse med fastlæggelsen af lovgivningen om  

 elektroniske signaturer besluttede Justitsministeriet i samråd med  

 Forskningsministeriet i november 1998 at nedsætte et udvalg om  

 retsvirkningerne af digital signatur m.v.
Udvalget fik bl.a. til opgave at  

 overveje behovet for at lovgive om anvendelsen af digital kommunikation og  

 elektronisk signatur i forbindelse med formkrav om skriftlighed m.v. i  

 lovgivningen.
E-handelsdirektivets artikel 9 har endvidere været  

 inddraget i udvalgets arbejde.
Udvalget har i februar 2001 afgivet en delbetænkning  

 om e-signatur og formkrav i lovgivningen.
Udvalget har foretaget en  

 nærmere gennemgang af lovgivningen inden for Justits-, Sundheds-,  

 Indenrigs- og Erhvervsministeriets ressort, og har herudfra fundet det  

 nødvendigt, at lovgivningen systematisk gennemgås for at finde  

 frem til de bestemmelser, som udgør en hindring for en  

 hensigtsmæssig IT-anvendelse.
Denne gennemgang vil efter udvalgets  

 opfattelse skulle foretages af de enkelte ministerier ved anvendelse af en  

 model, hvorefter de enkelte regler som udgangspunkt ændres ved  

 traditionelle ændringsforslag.
Regeringen har i forlængelse heraf besluttet at  

 iværksætte et tværgående lovmoderniseringsarbejde.  

 Moderniseringen skal tage sigte på at ændre eller ophæve  

 formkrav m.v. i lovgivningen, som unødigt hindrer brugen af digital  

 kommunikation.
Hvert ministerium vil gennemgå sin egen lovgivning med  

 henblik på at finde frem til de relevante bestemmelser og  

 fastsætte en nærmere plan for lovmoderniseringen.
Da dette arbejde foregår i andet regi, indeholder  

 lovforslaget i relation til artikel 9 ikke ændringsforslag, der fjerner  

 hindringer i den gældende lovgivning for indgåelse af kontrakter  

 ad elektronisk vej.
For så vidt angår undtagelsesmulighederne,  

 der er nævnt i artikel 9, stk. 2, tilsigtes der ikke ændringer i  

 den gældende retstilstand i det omfang, der er regler, der hindrer den  

 elektroniske kontraktsindgåelse.
 10. Oplysningspligt om tekniske forhold m.v.
Tjenesteyderne pålægges i direktivets artikel  

 10 som minimum inden ordreafgivelse at oplyse om de tekniske led i  

 forbindelse med kontraktindgåelse, om kontrakten opbevares af  

 tjenesteyder og adgangen til kontrakten, om tekniske midler til  

 fejlsøgningsprocedure, og om de sprog kontrakten kan indgås  

 på.
Endvidere skal tjenesteyderne oplyse, hvilke relevante  

 adfærdskodekser de er tilknyttet, samt hvordan tjenestemodtagerne kan  

 gøre sig bekendt med disse.
Denne oplysningspligt for tjenesteyder  

 gælder dog ikke for kontrakter, der udelukkende indgås via  

 elektronisk post, lignende individuel kommunikation eller hvis andet er  

 bestemt i handelskøb.
Endelig skal tjenestemodtagere altid have  

 mulighed for at oplagre og gengive kontraktbetingelser m.v.
Sidstnævnte  

 bestemmelse gælder også for elektronisk post og kan ikke fraviges  

 ved aftale i handelskøb.
Bestemmelserne indfører dels en oplysningspligt for  

 tjenesteyderen om visse tekniske forhold og faktuelle oplysninger dels en  

 pligt til at stille visse tekniske midler til rådighed.
Artiklerne  

 omhandler alene selve den teknik, som brugen af elektroniske medier  

 muliggør ved tilblivelse af en kontrakt og fastlægger ikke,  

 hvornår en kontrakt eller aftale civilretligt kan anses for at  

 være indgået.
Bestemmelserne er således aftaleretlige  

 neutrale.
 Bestemmelserne, der er minimumskrav, supplerer andre  

 informationskrav, der er fastsat i lovgivningen, herunder  

 markedsføringslovens og forbrugeraftalelovens regler om  

 erhvervsdrivendes oplysningspligt.
I overensstemmelse med direktivet indeholder lovforslaget  

 derfor en række minimumsforpligtelser for tjenesteyderen forud for  

 ordreindgåelse.
Forslagets § 10 fastsætter, hvilke oplysninger en  

 tjenesteyder skal stille til rådighed, inden tjenestemodtageren afgiver  

 en ordre, og § 11 indeholder bestemmelser om, hvad tjenesteyderen teknisk  

 skal stille til rådighed i forbindelse med tilblivelse af kontrakten.  

 En tilsidesættelse af bestemmelserne medfører ikke  

 aftalemæssig ugyldighed, ligesom det ikke griber ind i aftalelovens  

 regelsæt.
Forslagets § 13 præciserer, at de foreslåede  

 bestemmelser i visse situationer ikke finder anvendelse på kontrakter,  

 der indgås udelukkende ved udveksling af elektronisk post eller  

 lignende individuel kommunikation, ligesom de kan fraviges ved aftale mellem  

 parter, der ikke er forbrugere.
Reglerne vil som følge heraf ikke  

 kunne fraviges ved forbrugeraftaler, jf. definitionen af forbrugere i  

 forslagets § 2, medmindre kontrakten indgås ved udveksling af  

 elektronisk post eller lignende individuel kommunikation.
 Der henvises til bemærkningerne til §§ 10, 11 og  

 13.
11. Ordreafgivelse Ifølge direktivets artikel 11 skal tjenesteyderen  

 elektronisk uden unødig forsinkelse bekræfte modtagelsen af en  

 ordre.
Ordre og ordrebekræftelse anses i direktivet for modtaget,  

 når adressaterne har adgang til dem.
Endelig kræver direktivet,  

 at tjenesteyderne stiller hensigtsmæssige, effektive og  

 tilgængelige tekniske midler til at finde og rette indtastningsfejl til  

 rådighed for modtageren inden ordreafgivelse.
Tjenesteyderens pligt til  

 at bekræfte en ordre og til at stille tekniske midler til  

 rådighed for tjenestemodtager finder ikke anvendelse på  

 kontrakter, der indgås udelukkende ved udveksling af elektronisk post  

 eller lignende individuel kommunikation, eller hvis andet er aftalt i  

 handelskøb.
I overensstemmelse med ordlyden af direktivet  

 foreslås indsat en bestemmelse i lovforslagets § 11 om pligten for  

 tjenesteyder til at stille tekniske hjælpeværktøjer til  

 rådighed for tjenestemodtager inden dennes ordreafgivelse.
Endvidere  

 foreslås en bestemmelse om ordrebekræftelse, og hvornår en  

 sådan kan anses for modtaget, indført i forslagets § 12.  

 Ligeledes angiver forslagets § 13, i hvilke situationer oplysningerne ikke  

 skal gives eller stilles til rådighed.
 Der henvises til bemærkningerne til §§ 11-13.
12. Ansvarsfrihedsregler 12.1. Indledning Direktivet indeholder i artikel 12-15 regler om  

 formidleransvar for tjenesteydere, herunder navnlig regler, der angiver de  

 betingelser, hvorunder en formidler af en informationssamfundstjeneste er  

fri for ansvar, jf. artikel 12-14.
Er direktivets betingelser for ansvarsfrihed ikke opfyldt,  

kan den pågældende gøres ansvarlig.
Det er dog en  

 forudsætning herfor, at betingelserne for ansvar i den enkelte  

 medlemsstats lovgivning er opfyldt.
Dette spørgsmål reguleres  

 ikke af direktivet.
Artikel 12, 13 og 14 sondrer mellem forskellige  

 situationer afhængig af karakteren af tjenesteyderens (formidlerens)  

 virksomhed.
Artikel 12 vedrører tilfælde, hvor tjenesteyderens  

 virksomhed består i ren videreformidling (»mere conduit«). Artikel 13  

 vedrører tilfælde, hvor der som led i tjenesteyderens virksomhed  

 indgår »caching«.
Artikel 14 vedrører tilfælde, hvor  

 tjenesteyderens virksomhed består i oplagring (»hosting«).
 Det er karakteristisk for de former for virksomhed, som  

 artikel 12-14 omfatter, at der er tale om transmission og/eller oplagring af  

 information, der leveres af en anden end formidleren.
 Direktivets bestemmelse om ansvarsfrihed for »ren  

 videreformidling« (artikel 12) skal ses i lyset af den måde,  

 hvorpå transmission på et netværk som f.eks. internettet  

 foregår.
Transmissionen på internettet sker ved, at  

 informationen deles op i »pakker«, således at de forskellige dele af  

 informationen kan transmitteres hver for sig med den virkning, at  

 transmissionen sker hurtigere.
Pakkerne vil under transmissionen passere  

 forskellige netværk og kommunikationslinier for til sidst at blive sat  

 sammen til en hel datafil igen.
Under transmissionen vil der automatisk blive  

 foretaget flygtige kopier alene med det formål at gennemføre  

 transmissionen.
Uden disse kopier vil transmissionen ikke kunne finde  

 sted.
 Direktivets bestemmelse om ansvarsfrihed for »caching«  

 (artikel 13) vedrører navnlig den form for tjeneste, der kaldes  

 »servercaching« (også kaldet proxycaching). Mens den lagring, som  

 omfattes af artikel 12, sker automatisk i forbindelse med selve  

 transmissionen, sker den lagring, som omfattes af artikel 13, med det  

 formål at effektivisere transmissionen af information.
Servercaching fungerer   meget forenklet beskrevet  

 således, at hjemmesider, som har mange besøgende, lagres som  

 kopier på tjenesteyderens lokale server (såkaldte cache-kopier).  

 Den, der kalder en »cached« hjemmeside, modtager således ikke  

 informationerne fra hjemmesidens egen server, men fra kopierne på  

 tjenesteyderens proxyserver.
På den måde mindskes belastningen  

 på nettet, således at man hurtigere kan få adgang til den  

 ønskede information.
Under forudsætning af bl.a., at  

 opdateringen af information sker i samme takt på cache-kopien som  

 på den oprindelige hjemmeside, vil brugeren ikke kunne se forskel  

 på de forskellige sider.
 Direktivets artikel 14 om ansvarsfrihed for  

 »værtstjenester« (»hosts«) vedrører en række forskellige  

 former for oplagringstjenester.
Som eksempel på en oplagringstjenester kan  

 nævnes udbydere af de såkaldte »web-hoteller«, der er  

 karakteriseret ved, at de stiller serverplads til rådighed for private  

 eller virksomheder.
Ved anskaffelse af en permanent opkobling til internettet  

 følger der typisk serverplads med, men denne kan ligeledes anskaffes  

 separat.
Ud over web-hoteller, der primært målrettes det  

 professionelle marked, er der en lang række udbydere af gratis  

 serverplads på internettet.
Flere portaler tilbyder private serverplads  

 enten til brug for hosting af hjemmeside eller til brug for opbevaring af  

 data i form af f.eks. musik eller billeder.
 Af andre typer oplagringstjenester kan nævnes  

 »chat-rooms«, hvor man kan føre dialog over internettet (»chatte«), og  

 andre fora, hvor information i form af meddelelser eller filer kan  

 indlægges direkte af den enkelte bruger, således at informationen  

 gøres tilgængelig for andre (elektroniske opslagstavler).
12.1.1. Ren videreformidling Ved ren videreformidling forstås levering af en  

 informationssamfundstjeneste i form af transmission på et  

 kommunikationsnet af informationer, der leveres af en tjenestemodtager, eller  

 levering af adgang til et kommunikationsnet, jf. artikel 12, stk. 1. Ren  

 videreformidling omfatter også automatisk, mellemliggende og kortvarig  

 oplagring af transmitteret information, forudsat at denne oplagring  

 udelukkende tjener til udførelse af transmission på  

 kommunikationsnettet, og dens varighed ikke overstiger den tid, der med  

 rimelighed kan antages at være nødvendig til transmissionen, jf.  

 artikel 12, stk. 2.
Det fremgår af artikel 12, stk. 1, at  

 medlemsstaterne skal sikre, at tjenesteyderen i tilfælde af ren  

 videreformidling ikke er ansvarlig for den transmitterede information.
Efter  

 bestemmelsen er det dog en betingelse, at tjenesteyderen ikke selv  

 iværksætter transmissionen (stk. 1, litra a), ikke udvælger  

 modtageren af transmissionen (stk. 1, litra b), og ikke udvælger eller  

 ikke ændrer den transmitterede information (stk. 1, litra c).
12.1.2. Caching Ved caching forstås levering af en  

 informationssamfundstjeneste, der består i transmission på et  

 kommunikationsnet af information, som leveres af en tjenestemodtager, og hvor  

 der foretages automatisk, mellemliggende og midlertidig oplagring af denne  

 information alene med det formål at gøre senere transmission af  

 informationen til andre tjenestemodtagere efter disses anmodning mere  

 effektiv, jf. artikel 13, stk. 1.
Det fremgår af artikel 13, stk. 1, at  

 medlemsstaterne skal sikre, at en tjenesteyder ikke pådrager sig ansvar  

 for den oplagrede information i tilfælde af caching.
Efter bestemmelsen  

 er det dog en betingelse, at tjenesteyderen ikke ændrer informationen  

 (stk. 1, litra a), at tjenesteyderen overholder betingelser for adgang til  

 informationen (stk. 1, litra b), at tjenesteyderen overholder reglerne om  

 ajourføring af informationen, angivet på en måde, der er  

 almindelig anerkendt og anvendt af industrien (stk. 1, litra c), at  

 tjenesteyderen ikke foretager indgreb i den lovlige anvendelse af teknologi,  

 som er almindelig anerkendt og anvendt af industrien, med det formål at  

 skaffe sig data om anvendelsen af informationen (stk. 1, litra d), og at  

 tjenesteyderen straks tager skridt til at fjerne den information, han har  

 oplagret, eller til at hindre adgangen til den, når han får  

 konkret kendskab til, at informationen er blevet fjernet fra nettet eller  

 adgangen til den hindret, eller at en domstol eller en administrativ  

 myndighed har krævet informationen fjernet eller adgangen til den  

 hindret (stk. 1, litra e).
12.1.3. Oplagring Ved oplagring (»hosting«) forstås levering af en  

 informationssamfundstjeneste, som består i oplagring af information  

 leveret af en tjenestemodtager, jf. artikel 14, stk. 1.
Det fremgår af artikel 14, stk. 1, at  

 medlemsstaterne skal sikre, at tjenesteyderen ikke pådrager sig ansvar  

 for information oplagret på anmodning af tjenestemodtageren.
Efter  

 bestemmelsen er det dog en betingelse, at tjenesteyderen ikke har konkret  

 kendskab til den ulovlige aktivitet eller information og for så vidt  

 angår erstatningskrav ikke har kendskab til forhold eller  

 omstændigheder, hvoraf den ulovlige aktivitet eller information  

 fremgår (stk. 1, litra a), eller at tjenesteyderen fra det  

 øjeblik, hvor han får et sådant kendskab, straks tager  

 skridt til at fjerne informationen eller hindre adgangen til den (stk. 1,  

 litra b). Det fremgår af artikel 14, stk. 2, at bestemmelsen i stk. 1  

 ikke finder anvendelse, når tjenestemodtageren handler under  

 tjenesteyderens myndighed eller kontrol.
12.1.4. Direktivets indledende betragtninger vedrørende  

 ansvarsfrihed for formidlere De indledende betragtninger til direktivet indeholder en  

 vis vejledning med hensyn til fortolkningen af direktivets bestemmelser om,  

 under hvilke betingelser formidleren (tjenesteyderen) er ansvarsfri.
Det følger således af betragtning 42 i  

 direktivets præambel, at de fritagelser for ansvar, der er fastlagt i  

 direktivet, kun omfatter de tilfælde, hvor en  

 informationssamfundstjenesteyders aktivitet er begrænset til den  

 tekniske drift af og indrømmelse af adgang til et kommunikationsnet,  

 hvor informationer, som er stillet til rådighed af tredjemand,  

 transmitteres eller oplagres midlertidigt med det ene formål at  

 gøre transmissionen mere effektiv.
Det fremgår endvidere heraf,  

 at denne aktivitet udelukkende er teknisk, automatisk og passiv, hvilket  

 indebærer, at leverandøren af informationssamfundstjenesten  

 hverken har kendskab til eller kontrol over de informationer, der  

 transmitteres eller oplagres.
Det fremgår af betragtning 43, at en tjenesteyder  

 kan fritages for ansvar for ren videreformidling og for caching, hvis den  

 pågældende på ingen måde er involveret i de  

 informationer, der transmitteres.
Dette forudsætter bl.a., at den  

 pågældende ikke ændrer de informationer, der transmitteres.  

 Dette krav omfatter ikke tekniske ændringer (»manipulationer«), der  

 finder sted i løbet af transmissionen, i det omfang disse ikke  

 ændrer de transmitterede informationers indhold (»integritet«).
 Det fremgår af betragtning 44, at en tjenesteyder,  

 der bevidst samarbejder med en tjenestemodtager om at begå ulovlige  

 handlinger, overskrider grænserne for ren videreformidling eller  

 caching, og den pågældende kan som følge heraf ikke  

 omfattes af de ansvarsfritagelser, der er fastsat for denne form for  

 aktiviteter.
12.1.5. Foreløbige foranstaltninger Ansvarsfrihedsreglerne i artikel 12-14 berører ikke  

 en domstols eller en administrativ myndigheds mulighed for i overensstemmelse  

 med medlemsstaternes retssystemer at kræve, at en tjenesteyder bringer  

 en overtrædelse til ophør eller forhindrer den, jf. artikel 12,  

 stk. 3, artikel 13, stk. 2, og artikel 14, stk. 3. Bestemmelsen i artikel 14  

 berører endvidere ikke medlemsstaternes muligheder for at  

 fastlægge procedurer for at fjerne information eller hindre adgangen  

 til den, jf. artikel 14, stk. 3.
I betragtning 45 i direktivets præambel  

 anføres det, at de begrænsninger i formidleransvaret, der  

 følger af direktivet, ikke påvirker muligheden for at anvende  

 forskellige former for foreløbige retsmidler.
Sådanne  

 foreløbige retsmidler kan navnlig bestå i afgørelser fra  

 domstole eller administrative myndigheder, hvori det kræves, at  

 eventuelle overtrædelser bringes til ophør eller forhindres,  

 herunder at ulovlige informationer fjernes, eller adgangen til dem  

 hindres.
12.1.6. Overvågning og underretning Der må ikke pålægges formidleren en  

 generel forpligtelse til at overvåge den information, der fremsendes  

 eller oplagres, eller en generel forpligtelse til aktivt at undersøge  

 forhold eller omstændigheder, der tyder på ulovlig virksomhed,  

 jf. artikel 15, stk. 1.
 Medlemsstaterne kan derimod kræve, at formidleren  

 straks underretter de kompetente offentlige myndigheder om  

 påståede ulovlige aktiviteter, der udøves, eller  

 information, der leveres af tjenestemodtageren, eller at formidleren på  

 anmodning giver de kompetente myndigheder oplysninger, som gør det  

 muligt at identificere de tjenestemodtagere, formidleren har  

 oplagringsaftaler med, jf. artikel 15, stk. 2.
12.1.7. Nærmere om enkelte elementer i direktivets regler om  

 ansvarsfrihed Det må i lyset af ordlyden af direktivets  

 ansvarsfrihedsregler og deres baggrund antages, at der med reglerne sigtes  

 dels til ansvarsfrihed for den lagring af information, der sker i forbindelse  

 med de aktiviteter, der er omfattet af direktivets artikel 12-14, dels til  

 ansvarsfrihed for indholdet af den information, som transmitteres  

 og/eller oplagres.
Direktivet kan derimod ikke antages at regulere  

 spørgsmål om formidlerens ansvar for forhold, der ikke har at  

 gøre med oplagringen eller indholdet af den pågældende  

 information.
Som eksempel kan nævnes spørgsmålet om,  

 hvorvidt formidleren kan pådrage sig erstatningsansvar over for en  

 kontraktspart som følge af, at informationen på grund af  

 driftsforstyrrelser ikke er transmitteret rettidigt.
I direktivets artikel 12-14 er angivet, under hvilke  

 betingelser en formidler ikke er ansvarlig for den transmitterede og/eller  

 oplagrede information.
Det angives dog ikke udtrykkeligt, hvilket retligt  

 ansvar der sigtes til.
 Ud fra ordlyden er der imidlertid ikke tvivl om, at  

 direktivet regulerer såvel spørgsmålet om frihed for  

strafansvar som spørgsmålet om frihed for  

erstatningsansvar.
 Med hensyn til spørgsmålet om  

 erstatningsansvar må det antages, at direktivets regler i første  

 række omfatter formidlerens ansvarsfrihed i forhold til tredjemand,  

 herunder den tredjemand, der har lidt et formuetab som følge af  

 indholdet af den pågældende information, f.eks. ved, at  

 tredjemandens ophavsret er blevet krænket.
 Ud fra ordlyden må det endvidere antages, at  

 reglerne også sigter til ansvarsfrihed over for formidlerens  

kontraktspart, dvs. tjenestemodtageren, hvis denne lider et tab som  

 følge af indholdet af den pågældende information.
12.2. Forholdet mellem direktivets ansvarsfrihedsregler og  

 gældende ret 12.2.1. Straf- og erstatningsansvar 12.2.1.1. Strafansvar Der er i dansk ret ikke fastsat regler om ansvarsfrihed  

 for en formidler af informationssamfundstjenester.
Der er heller ikke fastsat  

særlige regler om, under hvilke betingelser en formidler  

 pådrager sig strafansvar.
Spørgsmålet om en formidlers  

 strafansvar skal derfor afgøres efter de regler, der i øvrigt  

 gælder om en persons strafansvar.
Efter de gældende regler vil formidlerens  

 strafferetlige ansvar bero på en konkret vurdering af, om de objektive  

 og de subjektive betingelser for at straffe er opfyldt.
Det vil i den  

 forbindelse være af betydning, om der er tale om en forbrydelse, der  

 alene er strafbar, hvis der foreligger en forsætlig overtrædelse,  

 eller om uagtsomhed ligeledes er kriminaliseret.
 Som eksempel på overtrædelser, der alene kan  

 straffes, hvis der foreligger forsæt, kan nævnes brud på  

 tavshedspligt (straffelovens §§ 152-152 f), udbredelse af  

 børnepornografi (straffelovens § 235), fremsættelse af trusler  

 (straffelovens § 266), fremsættelse af racediskriminerende udtalelser  

 (straffelovens § 266 b), og fremsættelse af æreskrænkende  

 udtalelser (straffelovens § 267).
 Som eksempel på overtrædelser, der tillige kan  

 straffes, hvis der foreligger uagtsomhed, kan nævnes krænkelse af  

 forbudet mod vildledende reklamering i markedsføringslovens § 2, stk.  

 1, jf. § 22, stk. 3. Som et andet eksempel kan nævnes krænkelse  

 af eneretten til eksemplarfremstilling af litterære og kunstneriske  

 værker i ophavsretslovens § 2, jf. §§ 76-78, der omfatter grov  

 uagtsomhed.
 Ved formidlerens transmission eller lagring af  

 information, som leveres af andre, er det navnlig relevant at overveje, om  

 formidleren kan straffes for medvirken efter straffelovens § 23. Det  

 følger af denne bestemmelse, at den for en lovovertrædelse givne  

 straffebestemmelse omfatter alle, der ved tilskyndelse, råd eller  

 dåd har medvirket til gerningen.
 Spørgsmålet er særligt, om de  

 subjektive betingelser for at straffe for medvirken er opfyldt, dvs. om  

 formidleren har udvist forsæt eller uagtsomhed.  

 Spørgsmålet om formidlerens medvirken ved uagtsomhed er dog kun  

 relevant i relation til lovovertrædelser, der tillige kan straffes,  

 hvis der foreligger uagtsomhed, hvilket ikke er tilfældet med hensyn  

 til f.eks. straffelovens regler om udbredelse af børnepornografi.
For at kunne straffe for forsætlig medvirken er det  

 en forudsætning, at formidleren har kendskab til indholdet af den  

 transmitterede og/eller oplagrede information.
I de her omhandlede  

 tilfælde er det imidlertid andre end formidleren, der bestemmer  

 indholdet af den information, der transmitteres eller lagres.
Formidleren  

 yder alene teknisk bistand og får ikke som led heri kendskab til den  

 pågældende information.
Dette indebærer, at straf for  

 forsætlig medvirken som udgangspunkt ikke kan komme på tale.
 Som eksempel på et tilfælde, hvor der  

 imidlertid efter de gældende regler efter omstændighederne vil  

 kunne straffes for forsætlig medvirken (ved passivitet), kan  

 nævnes den situation, at en formidler, der oplagrer information leveret  

 af en kunde, ikke fjerner hjemmesider eller links til hjemmesider med  

 ulovligt indhold   f.eks. æreskrænkelser, trusler,  

 racediskrimination og børneporno   når formidleren bliver gjort  

 opmærksom på forholdet.
Det kan ikke udelukkes, at formidleren efter  

 omstændighederne kan ifalde ansvar for uagtsom medvirken i det omfang,  

 det tillige er strafbart at overtræde en bestemmelse ved uagtsomhed.  

 Som eksempel kan nævnes den situation, at formidleren undlader at  

 stoppe kundens adgang til nettet og fjerne det oplagrede materiale efter, at  

 formidleren burde have fået kendskab til, at kunden har  

 transmitteret og oplagret materiale, der indebærer en  

 overtrædelse af markedsføringslovens § 2, stk. 1, om forbud mod  

 vildledende reklamering.
Som et andet eksempel kan nævnes den  

 situation, at formidleren ved indgåelsen af aftalen med kunden  

burde vide, at kunden ville overtræde  

 markedsføringslovens § 2, stk. 1, uden at formidleren gjorde  

 tilstrækkeligt for at forhindre en sådan overtrædelse.
 Der ses ikke at foreligge trykt retspraksis  

 vedrørende formidlerens ansvar, der kan belyse straffereglernes  

 betydning på dette punkt.
12.2.1.2. Erstatningsansvar Der er i dansk ret ikke fastsat regler om ansvarsfrihed  

 for en formidler af en informationssamfundstjeneste.
Der er heller ikke  

 fastsat særlige regler om, under hvilke betingelser en formidler  

 er erstatningsansvarlig.
Spørgsmålet om en formidlers  

 erstatningsansvar skal derfor afgøres efter de regler, der i  

 øvrigt gælder om en persons erstatningsansvar.
Der kan i den forbindelse sondres mellem a) erstatning  

 uden for kontrakt, b) erstatning og godtgørelse for krænkelse af  

 ophavsret og c) erstatningsansvar i kontrakt.
Disse regler beskrives i det  

 følgende, og beskrivelsen er som udgangspunkt begrænset til  

 spørgsmålet om ansvarsgrundlag (f.eks. culpa eller  

 objektivt ansvar), idet det er dette spørgsmål, som direktivets  

 ansvarsfrihedsregler berører.
 Det kan dog nævnes, at det   ud over, at der skal  

 foreligge et ansvarsgrundlag   navnlig er en betingelse for, at formidleren  

 skal betale erstatning til en tredjemand, at tredjemanden har  

 lidt et økonomisk tab, at der er årsagssammenhæng  

 mellem tabet og formidlerens ansvarspådragende adfærd, at  

 tabet er påregneligt (adækvat), at tredjemandens tab er  

 værnet af de erstatningsretlige regler, og at tredjemanden ikke  

 har udvist egen skyld i et sådant omfang, at formidlerens  

 erstatningspligt bortfalder.
 Der ses ikke at foreligge trykt retspraksis, der kan  

 belyse erstatningsreglernes betydning på dette område.
a.
Erstatning uden for kontrakt Spørgsmålet om formidlerens erstatningsansvar  

 over for tredjemand skal afgøres efter dansk rets almindelige  

 erstatningsregel, culpareglen.
Afgørende for, om formidleren er  

 erstatningsansvarlig, er herefter, om formidleren har handlet  

 forsætligt eller uagtsomt i forhold til indholdet af informationen.
Som nævnt i afsnit C.12.2.1.1. ovenfor er det i de  

 her omhandlede tilfælde andre end formidleren, der bestemmer indholdet  

 af den information, der transmitteres eller lagres.
Formidleren yder alene  

 teknisk bistand og får ikke som led heri kendskab til den  

 pågældende information.
Dette indebærer, at formidleren som  

 udgangspunkt ikke kan anses for at have handlet forsætligt og  

 dermed blive erstatningsansvarlig.
Når det skal vurderes, om en formidler har handlet  

uagtsomt, må der først ses på, hvordan formidleren  

kunne have handlet.
Hvis det herefter lægges til grund, at  

 formidleren kunne have handlet anderledes, må det vurderes, om han  

burde have handlet på en anden måde.
Det kan ikke udelukkes, at formidleren efter  

 omstændighederne kan anses for at have handlet uagtsomt og dermed blive  

 erstatningsansvarlig.
Som eksempel kan nævnes den situation, at  

 formidleren ikke griber ind og fjerner den skadeforvoldende information,  

 efter at formidleren burde have fået kendskab til, at  

 informationen påfører tredjemand et økonomisk tab.
Som et  

 andet eksempel kan nævnes den situation, at formidleren ved  

 indgåelsen af aftalen med kunden burde vide, at kunden ville  

 påføre tredjemand et tab, uden at formidleren gjorde  

 tilstrækkeligt for at forhindre dette.
 Hvis der transmitteres eller oplagres  

æreskrænkende udtalelser om en tredjemand, kan der rejses  

 spørgsmål om, hvorvidt formidleren   ud over erstatning for det  

 tab, der er forårsaget herved skal betale tortgodtgørelse til  

 tredjemanden.
Dette spørgsmål skal afgøres efter  

 erstatningsansvarslovens § 26, stk. 1, hvorefter den, der er ansvarlig for en  

 retsstridig krænkelse af en andens frihed, fred, ære eller  

 person, skal betale den forurettede godtgørelse for tort.
Udtrykket  

 »retsstridig« indebærer, at der skal foreligge en culpøs  

 krænkelse, og at denne skal være af en vis grovhed.
b.
Erstatning og godtgørelse for krænkelse af  

 ophavsret Spørgsmålet om formidlerens erstatningsansvar  

 for krænkelse af ophavsretten skal besvares efter reglerne i  

 ophavsretsloven.
 Efter disse regler kan der blive tale om  

 erstatningsansvar, hvis der   objektivt set - foreligger en krænkelse  

 af ophavsretten, jf. ophavsretslovens § 2, og hvis formidleren ved  

forsæt eller uagtsomhed er ansvarlig herfor, jf.  

 ophavsretslovens § 83, stk. 1, jf. §§ 76 og 77. Selv om krænkelsen af  

 ophavsretten er begået i god tro, kan der tilkendes den  

 forurettede erstatning m.v., i det omfang det skønnes rimeligt, jf. §  

 83, stk. 2. En ophavsmand, fotograf eller udøvende kunstner, hvis ret  

 er krænket ved retsstridigt forhold, har endvidere krav på  

 godtgørelse for ikke-økonomisk skade, jf. § 83, stk. 3.
 Ophavsretten indebærer bl.a., at den  

 pågældende har eneret til at fremstille eksemplarer af  

 værket, herunder i digital form, jf. ophavsretslovens § 2, stk. 1-2. En  

 lignende eneret til eksemplarfremstilling tilkommer udøvende  

 kunstnere, fonogram- og filmproducenter, radiofonier, fotografer og  

 fremstillere af kataloger, databaser m.v., jf. ophavsretslovens §§ 65, 66,  

 67, 69, 70 og 71. I forbindelse med transmission/oplagring af et  

 ophavsretligt beskyttet værk og andre frembringelser over internettet  

 er spørgsmålet derfor, om den kopiering, der finder sted under  

 transmissionen/oplagringen, har karakter af eksemplarfremstilling i  

 ophavsretslovens forstand, således at kopieringen udgør en  

 krænkelse af ophavsretten.
Dette vil som udgangspunkt ikke være  

 tilfældet.
Det antages således, at rent flygtige og  

 tilfældige fikseringer, der finder sted som led i en  

 sammenhængende teknisk proces, og som er accessoriske i forhold til det  

 endelige resultat, f.eks. skærmvisning af et digitalt værk,  

 normalt ikke kan anses for eksemplarfremstilling, jf.
Folketingstidende  

 1997-98, 2. samling, Tillæg A, side 999 f., og Tillæg B, side  

 178.
 Efter Europa-Parlamentets og Rådets direktiv  

 2001/29/EF af 22. maj 2001 om harmonisering af visse aspekter af ophavsret og  

 beslægtede rettigheder i informationssamfundet er ophavsmandens ret til  

 reproduktion begrænset således, at den ikke omfatter midlertidige  

 reproduktionshandlinger, 1) som er flygtige eller tilfældige, 2) som  

 udgør en integreret og væsentlig del af en teknisk proces, der  

 udelukkende har til formål at muliggøre bl.a. en mellemmands  

 transmission i et netværk mellem tredjemænd af et værk  

 eller en anden frembringelse, og 3) som ikke har selvstændig  

 økonomisk værdi.
 I en af de indledende betragtninger til direktivforslaget  

 (betragtning 33) er det om begrænsningen i eneretten til reproduktion  

 anført, at begrænsningen bl.a. omfatter handlinger, som  

 muliggør lagringer i cache-hukommelsen, herunder lagringer, som  

 bidrager til, at transmissionssystemerne fungerer effektivt, forudsat at  

 mellemmanden ikke ændrer informationen og ikke foretager indgreb i den  

 lovlige anvendelse af teknologi, som er almindelig anerkendt og anvendt af  

 industrien, med det formål af skaffe sig data om anvendelsen af  

 informationen.
 Direktivet skal være gennemført i dansk ret  

 senest den 22. december 2002.
c.
Erstatningsansvar i kontrakt Spørgsmålet om, hvilket ansvarsgrundlag der  

 gælder i den situation, hvor en kontraktspart ønsker at  

 gøre formidleren erstatningsansvarlig, må i første  

 række bero på, om spørgsmålet (gyldigt) er reguleret  

 i parternes aftale.
 Har f.eks. formidleren stillet kontraktsparten en gyldig  

 garanti for det tab, kontraktsparten lider ved, at cache-kopierne indeholder  

 forkerte oplysninger, hæfter formidleren for det tab, som  

 kontraktsparten lider herved.
Indeholder parternes aftale ikke nogen (gyldig) regulering  

 af ansvarsgrundlaget, må spørgsmålet afgøres efter  

 det almindelige grundlag for erstatningsansvar i kontraktsforhold, som er  

 culpareglen.
Hovedspørgsmålet bliver i den forbindelse, om  

 formidleren forsætligt eller uagtsomt har tilsidesat en af de  

 forpligtelser, som den pågældende har efter parternes aftale -  

 f.eks. en forpligtelse til at ajourføre cache-kopierne.
12.2.1.3. Straf- og erstatningsansvar set i forhold til direktivets  

 artikler a.
Forholdet mellem direktivets regler og gældende ret Som det fremgår af afsnit C.12.2.1.1. ovenfor vil  

 der i praksis normalt ikke opstå spørgsmål om at straffe  

 en formidler for overtrædelser, som forudsætter, at formidleren  

 har handlet forsætligt.
Det gælder f.eks. reglerne om udbredelse  

 af børnepornografi og fremsættelse af racediskriminerende og  

 æreskrænkende udtalelser.
Det skyldes, at formidleren ikke gennem  

 sit formidlingsarbejde vil få kendskab til indholdet af den  

 transmitterede eller oplagrede information.
 I det omfang uagtsomhed med hensyn til indholdet af  

 transmitteret eller oplagret information er kriminaliseret, vil der af samme  

 grund i praksis normalt ikke opstå spørgsmål om at straffe  

 en formidler for at have handlet uagtsomt.
Med hensyn til spørgsmålet om  

 erstatningsansvar vil udgangspunktet som nævnt i afsnit C.12.2.1.2. i  

 praksis også være, at der ikke vil opstå  

 spørgsmål om at gøre en formidler erstatningsansvarlig,  

 idet det er en forudsætning herfor, at formidleren har handlet  

 forsætligt eller uagtsomt.
En formidler vil i praksis normalt heller  

 ikke ifalde ansvar for krænkelse af ophavsretten, idet den kopiering,  

 som finder sted i forbindelse med formidling, som udgangspunkt ikke  

 udgør en krænkelse af ophavsretten.
Som det fremgår af afsnit C.12.1., er det  

 karakteristisk for de betingelser, hvorunder en formidler af en  

 informationssamfundstjeneste efter direktivet kan undgå straf- og  

 erstatningsansvar for den information, der transmitteres eller oplagres, at  

 formidleren ikke har kendskab til eller kontrol over indholdet af  

 informationen.
Formidlerens opgave består alene i at stille tekniske  

 faciliteter til rådighed for andre.
Det må derfor antages, at en formidler, der er  

 ansvarsfri efter direktivet, i praksis ikke vil kunne straffes efter  

 gældende ret, hvis det - som f.eks. ved udbredelse af  

 børnepornografi og fremsættelse af racediskriminerende eller  

 æreskrænkende udtalelser   er en betingelse for at straffe, at  

 formidleren har handlet forsætligt.
Det skyldes, at formidleren i den  

 situation, hvor direktivets betingelser for ansvarsfrihed foreligger, i  

 praksis ikke vil have handlet forsætligt.
 Det må endvidere antages, at en formidler, der  

 opfylder direktivets betingelser for ansvarsfrihed, i praksis som  

 udgangspunkt heller ikke vil kunne pådrage sig straf- eller  

 erstatningsansvar for uagtsomhed efter de gældende danske regler  

 herom.
 Det kan imidlertid ud fra en teoretisk betragtning ikke  

 på forhånd udelukkes, at de gældende regler om straf- eller  

 erstatningsansvar for uagtsomhed i helt særlige tilfælde vil  

 kunne føre til, at formidleren kan blive ansvarlig i en situation,  

 hvor direktivets regler vil føre til ansvarsfrihed.
Som et eksempel kan for så vidt angår  

 strafansvar nævnes den situation, at formidleren   efter at han  

burde have fået kendskab til, at kunden har transmitteret og  

 oplagret materiale, der indebærer en overtrædelse af  

 markedsføringslovens § 2, stk. 1   undlader at stoppe kundens adgang  

 til nettet og fjerne det oplagrede materiale.
Endvidere kan nævnes den  

 situation, at formidleren ved indgåelsen af aftalen med kunden  

burde vide, at indholdet af informationen ville indebære en  

 overtrædelse af markedsføringslovens § 2, stk. 1, uden at  

 formidleren gjorde tilstrækkeligt for at forhindre  

 overtrædelsen.
 For så vidt angår erstatningsansvar kan som et  

 eksempel nævnes den situation, at formidleren ved indgåelsen af  

 aftalen med tjenestemodtageren burde vide, at den  

 pågældende ville fremsætte æreskrænkende  

 udtalelser eller kopiere et ophavsretligt beskyttet værk, uden at  

 formidleren gjorde tilstrækkeligt for at forhindre dette.
b.
Spørgsmål om implementering Direktivets regler om ansvarsfrihed for formidleren  

 indebærer, at formidleren ikke kan straffes eller pådrage sig  

 erstatningsansvar, hvis betingelserne for ansvarsfrihed er til stede.
Der er  

 tale om væsentlige rettigheder for formidleren, og reglerne  

 berører også retsstillingen for den tredjemand eller  

 kontraktspart, som lider en skade som følge af indholdet af den  

 transmitterede information m.v.
 Som det fremgår ovenfor, må det antages, at  

 formidleren i praksis ikke vil pådrage sig strafansvar efter de  

 gældende danske regler herom, hvis direktivets betingelser for  

 ansvarsfrihed er opfyldt.
 Med hensyn til spørgsmålet om formidlerens  

 straf- eller erstatningsansvar for uagtsomhed, kan det imidlertid ud  

 fra en teoretisk betragtning ikke på forhånd udelukkes, at de  

 gældende regler i helt særlige tilfælde vil kunne  

 føre til, at formidleren kan pådrage sig ansvar i en situation,  

 hvor direktivets regler vil føre til ansvarsfrihed.
 På denne baggrund er det nødvendigt at  

 gennemføre reglerne om ansvarsfrihed i dansk ret ved udtrykkelige  

 lovbestemmelser herom.
Direktivets regler om formidleransvar opregner de  

 betingelser, hvorunder en formidler kan undgå et retligt ansvar for  

 indholdet af den transmitterede og oplagrede information.
Reglerne er  

 forholdsvis detaljerede, og i reglerne indgår tekniske udtryk, der  

 beskriver den virksomhed, som formidleren udøver.
I lyset heraf er det  

 fundet rigtigst, at de bestemmelser, der tager sigte på at  

 gennemføre direktivets ansvarsfrihedsregler, udformes således,  

 at de   med visse redaktionelle ændringer - lægges tæt op  

 af direktivteksten.
Herved undgås, at der rejses spørgsmål  

 om, hvorvidt ansvarsfrihedsreglerne er korrekt implementeret.
Der henvises  

 til lovforslagets §§ 14-16.
12.2.2. Foreløbige foranstaltninger I retsplejeloven findes der regler om foreløbige  

 retsmidler, der kan anvendes for at forhindre eller bringe en retsstridig  

 adfærd til ophør eller for at efterforske eller  

 undersøge, om en sådan adfærd har fundet sted.
 Som et eksempel herpå kan nævnes  

 nedlæggelse af fogedforbud, jf. retsplejelovens kapitel 57 (§§  

 641-652). Fogedretten kan herunder beslaglægge rørligt gods,  

 såfremt det anvendes eller har været anvendt ved  

 overtrædelse af fogedforbudet, jf. nærmere retsplejelovens § 645,  

 stk. 2. Den, som forsætligt overtræder et fogedforbud eller  

 forsætligt bistår hermed, kan idømmes straf i form af  

 bøde eller fængsel og i forbindelse hermed dømmes til at  

 betale erstatning, jf. retsplejelovens § 651.
Ved lov nr. 216 af 28. marts 2001 er der endvidere med  

 virkning fra 1. april 2001 indsat et nyt kapitel i retsplejeloven   kapitel  

 57 a (§§ 653-653 d) - om bevissikring ved krænkelse af  

 immaterialrettigheder m.v.
Efter retsplejelovens § 653 kan fogedretten under  

 visse betingelser bestemme, at der hos den, der påstås at have  

 krænket en immaterialret eller at have begået visse nærmere  

 bestemte overtrædelser af immaterialretslovene, skal foretages en  

 undersøgelse med henblik på at sikre bevis for krænkelsen  

 eller overtrædelsen og dennes omfang.
I det omfang det må anses  

 for nødvendigt med henblik på sikring af bevis, kan fogedretten  

 beslaglægge genstande eller dokumenter, ligesom fogedretten bl.a. kan  

 fremstille kopier af dokumenter, oplysninger på edb-anlæg,  

 edb-programmer og andet materiale, jf. § 653 b, stk. 1.
 Som andre eksempler på foreløbige retsmidler  

 kan nævnes indgreb i meddelelseshemmeligheden, jf. retsplejelovens  

 kapitel 71 (§§ 780-791 a), og beslaglæggelse, jf. retsplejelovens  

 kapitel 74 (§§ 801-807 d).
Også uden for retsplejeloven findes der regler om  

 foreløbige retsmidler.
Forbrugerombudsmanden har - hvis der er  

 øjensynlig fare for, at formålet ellers ville forspildes  

 mulighed for at nedlægge et foreløbigt forbud.  

 Stadfæstelsessag skal i så fald anlægges senest næste  

 hverdag, jf. nærmere markedsføringslovens § 21.
 Som det fremgår af afsnit C.12.1.5. og C.12.1.7.,  

 omfatter direktivets ansvarsfrihedsregler ikke de foreløbige  

 retsmidler, der kan anvendes for at forhindre eller bringe en retsstridig  

 adfærd til ophør eller for at efterforske eller  

 undersøge, om en sådan adfærd har fundet sted.
Det betyder, at de gældende danske regler om  

 foreløbige foranstaltninger kan opretholdes.
Dette gælder  

 også for det straf- og/eller erstatningsansvar, der kan  

 pålægges den, som forsætligt overtræder et  

 fogedforbud eller forsætligt bistår hermed, jf. retsplejelovens §  

 651.
 Direktivets ansvarsfrihedsregler, der foreslås  

 gennemført ved lovforslagets §§ 14-16, berører ikke de  

 gældende danske regler om foreløbige retsmidler.
 Der findes derfor ikke behov for at indføre regler  

 svarende til direktivets artikel 12, stk. 3, artikel 13, stk. 2, og artikel  

 14, stk. 3.
12.2.3. Overvågning og underretning Der findes ikke i dansk ret regler, der  

 pålægger formidlere, der er omfattet af direktivets artikel  

 12-14, en generel pligt til at overvåge den information, der  

 fremsendes eller oplagres, eller en generel pligt til aktivt at  

undersøge forhold eller omstændigheder, der tyder  

 på ulovlig aktivitet.
Der er heller ikke regler, der pålægger  

 formidlere en almindelig pligt til at anmelde ulovlig aktivitet m.v.,  

 men i lovgivningen er der fastsat regler om anmeldelsespligt i særlige  

 tilfælde.
Efter straffelovens § 141 har således den, herunder en  

 formidler, som er vidende om, at en forbrydelse mod statens sikkerhed,  

 borgernes liv og velfærd eller mod betydelige samfundsværdier  

 tilsigtes begået, pligt til at forebygge forbrydelsen   om  

 nødvendigt ved anmeldelse til politiet.
 Der er endvidere fastsat regler om oplysningspligt  

 i bl.a. retsplejelovens kapitel 18, hvorefter enhver, herunder en formidler,  

 som udgangspunkt har pligt til at afgive forklaring i retten som vidne.  

 Endvidere kan nævnes retsplejelovens §§ 804 ff. om  

 editionspålæg.
 Gældende ret er i overensstemmelse med direktivets  

 artikel 15, stk. 1, idet der ikke i dansk ret er regler, der  

 pålægger tjenesteydere en generel overvågnings- eller  

 undersøgelsespligt.
 Efter artikel 15, stk. 2, er det overladt til  

 medlemsstaterne, om de vil indføre og/eller opretholde gældende  

 regler om pligt for en formidler til at underrette myndighederne om  

 påståede ulovlige aktiviteter og om pligt til på anmodning  

 at give myndighederne oplysninger, som gør det muligt at identificere  

 de tjenestemodtagere, formidleren har oplagringsaftaler med.
Det betyder bl.a., at anmeldelsespligten i straffelovens §  

 141 og vidnepligtsreglerne i retsplejelovens kapitel 18 ikke berøres  

 af direktivet.
Det samme gælder f.eks. reglerne om  

 editionspålæg i retsplejelovens kapitel 74.
 Da gældende ret er i overensstemmelse med  

 direktivets artikel 15, stk. 1, findes der ikke behov for at indføre  

 en regel svarende til denne direktivbestemmelse.
Lovforslaget indeholder derfor ingen bestemmelse om, at en  

 formidler skal underrette myndighederne om påståede ulovlige  

 aktiviteter eller på anmodning skal give myndighederne oplysninger, som  

 gør det muligt at identificere de tjenestemodtagere, formidleren har  

 oplagringsaftaler med.
Spørgsmålet skal i stedet afgøres  

 efter de gældende regler herom.
13. Udarbejdelse af adfærdskodekser Ifølge direktivets artikel 16 skal medlemsstaterne  

 og Kommissionen opfordre erhvervs- og forbrugerorganisationer til at  

 udarbejde adfærdskodekser med henblik på gennemførelse af  

 direktivets bestemmelser i artikel 5-15. Det drejer sig således om, at  

 bestemmelserne om generel oplysningspligt, kommerciel kommunikation,  

 indgåelse af elektroniske kontrakter og formidleransvar skal suppleres  

 og udfyldes ved hjælp af selvregulering, hvor dette findes  

 hensigtsmæssigt på nationalt og internationalt plan.
Der  

 bør være elektronisk adgang til adfærdskodekserne på  

 fællesskabssprogene, og udkast hertil bør frivilligt sendes til  

 Kommissionen.
Tilsvarende gælder organisationernes evalueringer af  

 adfærdskodeksers indvirkning på elektronisk handel.
Artiklen  

 anbefaler, at der særligt bør udarbejdes kodekser  

 vedrørende beskyttelse af mindreårige og den menneskelige  

 værdighed, og at organisationer bør inddrages i udarbejdelsen og  

 iværksættelsen af adfærdskodekser nationalt og på  

 fællesskabsplan i relation til deres interesseområder og i  

 overensstemmelse med artikel 5-15. Endelig indeholder artiklen en opfordring  

 til, at synshandicappede og andre handicappede høres i behørigt  

 omfang.
 Markedsføringslovens § 16 indeholder en adgang for  

 Forbrugerombudsmanden til efter forhandling med de relevante erhvervs- og  

 forbrugerorganisationer at udarbejde og offentliggøre retningslinier  

 for markedsføring på nærmere angivne områder, der  

 navnlig ud fra hensynet til forbrugerne må anses for væsentlige.  

 Der er ikke tale om adfærdskodekser i direktivets forstand.
 Selvregulering, herunder ICC-kodekser om god handelsskik  

 vedrørende reklame m.v., indgår dog i Forbrugerombudsmandens  

 vurdering af, om en virksomhed handler i overensstemmelse med god  

 markedsføringsskik, jf. markedsføringslovens § 1.
Selvregulering eller frivillige kodekser karakteriseres  

 ved, at der er tale om retningslinier, som er udformet af virksomheder eller  

 en branche eventuelt i samarbejde med forbrugerorganisationer eller andre  

 interessenter.
Kodekserne bliver ligeledes håndhævet af  

 virksomhedssammenslutninger eller brancher gennem selvjustits, og  

 myndighederne er ikke involveret i arbejdet med reglerne.
Myndighederne kan  

 bl.a. initiere selvregulering ved at opfordre de berørte parter til at  

 udforme retningslinier på et område, hvor der er behov for  

 regulering.
 Det kan bl.a. i relation til direktivets bestemmelser  

 være relevant for brancheorganisationer at fastsætte  

 retningslinier til udfyldning af reglerne om kommerciel kommunikation og  

 ansvarsfrihedsreglerne   f.eks. ved anvendelse af et  

 »notice-and-take-down-system«.
Selvregulering er også genstand for  

 opmærksomhed i nordisk regi, hvor der er nedsat en embedsmandsgruppe  

 på opfordring fra de nordiske erhvervs-, handels- og forbrugerministre.  

 Gruppen har bl.a. set på, hvordan der gennem selvregulering kan skabes  

 fælles brancheregler for e-handel.
Endvidere har Europa-Kommissionen i  

 relation til eEurope-handlingsplanen, der blev godkendt i juni 2000 på  

 Det Europæiske Rådsmøde i Feira, for at styrke  

 forbrugernes tillid til elektronisk handel bl.a. set på muligheden for  

 at udfærdige adfærdskodekser og e-mærkningsordninger.
I den  

 forbindelse er der nedsat en »eConfidence-gruppe« bestående af  

 repræsentanter fra industrien og forbrugerorganisationerne.
Gruppen  

 samarbejder med Europa-Kommissionen om at udfærdige generelle  

 principper for adfærdskodeks i relation til elektronisk handel og  

 e-mærkningsordninger.
 Artikel 16 giver ikke anledning til indførelse af  

 regler i lovforslaget, men der vil blive opmuntret til udarbejdelse af  

 adfærdskodekser på nationalt plan og på  

 fællesskabsniveau gennem det allerede eksisterende nordiske arbejde  

 samt ved støtte til EU-Kommissionens eConfidence-gruppe.
14. Udenretlig bilæggelse af tvister Direktivets artikel 17, stk. 1, fastslår, at  

 lovgivningen i medlemsstaterne ikke må indeholde bestemmelser, som i  

 tilfælde af tvister mellem en leverandør af en  

 informationssamfundstjeneste og en tjenestemodtager hindrer, at der - bl.a.  

 ad hensigtsmæssig elektronisk vej - kan anvendes ordninger for  

 udenretlig bilæggelse af tvister (klagenævn m.v.). Det  

 fastslås endvidere i direktivets artikel 17, stk. 2, at medlemsstaterne  

 skal tilskynde til, at de udenretlige tvistløsningsorganer har en  

 passende proceduremæssig sikkerhed.
Endelig skal medlemsstaterne efter  

 artikel 17, stk. 3, tilskynde de nævnte organer til at underrette  

 Kommissionen om væsentlige afgørelser m.v., der har betydning  

 for elektronisk handel.
Artiklens stk. 1 indeholder ingen pligt for  

 medlemsstaterne til at oprette nye udenretlige  

 tvistbilæggelsesordninger.
Bestemmelsen betyder  

 primært, at  

 lovgivningen ikke må indeholde regler, som kan hindre, at der findes  

 eller etableres udenretlige online tvistløsningsordninger.
Den danske  

 lovgivning indeholder ingen bestemmelser, som hindrer anvendelse af  

 elektroniske tvistløsningsordninger, eller som hindrer brugen af  

 elektronisk kommunikation i allerede eksisterende ordninger.
 I relation til artiklens stk. 2 fremkom Kommissionen i  

 1998 med en meddelelse om udenretlig bilæggelse af tvister for  

 forbrugerområdet sammen med en henstilling om, hvilke principper der  

 bør finde anvendelse på de relevante organer (98/257/EF). De  

 principper, det drejer sig om, er uafhængighed, åbenhed,  

 kontradiktion, effektivitet, lovlighed, frihed og repræsentation.
Med rådsresolution om udenretlig  

 tvistløsningssystemer i maj 2000 blev der opnået enighed om en  

 etablering af et netværk benævnt European Extra Judicial Network  

 (EEJ-NET) og kontaktpunkter (clearinghouses) vedrørende klageadgang  

 m.v.
EEJ-NET består af et net af alternative  

 tvistbilæggelsesinstanser, der er registreret af Kommissionen, og som  

 praktiserer grundprincipper, der garanterer en retfærdig og effektiv  

 behandling.
Forbrugerne kan ved henvendelse til kontaktpunkterne orientere  

 sig og få hjælp om klagemuligheder i de øvrige  

 medlemslande.
Kontaktpunkterne skal påbegynde deres virksomhed senest  

 16. oktober 2001. Forbrugerstyrelsen er kontaktpunkt i Danmark.
Der er i  

 EU-regi ligeledes oprettet et netværk af klageordninger til  

 bilæggelse af grænseoverskridende tvister om finansielle  

 tjenesteydelser.
Netværket kaldes FIN-NET (Financial Services  

 complaints NETwork).
De tvistløsningsorganer, som eksisterer i Danmark,  

 antages at opfylde Kommissionens opstillede principper.
Som eksempler  

 på tvistløsningsorganer kan nævnes  

 Forbrugerklagenævnet og de private klage- og ankenævn.
Efter artikel 17, stk. 3, skal medlemsstaterne tilskynde  

 tvistløsningsorganerne til at holde Kommissionen underrettet om de  

 væsentlige afgørelser, de træffer vedrørende  

 informationssamfundstjenester, og om alle andre oplysninger om praksis, brug  

 og sædvaner i forbindelse med elektronisk handel.
Denne bestemmelse  

 kræver ikke lovgivning.
Det må være tilstrækkeligt,  

 at Økonomi- og Erhvervsministeriet som ansvarlig for  

 gennemførelsen af direktivet, og i særdeleshed  

 Forbrugerstyrelsen, der forventes udpeget som kontaktpunkt efter  

 lovforslagets § 17, stk. 1, tager initiativ til at opfordre de eksisterende  

 udenretlige tvistløsningsorganer til at holde Kommissionen underrettet  

 om væsentlige afgørelser i forbindelse med elektronisk  

 handel.
 Artikel 17 giver ikke anledning til at medtage en  

 bestemmelse i lovforslaget.
15. Søgsmålsadgang Efter artikel 18 skal medlemsstaterne sikre, at  

 anlæggelse af søgsmål i henhold til national ret i  

 forbindelse med informationssamfundstjenester kan føre til hurtig  

 vedtagelse af forholdsregler, herunder foreløbige forholdsregler, for  

 at bringe den påståede overtrædelse til ophør og  

 hindre yderligere skade for de berørte interesser.
Endelig  

 tilføjer artikel 18, stk. 2, e-handelsdirektivet til bilaget til  

 direktiv 98/27/EF, der er gennemført ved lov om forbud til beskyttelse  

 af forbrugernes interesser (forbudsloven).
 Bestemmelsen vedrører ikke myndigheders,  

 erhvervsdrivendes m.v. stillingtagen til et eventuelt  

 erstatningsspørgsmål.
Sager, hvorved en tjenesteyder tilpligtes at undlade en  

 handling, kan anlægges efter de almindelige regler i retsplejeloven.  

 Sager anlægges som udgangspunkt ved byretten ved sagsøgtes  

 hjemting.
Fogedretterne kan nedlægge et foreløbigt forbud efter  

 retsplejelovens kapitel 57, såfremt det godtgøres eller  

 sandsynliggøres, at de handlinger, der søges forbudt, strider  

 mod rekvirentens ret, og at rekvisitus vil foretage de handlinger, som  

 søges forbudt, og at formålet vil forspildes, såfremt  

 rekvirenten henvises til at gøre sin ret gældende ved almindelig  

 rettergang.
Det er antaget, at en offentlig tilsynsmyndighed  

 også vil kunne få nedlagt et foreløbigt forbud efter  

 retsplejelovens bestemmelser, hvis det er påkrævet, for at  

 myndigheden kan varetage sine lovbestemte opgaver.
Myndigheden antages i  

 disse tilfælde at have den fornødne retlige interesse.
 Ifølge markedsføringslovens § 19, stk. 2,  

 kan Forbrugerombudsmanden administrativt meddele et påbud, hvis en  

 handling klart er i strid med loven og ikke kan ændres ved forhandling.  

 Forbrugerombudsmanden kan endvidere efter markedsføringslovens § 21  

 nedlægge et foreløbigt forbud, hvis der er øjensynlig  

 fare for, at formålet med anlæggelse af et søgsmål  

 om forbud vil forspildes, hvis rettens afgørelse skal afventes.  

 Derudover har alle, der har en retlig interesse deri, mulighed for at  

 anlægge sag om forbud, påbud og erstatning ved domstolene efter  

 markedsføringslovens § 13.
 Forbudsloven sikrer, at udenlandske myndigheder og  

 organisationer, der varetager forbrugernes kollektive interesser, og som er  

 optaget på en af Kommissionen offentliggjort liste, kan anlægge  

 søgsmål her i landet efter retsplejelovens bestemmelser.  

 Endvidere giver loven mulighed for, at danske myndigheder kan optræde  

 som repræsentant ved domstolene her i landet på vegne af de  

 udenlandske myndigheder og organisationer.
Henvisningen til forbudsdirektivet betyder, at disse  

 udenlandske myndigheder og organisationer kan anlægge  

 søgsmål her i landet efter retsplejelovens regler mod en  

 tjenesteyder, der handler i strid med e-handelsdirektivets materielle regler.  

 Søgsmål efter forbudsdirektivet vil i praksis kun være  

 relevante i henhold til de bestemmelser i direktivet, der indfører  

 pligter for tjenesteyderne.
Det drejer sig således bl.a. om en  

 manglende opfyldelse af informationskravene i direktivets artikel 5-7 og  

 10-11.
Adgangen for udenlandske godkendte organer til selv at  

 anlægge søgsmål her i landet antages at gælde ved  

 siden af og uafhængigt af e-handelsdirektivets artikel 3, stk. 1, om  

 hjemlandskontrol.
Det godkendte organ er heller ikke forpligtet til at  

 iagttage informationsproceduren i e-handelsdirektivets artikel 3, stk. 4.  

 Ligeledes må det forventes, at der ikke altid vil være sammenfald  

 mellem de udenlandske godkendte organer efter forbudsloven, og de myndigheder  

 der varetager hjemlandskontrollen efter e-handelsdirektivet, da private  

 forbrugerorganisationer kan optræde som godkendte organer.
I praksis  

 må det dog forventes, at forbudsdirektivets system først bringes  

 i anvendelse, når mulighederne efter e-handelsdirektivet er  

 udtømt, da fremgangsmåden efter forbudsdirektivet er mere  

 omstændelig og ressourcekrævende.
 Da lovgivningen allerede indeholder de nødvendige  

 retsmidler til at sikre et hurtigt indgreb over for påståede  

 ulovlige handlinger, giver artikel 18 ikke anledning til at indføre  

 bestemmelser herom i lovforslaget.
16. Samarbejde Efter artikel 19, stk. 1, skal medlemsstaterne  

 sørge for at råde over tilstrækkelige kontrol- og  

 undersøgelsesmidler til en effektiv iværksættelse af  

 direktivet og drage omsorg for, at tjenesteyderne giver dem de  

 nødvendige oplysninger.
Efter stk. 2 er medlemsstaterne forpligtet til  

 at udpege en eller flere kontaktpunkter som led i samarbejdet mellem  

 medlemsstaterne og give meddelelse herom til Kommissionen og de andre  

 medlemsstater.
Endvidere er medlemsstaterne efter stk. 3 forpligtet til  

 hurtigst muligt at yde bistand og give oplysninger til Kommissionen eller en  

 anden medlemsstat, og efter stk. 4 er medlemsstaterne forpligtet til at  

 oprette kontaktpunkter, der kan yde generel rådgivning og  

 klagevejledning til tjenesteydere og -modtagere i relation til  

 kontraktforhold samt henvise til relevante organer for yderligere information  

 og praktisk bistand.
Endelig skal medlemsstaterne ifølge stk. 5  

 tilskynde til, at alle væsentlige administrative og retlige  

 afgørelser vedrørende informationssamfundstjenester samt  

 praksis i forbindelse med elektronisk handel meddeles Kommissionen.
Medlemsstaternes pligt til efter stk. 1 at råde over  

 tilstrækkelige kontrol- og undersøgelsesmidler må anses  

 for at være opfyldt ved de midler, som de danske myndigheder allerede  

 har til deres rådighed i henhold til lovgivningen.
Således  

 eksisterer der den i bemærkningernes punkt C.15. nævnte mulighed  

 for i medfør af retsplejelovens kapitel 57 samt  

 markedsføringsloven at få nedlagt et forbud ved domstolene.  

 Retsplejeloven indeholder endvidere regler om politiets muligheder for at  

 foretage indgreb i meddelelseshemmeligheden (kapitel 71), ransagning (kapitel  

 73), beslaglæggelse (kapitel 74) m.v.
Ligeledes har visse  

 tilsynsmyndigheder i medfør af særlovgivningen fået  

 tillagt særlige kontrolmidler.
Således kan Finanstilsynet til  

 enhver tid mod behørig legitimation uden retskendelse få adgang  

 til et pengeinstitut og dets filialer med henblik på indhentelse af  

 bl.a. oplysninger.
Ligeledes har adskillige myndigheder adgang til efter  

 lovgivningen at kræve informationer, der er nødvendige for  

 udførelsen af deres tilsyn, udleveret af virksomhederne.  

 Forbrugerombudsmanden kan således efter markedsføringslovens §  

 15, stk. 2, kræve meddelt alle oplysninger, som skønnes  

 nødvendige for dennes virksomhed, herunder til afgørelse af, om  

 et forhold falder ind under lovens bestemmelser.
Lægemiddelstyrelsen  

 kan i medfør af lægemiddellovens § 29, stk. 4, kræve alle  

 nødvendige oplysninger med henblik på at kontrollere, at  

 reklamering for et lægemiddel er i overensstemmelse med loven.
Som et  

 tredje eksempel kan nævnes, at pengeinstitutter efter lov om banker og  

 sparekasser m.v. skal give Finanstilsynet de oplysninger, der er  

 nødvendige for tilsynets virksomhed.
 Som supplement til de gældende regler, der sikrer  

 myndighederne mulighed for at kræve informationer m.v. af  

 virksomhederne, foreslås indsat en generel bestemmelse i lovforslagets  

 § 7, stk. 3, hvorefter tjenesteyderne skal sikre myndighederne en let  

 tilgængelig og vedvarende adgang til de generelle oplysninger, der er  

 nævnt i forslagets § 7.
 Der må derfor anses for at være  

 tilstrækkelige kontrol- og undersøgelsesmuligheder til stede,  

 hvorfor direktivets artikel 19, stk. 1, ikke giver anledning til  

 lovændringer på dette punkt.
 Forpligtelsen i artiklens stk. 2 til at udpege en eller  

 flere kontaktpunkter som led i samarbejdet mellem medlemsstaterne og  

 Kommissionen foreslås som en fleksibel løsning gennemført  

 ved en bemyndigelse i forslagets § 17, stk. 1, hvorefter økonomi- og  

 erhvervsministeren efter forhandling med de berørte ministre kan  

 udpege de offentlige myndigheder, der skal være kontaktpunkt for det  

 administrative samarbejde vedrørende e-handelsdirektivet.
Som udgangspunkt må det forventes, at de offentlige  

 myndigheder, hvis kompetenceområde hører under  

 e-handelsdirektivets anvendelsesområde, vil indgå i et  

 netværkssamarbejde på tværs af grænserne.
Direktivet  

 fordrer imidlertid, at der udpeges et eller flere centrale kontaktpunkter, og  

 at meddelelse herom gives Kommissionen og de andre medlemsstater.
Det  

 forventes, at Forbrugerstyrelsen under Økonomi- og Erhvervsministeriet  

 udpeges som kontaktpunkt.
Kontaktpunktet forventes at få en  

 koordinerende funktion.
Medlemsstaternes forpligtelse efter artiklens stk. 3 til  

 efter anmodning hurtigst muligt at yde bistand og give oplysninger til  

 Kommissionen eller en anden medlemsstat skal ske i overensstemmelse med den  

 nationale lovgivning.
Bestemmelsen skal styrke myndighedssamarbejdet og  

 må antages at være begrænset til de oplysninger, som det er  

 nødvendigt for udenlandske myndigheder og Kommissionen at erhverve i  

 relation til udøvelsen af hjemlandskontrol.
De nævnte krav må forstås i  

 overensstemmelse med direktivets artikel 3, stk. 1, om hjemlandskontrol,  

 hvorefter der ikke kræves nye former for tilsyn.
Anmodning om bistand  

 og oplysninger fra en myndighed i en anden medlemsstat eller Kommissionen  

 skal derfor ske med respekt af gældende regler for indhentning og  

 udlevering af oplysninger på samme måde, som var henvendelsen fra  

 en dansk myndighed.
Som eksempel på regler for udveksling af  

 oplysninger mellem danske myndigheder kan nævnes forvaltningslovens  

 kapitel 8, særligt §§ 27-28 og persondatalovens kapitel 4,  

 særligt §§ 6-8.
Direktivet pålægger som nævnt  

 medlemsstaterne en pligt til efter anmodning at give oplysninger og yde  

 bistand.
I de nævnte bestemmelser i forvaltningsloven og  

 persondataloven om videregivelse af oplysninger må der antages at  

 være hjemmel til videregivelse af oplysninger til udenlandske  

 myndigheder inden for EU og EØS-landene.
Pligten i artiklens stk. 4 til at udpege et eller flere  

 kontaktpunkter af rådgivende karakter må i mindre  

 udstrækning anses for at være opfyldt i praksis, idet en del  

 myndigheder har rådgivende funktioner over for erhvervsdrivende,  

 forbrugere m.v.
Således rådgiver Forbrugerstyrelsen forbrugere og  

 erhvervsdrivende om bl.a. parters rettigheder og pligter i kontraktforhold,  

 markedsføringsretlige forhold, produktsikkerhedsmæssige forhold,  

 klage- og retsmidler i tilfælde af tvister, og hos hvilke myndigheder,  

 organisationer m.v., en part kan få yderligere oplysninger eller  

 praktisk bistand.
Henvendelser fra udenlandske forbrugere og virksomheder  

 forekommer dog kun undtagelsesvis.
Der er i lovforslagets § 17, stk. 2, medtaget en  

 bestemmelse, der bemyndiger økonomi- og erhvervsministeren til at  

 udpege relevante kontaktpunkter af rådgivende karakter til  

 dækning af direktivets område.
Myndigheder og organer, der  

 allerede har en rådgivende funktion i relation til erhvervsdrivende,  

 vil kunne udpeges som kontaktpunkt.
 Forpligtelsen for medlemsstaterne til efter artiklens stk.  

 5 at tilskynde til, at Kommissionen underrettes om alle væsentlige  

 administrative og retlige afgørelser i tvister om  

 informationssamfundstjenester, må betragtes som en naturlig  

 informationsopgave for de myndigheder, der i medfør af lovforslagets §  

 17, stk. 1, udpeges som kontaktpunkt af administrativ karakter.  

 Kontaktpunktet bør således informere øvrige myndigheder  

 og organer, der træffer væsentlige afgørelser  

 vedrørende elektronisk handel, om vigtigheden af at orientere  

 Kommissionen om disse afgørelser, således at Kommissionen kan  

 udbrede kendskab til retlig og administrativ praksis på  

 området.
 Artikel 17, stk. 5, skønnes ikke at give anledning  

 til lovgivning.
17. Sanktioner Efter artikel 20 fastsætter medlemsstaterne selv de  

 sanktioner, som skal finde anvendelse ved overtrædelser af de nationale  

 bestemmelser, der udstedes til gennemførelse af direktivet.
Artiklen  

 kræver, at de fastsatte sanktioner skal være effektive, stå  

 i rimeligt forhold til overtrædelsen og have afskrækkende  

 virkning.
Endelig fremgår det af direktivets betragtning 54, at  

 sanktioner fastsat i regler til gennemførelse af direktivet ikke  

 hindrer anvendelsen af andre sanktioner eller retsmidler efter national  

 lovgivning, og at medlemsstaterne ikke er forpligtet til at fastsætte  

 strafferetlige sanktioner for overtrædelse af nationale bestemmelser,  

 der gennemfører direktivet.
 Det følger allerede af lovforslagets § 3 om  

 hjemlandskontrol, at tjenesteydere, der er etableret her i landet, er  

 underlagt de gældende kontrol-, sanktions- og  

 håndhævelsessystemer, uanset om en informationssamfundstjeneste  

 alene er rettet mod en anden medlemsstat.
 Det har været overvejet selvstændigt at  

 strafsanktionere lovforslagets §§ 7-9 om tjenesteyderes pligt til at give  

 basale og særlige oplysninger om f.eks. navn, adresse og CVR-nummer,  

 prisinformation, kommerciel kommunikation, og §§ 10-12 om tekniske  

 hjælpefunktioner m.v.
Overtrædelser af bestemmelserne kan imidlertid  

 sanktioneres gennem anvendelsen af markedsføringsloven.
På den  

 baggrund findes der ikke behov for at gennemføre særlige regler  

 om sanktioner for overtrædelser af de nationale bestemmelser, der  

 gennemfører direktivet.
Sanktionssystemet i markedsføringsloven  

 vil i kraft af den udvidelse, som lovforslaget medfører af  

 myndighedernes geografiske kompetence, tillige kunne anvendes, når en  

 dansk tjenesteyder alene retter sin virksomhed mod andre  

 EU/EØS-lande.
 En kommerciel kommunikation, der ikke fremtræder som  

 sådant, vil efter omstændighederne kunne betegnes som vildledende  

 og kunne straffes efter markedsføringslovens § 22, stk. 3, jf. § 2.  

 Overtrædelser af forslagets § 9, der ikke vil kunne straffes efter  

 markedsføringslovens § 22, stk. 3, jf. § 2, vil indebære en  

 overtrædelse af generalklausulen i markedsføringslovens § 1.
Forbrugerombudsmanden vil derfor kunne anvende hele det i  

 markedsføringslovens beskrevne sanktionssystem om administrativ  

 forbud, foreløbigt forbud, anlæggelse af retssag, forhandling af  

 retningslinier, forhåndsbesked og forhandling.
Endvidere kan enhver,  

 der har en retlig interesse, anvende markedsføringslovens § 13 til at  

 anlægge sag om forbud, påbud og erstatning mod en  

 leverandør af en ulovlig informationssamfundstjeneste.
Der henvises  

 endvidere til myndighedernes mulighed for hurtigt at gennemføre  

 foreløbige foranstaltninger, jf. bemærkningernes punkt C.15.
D.
Lovforslagets økonomiske og administrative konsekvenser 1. Økonomiske og administrative konsekvenser for det offentlige E-handelsdirektivet bygger bl.a. på et princip om  

 hjemlandskontrol.
Det er derfor udgangspunktet, at de områder, der er  

 omfattet af direktivet, skal overvåges af myndighederne i det land,  

 hvor tjenesteyderen er etableret.
Myndighederne skal dermed også drage  

 omsorg for, at tjenesteyderne overholder etableringslandets regler  

 vedrørende etablering og udøvelse af erhvervsvirksomhed,  

 herunder giver de oplysninger, der kræves efter direktivet i relation  

 til identifikation af tjenesteyderen, kommerciel kommunikation og ved  

 indgåelse af aftaler.
Direktivet indebærer, at myndighedernes geografiske  

 kompetenceområde udvides til også at omfatte danske  

 tjenesteyderes virksomhed i andre lande inden for den Europæiske Union,  

 når der er tale om informationssamfundstjenester.
Dette vil for de  

 berørte myndigheder betyde øgede udgifter og øget  

 administration som følge af:
 Øget myndighedstilsyn uden for Danmarks grænser  

 (hjemlandskontrol).
 Udpegning af et eller flere kontaktpunkter af administrativ  

 karakter.
 Udpegning af et eller flere kontaktpunkter af rådgivende  

 karakter.
 Informationskampagne over for udenretlige tvistløsningsorganer  

 og erhvervs- og forbrugerorganisationer om henholdsvis praksis  

 vedrørende e-handel og udarbejdelse af  

 adfærdskodekser.
Kravet om hjemlandskontrol bevirker, at danske myndigheder  

 fremover også skal føre tilsyn med, at danske virksomheders  

 onlineaktiviteter i andre EU-lande er i overensstemmelse med dansk  

 lovgivning.
Det kan f.eks. dreje sig om reklamering, salg m.v. via  

 internettet på det europæiske marked.
Da lovforslaget i  

 høj grad vedrører markedsføring, må der især  

 påregnes en betydelig aktivitetsudvidelse for Forbrugerombudsmanden til  

 forhandling og retsforfølgning af danske virksomheder bl.a. som  

 følge af henvendelser fra udenlandske myndigheder.
E-handelsdirektivet  

 medfører derfor nye ressourcekrævende aktiviteter for  

 Forbrugerstyrelsen, der er sekretariat for Forbrugerombudsmanden.
Tilsvarende  

 må det forventes, at tilsynsmyndigheder på andre områder  

 vil få lignende øgede aktiviteter som følge af  

 hjemlandskontrollen.
Direktivet kræver, at der udpeges et dansk  

 kontaktpunkt af administrativ karakter.
Det er hensigten, at  

 Forbrugerstyrelsen skal udnævnes til administrativt kontaktpunkt i  

 Danmark, hvilket indebærer, at Forbrugerstyrelsen bliver den centrale  

 myndighed, som andre medlemsstaters kontrolorganer kan rette henvendelse til  

 f.eks. med klager over danske internetvirksomheders adfærd, når  

 den rette danske myndighed er disse organer ubekendt.
Opgaven som  

 kontaktpunkt vil i øvrigt betyde øget administrativt samarbejde  

 og koordinering med nationale myndigheder, europæiske myndigheder og  

 Kommissionen.
Endvidere skal der oprettes et eller flere kontaktpunkter  

 i form af rådgivningscentre, som skal oplyse udenlandske og  

 indenlandske erhvervsdrivende og forbrugere om deres rettigheder og pligter i  

 kontraktforhold, om de klage- og retsmidler, der er til rådighed i  

 tilfælde af tvister, og om andre relevante myndigheder, der kan rettes  

 henvendelse til.
Forbrugerstyrelsen vil kunne udnævnes som kontaktpunkt  

 af rådgivende karakter.
Forbrugerstyrelsen rådgiver i dag i  

 overvejende grad kun danske forbrugere.
Der må derfor påregnes en  

 betydelig aktivitetsudvidelse, hvis Forbrugerstyrelsen skal varetage denne  

 opgave.
Andre myndigheder og private organisationer m.v. vil dog også  

 helt eller delvist kunne varetage denne rådgivningsfunktion, hvis dette  

 findes hensigtsmæssigt.
Som led i det samlede informationsudvekslingssystem  

 forudsætter direktivet, at medlemsstaterne underretter Kommissionen om  

 alle væsentlige administrative og retlige afgørelser på  

 deres områder i tvister om informationssamfundstjenester samt om  

 praksis m.v. i forbindelse med elektronisk handel.
Det forventes, at  

 Forbrugerstyrelsen som kontaktpunkt vil få en væsentlig  

 informationsopgave til opfyldelse af denne forpligtelse.
Der er til de nævnte aktiviteter budgetteret med et  

 permanent årligt bevillingsbehov på fire årsværk  

 svarende til kr. 1.600.000, herunder 1,5 årsværk til det  

 rådgivende kontaktpunkt, hvis dette skal varetages af  

 Forbrugerstyrelsen, samt anslåede kr. 1.000.000 i øvrig drift  

 til dækning af overhead, rejseaktiviteter samt udgifter ved retssager  

 mod danske virksomheder.
Ud af det estimerede årsværkforbrug  

 påregnes 2 årsværk at medgå til Forbrugerstyrelsens  

 sekretariatsbetjening af Forbrugerombudsmanden.
Det bemærkes, at dette  

 skøn er forbundet med stor usikkerhed.
Bevillingerne vil blive afholdt  

 inden for Økonomi- og Erhvervsministeriets egne rammer.
Der er ikke i ressourceopgørelsen medtaget andre  

 myndigheders eventuelle ressourcebehov som følge af  

 e-handelsdirektivets gennemførelse.
Disse må afholdes inden for  

 de enkelte ministeriers rammer.
2. Erhvervsøkonomiske konsekvenser og administrative  

 konsekvenser for virksomheder E-handelsdirektivet indebærer, at det bliver lettere  

 for virksomhederne at markedsføre og sælge produkter f.eks. via  

 internettet inden for EU, idet de som udgangspunkt kun skal overholde dansk  

 ret.
Direktivet har til formål at sikre den frie  

 bevægelighed for informationssamfundstjenester i det indre marked og  

 skal fremme udviklingen af elektronisk handel med øget  

 beskæftigelses- og investeringsmuligheder til følge.
Det  

 antages, at direktivet vil medvirke til et øget udbud af varer og  

 tjenesteydelser via elektroniske medier, der vil øge konkurrencen og  

 medføre lavere priser og bedre produkter på det europæiske  

 marked til gavn for forbrugerne. Øget konkurrence og øget  

 handel vil have positive samfundsøkonomiske konsekvenser.
 Salg via internettet udgjorde ifølge Danmarks  

 Statistik ca. 12 mia. kr. i år 2000 blandt virksomheder med mindst fem  

 ansatte, hvilket svarer til lidt under 1 % af virksomhedernes samlede  

 omsætning.
Direktivets afsenderlandsprincip kan indebære en  

 forringelse af danske virksomheders konkurrenceevne på såvel det  

 danske som det europæiske marked i de tilfælde, hvor standarden,  

 som danske virksomheder skal overholde, er højere end den standard,  

 som udenlandske konkurrerende virksomheder er underlagt.
Modsætningsvis  

 kan en højere standard være en god konkurrenceparameter, da det  

 taler for en bedre kvalitet m.v.
 Direktivet skal gennem sine oplysningskrav være med  

 til at sikre, at forbrugernes tillid til elektronisk handel øges,  

 således at potentialet i den elektroniske handel kan realiseres.
Lovforslagets definition på en  

 informationssamfundstjeneste er bred, idet den ud over hjemmesider også  

 omfatter andre elektroniske kommunikationsformer.
Definitionen må  

 antages at omfatte de fleste danske virksomheder, der har en hjemmeside  

 på internettet.
Ifølge en undersøgelse foretaget af  

 Danmarks Statistik havde 52 % af danske virksomheder, der havde over 5  

 fuldtidsansatte, en hjemmeside og 81 % havde internetadgang i november 2000.  

 Da andelen af danske virksomheder, der etablerer sig på internettet med  

 en hjemmeside, må antages at stige i 2001, må en større  

 andel end 52 % af de danske virksomheder forventes at blive berørt af  

 lovforslaget.
De oplysningskrav, som direktivet pålægger  

 virksomhederne, vil hovedsageligt ikke øge virksomhedernes  

 administrative pligter, idet oplysningskravene i udstrakt grad allerede  

 følger af dansk ret i medfør af de nordiske  

 forbrugerombudsmænds fælles holdning til handel og  

 markedsføring på Internettet og i tilsvarende  

 kommunikationssystemer samt OECD's retningslinier for forbrugerbeskyttelse i  

 forbindelse med elektronisk handel.
Den væsentligste betydning  

 lovforslaget får for virksomhederne er, at de skal følge  

 gældende dansk ret, også når de udbyder deres varer,  

 tjenesteydelser m.v. til tjenestemodtagere i andre medlemsstater.
Som  

 følge heraf forventes det heller ikke, at lovforslaget i relation til  

 virksomhedernes udbud af varer og tjenesteydelser vil have en indvirkning  

 på de danske virksomheders tidsforbrug - i form af f.eks. en  

 tidsbesparelse.
 Lovforslaget er primo januar 2002 sendt i testpanel.  

 Erhvervsudvalget vil i forbindelse med udvalgsbehandlingen bliver underrettet  

 om resultatet heraf.
E.
Lovforslagets miljømæssige konsekvenser Lovforslaget forventes at medføre et mærkbart  

 fald i den mængde af papir, der skal transporteres mellem afsender og  

 modtager, fordi dokumenterne kan udskrives direkte hos modtageren.
Forslaget  

 vil dog næppe føre til et fald i papirforbruget, idet  

 elektronisk kommunikation ofte medfører et større papirforbrug  

 i forhold til papirbaseret kommunikation, da dokumenter tit udskrives frem  

 for at blive læst på skærmen.
Den forventede vækst i den elektroniske handel, som  

 lovforslaget vil kunne fremme, vil endvidere kunne betyde en ændring i  

 distributionsmønstrene.
Således vil der kunne opstå et  

 fald i transportbehovet, dels fordi persontransporten spares, dels fordi der  

 kan spares et transportled i forbindelse med leveringen af varerne, da  

 varerne vil kunne udbringes direkte fra lageret til modtageren og  

 således ikke skal via en mellemhandler.
Omvendt vil en længere  

 afstand mellem produktion og afsætningsmarkeder kunne medføre et  

 større transportbehov til udbringning af varer.
Det er vanskeligt at opgøre det nærmere  

 omfang af den forventede besparelse på transport.
Et faldende  

 transportbehov kan påvirke forbruget af fossile brændstoffer,  

 hvilket medfører færre udledninger til luften.
Et faldende  

 transportbehov kan bidrage positivt til at nå den nationale  

 målsætning om at nedsætte CO 2 udledningerne.
På  

 længere sigt formodes besparelsen i transportbehovet at være stor  

 nok til, at det kan påvirke luftens tilstand i positiv retning  

 såvel regionalt som lokalt.
En nedgang i udledningerne af  

 sundhedsskadelige stoffer kan muligvis allerede på kortere sigt  

 få positive konsekvenser for den lokale luftkvalitet.
F.
Høring Lovforslaget har været sendt i høring hos  

 Advokatrådet, Akademikernes Centralorganisation,  

 Amtsrådsforeningen, Arbejderbevægelsens Erhvervsråd,  

 Brancheorganisationen Forbrugerelektronik, Brancheforeningen for Kontor og  

 Data, Bryggeriforeningen, Børsmæglerforeningen, Center for  

 IT-forskning, Centralforeningen af Autoreparatører i Danmark, Danmarks  

 Automobilforhandlerforening, Danmarks Aktive Forbrugere, Danmarks  

 Fotohandlerforening, Danmarks Nationalbank, Danmarks Optikerforening,  

 Danmarks Radio, Danmarks Rederiforening, Danmarks Rejsebureau Forening,  

 Danmarks Sportshandler-Forening, Dansk Annoncørforening, Dansk  

 Arbejdsgiverforening, Dansk Dagligvareleverandørforening, Dansk  

 Dataforening, Dansk Ejendomsmæglerforening, Dansk Fagpresse, Dansk  

 Handel & Service, Dansk Industri, Dansk Magasinpresse, Dansk  

 Markedsføringsforbund, Dansk Postordreforening, Dansk Standard - EDI  

 og e-business, Dansk Textil Union, Dansk Tipstjeneste, Danske  

 Andelsselskaber, Danske Biludlejere, Danske Dagblades Forening, Danske  

 Distriktsblade ApS, Danske Finansieringsselskabers Forening, Danske  

 Reklamebureauers Brancheforening, DDK   Dansk Detailkreditråd, De  

 Danske Bilimportører, Den danske Forlæggerforening, DSK De  

 Samvirkende Købmænd, Den Danske Boghandlerforening, Den Danske  

 Dommerforening, Det Danske Handelskammer, Dommerfuldmægtigforeningen,  

 Eksport Kredit Fonden, Eksportfremmerådet, FAKDIS, FDB,  

 FEHA/Markedsføringsnævnet, Feriehusudlejernes Brancheforening,  

 FILMRET, Filmudlejerforeningen i Danmark, Finansforbundet, Finansrådet,  

 Finanssektorens Arbejdsgiverforening, Folketingets Ombudsmand,  

 Fondsrådet, Forbrugerklagenævnets Forretningsudvalg,  

 Forbrugerombudsmanden, Forbrugerrådet, Foreningen af Dagligvare  

 Grossister, Foreningen af Danske Internetleverandører, Foreningen af  

 Danske InternetMedier, Foreningen af Danske Videogramdistributører,  

 Foreningen af Interne Revisorer, Foreningen Registrerede Revisorer,  

 Foreningen af Rejsearrangører i Danmark, Handelskartellet i Danmark,  

 Foreningen af Statsautoriserede Revisorer, Foreningen for Dansk Internet  

 Handel, Forsikring & Pension, Fællesforeningen for Danmarks  

 Brugsforeninger, Handels- og Kontorfunktionærernes Forbund i Danmark,  

 Handelskartellet i Danmark, HORESTA, Håndværksrådet, IFPI  

 Danmark, InvesteringsForeningsRådet, IT-Brancheforeningen, ITEK, KODA,  

 Kommunedata, Kommunernes Landsforening, Kongeriget Danmarks Hypotekbank,  

 Københavns Fondsbørs A/S, Københavns Universitet,  

 Landbrugsrådet, Landsforeningen Loyal Handel, Landsorganisationen i  

 Danmark, Liberale Erhvervsråd, Motion Picture Association,  

 Motorcykel-forhandler Foreningen, Multimedieforeningen,  

 Møbelhandlernes Centralforening, Oliebranchens  

 Fællesrepræsentation, Post Danmark, Pengeinstitutternes  

 Betalingssystemer A/S, Præsidenten for Sø- og Handelsretten,  

 Præsidenten for Østre Landsret, Præsidenten for Vestre  

 Landsret, Præsidenterne for retterne i København, Århus,  

 Odense, Ålborg og Roskilde, Radio- og TV-nævnet, Radiobranchens  

 Reklameudvalg, Radiofaghandelens Brancheorganisation, Realkreditrådet,  

 Sammenslutningen af Danske Andelskasser, Specialarbejderforbundet i Danmark,  

 Telekommunikationsindustrien i Danmark, TV2 Reklame A/S, TVDanmark A/S, TV 3  

 A/S, Vin og Spiritus Organisationen i Danmark og Værdipapircentralen.  

 Endvidere er Finansministeriet, IT- og Forskningsministeriet, Ministeriet for  

 Fødevarer, Landbrug og Fiskeri, Justitsministeriet, Kulturministeriet,  

 Miljø- og Energiministeriet, Rigsrevisionen, Skatteministeriet,  

 Sundhedsministeriet, Udenrigsministeriet, Undervisningsministeriet og  

 Økonomiministeriet blevet hørt.
G.
Skema over konsekvenser Positive konsekvenser/mindre udgifter Negative konsekvenser/merudgifter Økonomiske konsekvenser for stat, kommuner og  

 amtskommuner Ingen af betydning.
Udgifter til øget tilsyn ved, at de statslige  

 myndigheders geografiske tilsynskompetence udvides til at omfatte danske  

 tjenesteyderes virksomhed i andre medlemsstater.
Udgifter til øget  

 koordinering nationalt og internationalt mellem myndigheder. Øgede  

 administrationsomkostninger som følge af etablering af et eller flere  

 administrative og rådgivende kontaktpunkter.
Administrative konsekvenser for stat, kommuner og  

 amtskommuner Mere effektiv indgrebsmulighed over for tjenesteydere, der er  

 etableret i en anden medlemsstat og som foretager ulovlige handlinger her i  

 landet.
 Øget administration til tilsyn, europæisk  

 myndighedssamarbejde samt inden- og udenlandske henvendelser til  

 kontaktpunkterne af rådgivende og administrativ karakter.
Økonomiske konsekvenser for erhvervslivet Den lettere adgang for virksomhederne til at foretage  

 grænseoverskridende handel og markedsføring kan få  

 betydning for virksomhedernes økonomiske vækst, konkurrenceevne  

 på det europæiske marked og fremme af beskæftigelses- og  

 investeringsmuligheder ved indførelse af ny teknologi.
 Er standarden for den danske regulering højere end den  

 standard, som konkurrerende udenlandske virksomheder er underlagt, kan der  

 ske en forringelse af danske virksomheders konkurrenceevne på  

 såvel det danske som det europæiske marked.
Administrative konsekvenser for erhvervslivet Virksomheder etableret i Danmark får lettere ved at  

 markedsføre og udbyde tjenester i en anden medlemsstat, da de som  

 udgangspunkt alene skal iagttage dansk regulering og ikke 17 forskellige  

 regelsæt.
 Ingen af betydning.
Administrative konsekvenser for borgerne Mere effektiv håndhævelse over for ulovlige  

 handlinger, der er foretaget af en tjenesteyder etableret i en anden  

 medlemsstat.
Større gennemsigtighed i forbindelse med  

 markedsføring og salg af tjenesteydelser.
Større udbud af varer  

 og tjenesteydelser.
 Er en tjenesteyder, som er etableret i en anden medlemsstat,  

 underlagt en ringere standard for forbrugerbeskyttelse end den, der  

 følger af de danske regler, vil det kunne resultere i en ringere  

 forbrugerbeskyttelse.
Miljømæssige konsekvenser I takt med at anvendelsen af informationssamfundstjenester  

 slår igennem, vil det indebære klare miljøgevinster i form  

 af mindre ressourceforbrug til transport af meddelelser og varer.
 Ingen af væsentlig betydning.
Forholdet til EU-retten Lovforslaget gennemfører Europa-Parlamentets og  

 Rådets direktiv 2000/31/EF af 8. juni 2000 om visse retlige aspekter af  

 informationssamfundstjenester, navnlig elektronisk handel, i det indre marked  

 (EF-Tidende 2000 nr.
L 178 af 17.07.00, s. 1-16) Bemærkninger til lovforslagets enkelte  

 bestemmelser Til § 1 Til stk. 1 Bestemmelsen fastlægger lovforslagets  

 anvendelsesområde.
Lovforslagets anvendelsesområde omfatter  

 informationssamfundstjenester, herunder påbegyndelse og udøvelse  

 af aktiviteter, der vedrører sådanne tjenester, når  

 tjenesteyderen er etableret i Danmark.
Inden for det koordinerede  

 område påser de danske myndigheder overholdelse af reglerne ud  

 fra et afsenderlandsprincip.
Uden for det koordinerede område  

 gælder princippet om hjemlandskontrol og gensidig anerkendelse ikke,  

 hvorfor de almindelige tilsynsbestemmelser i lovgivningen finder anvendelse  

 uafhængigt af disse principper.
Som eksempel herpå kan  

 nævnes de typer af forsikringsvirksomhed, der er undtaget fra  

 afsenderlandsprincippet.
 Der henvises i øvrigt til punkt C.1. i de  

 almindelige bemærkninger for en nærmere beskrivelse af  

 anvendelsesområdet samt punkt C.2.1. og C.2.8. om en definition af  

 informationssamfundstjenester og det koordinerede område.
Til stk. 2 Lovforslaget opregner i stk. 2 en række  

 områder og aktiviteter, som helt er undtaget fra lovforslagets  

 anvendelsesområde.
Efter nr. 1 finder lovforslaget ikke anvendelse  

 på beskatningsområdet.
Det fiskale område omfatter ikke det  

 indre marked, men der er dog en del skatte- og afgiftsmæssige forhold,  

 som har betydning for det indre marked, f.eks. kan papirgangen i forbindelse  

 med skatteafregning gøres elektronisk.
Dette var baggrunden for, at  

 det var nødvendigt eksplicit at undtage skatteområdet.
 Myndighederne vil derfor stadig for så vidt  

 angår regulering, der fastlægger afgiftsmæssige  

 forpligtelser, kunne fastholde den nationale reguleringskompetence.
Efter nr. 2 finder lovforslaget ikke anvendelse  

 på databeskyttelsesområdet som omfattet af Europa-Parlamentets og  

 Rådets direktiv 95/46/EF om beskyttelse af fysiske personer i  

 forbindelse med behandling af personoplysninger og om fri udveksling af  

 sådanne oplysninger og af Europa-Parlamentets og Rådets direktiv  

 97/66/EF om behandling af personoplysninger og beskyttelse af privatlivets  

 fred inden for telesektoren.
Disse direktiver opstiller en  

 fællesskabsretlig regulering inden for persondatabeskyttelse, der  

 også finder anvendelse på informationssamfundstjenester, hvorfor  

 det ikke er fundet nødvendigt at medtage dette område i  

 e-handelsdirektivet.
Direktiv 95/46/EF er gennemført i dansk ret ved  

 lov nr. 429 af 31. maj 2000 om behandling af personoplysninger og direktiv  

 97/66/EF er gennemført dels ved ændringer i  

 markedsføringsloven (§ 6 a) og dels ved ændringer i  

 telelovgivningen (Lov nr. 418 af 31. maj 2000 om konkurrence- og  

 forbrugerforhold på telemarkedet).
Ifølge nr. 3 er forhold, der vedrører  

 virksomheders konkurrencebegrænsende aftaler og adfærd m.v. samt  

 fusioner, endvidere ikke omfattet af lovforslaget.
De danske myndigheder vil  

 derfor fortsat kunne gribe ind over for virksomheder m.v., der er etableret i  

 andre medlemsstater, efter de danske konkurrenceregler eller efter  

 EU-konkurrencereglerne.
Efter nr. 4 er notarvirksomhed eller lignende  

 virksomhed, i det omfang den er direkte og specifikt forbundet med  

 udøvelse af offentlig myndighed, undtaget fra lovforslagets  

 anvendelsesområde.
Notarvirksomhed, som udføres på rent  

 kommercielt grundlag, er derimod omfattet af lovforslaget.
Notarvirksomhed i  

 Danmark udøves imidlertid alene af domstolene.
Efter nr. 5 er forhold, der relaterer sig til  

 repræsentation af en klient i retten, desuden undtaget fra  

 lovforslaget.
Undtagelsen omfatter ikke kun fremmødet i retten, men  

 alt, der relaterer sig til repræsentation af en klient.
Det vil sige  

 udveksling af processkrifter, møder med klienten, sagkyndige  

 undersøgelser m.v.
Ifølge nr. 6 er spil, som indebærer,  

 at der gøres en indsats med penge i hasardspil, lotteri og  

 væddemål, undtaget fra lovforslagets anvendelsesområde.
Det  

 vil sige spil, der udbydes af en virksomhed, hvis formål er at  

 sælge spil, og som opkræver betaling for deltagelse i spillet.  

 Som eksempel kan nævnes Dansk Tipstjeneste.
Spil, som ikke kræver en pengeindsats, dvs.  

 reklamefinansierede spil og markedsføringsspil, er derimod omfattet af  

 lovforslaget.
Der skal være tale om spil, der kan betegnes som  

 erhvervsmæssige.
Ved reklamefinansierede spil - også kaldet  

 gratisspil - forstås spil, der udbydes af en virksomhed, hvis  

 primære formål er at sælge spil, og som ikke opkræver  

 betaling for deltagelse i spillet, fordi spillet finansieres af  

 reklameindtægter eller tilsvarende indtægter.
Ved  

 markedsføringsspil forstås spil, der udbydes af en virksomhed,  

 hvis formål er at sælge andre varer eller tjenesteydelser end  

 spil, og som ikke opkræver betaling for deltagelse i spillet, fordi  

 spillet fungerer som en reklame for virksomhedens produkter.
Til § 2 Bestemmelsen indeholder en række centrale  

 definitioner i lovforslaget.
Der henvises til punkt C.2. i de almindelige  

 bemærkninger.
Til § 3 Bestemmelsen fastlægger myndighedernes  

 jurisdiktionskompetence i forhold til tjenesteydere, der er etableret i  

 Danmark, og som leverer informationssamfundstjenester inden for EU og  

 EØS-området.
Bestemmelsen gennemfører den del af direktivets  

 afsenderlandsprincip, som vedrører princippet om hjemlandskontrol.
I  

 direktivets artikel 3, stk. 1, henvises til, at denne del af  

 afsenderlandsprincippet finder anvendelse inden for »det koordinerede  

 område«.
Det vil sige, at myndighederne skal påse, at en  

 informationssamfundstjeneste er i overensstemmelse med de nationale krav, der  

 er fastsat inden for det koordinerede område.
Der henvises til punkt  

 C.2.8. og punkt C.3. i de almindelige bemærkninger.
De myndigheder, som lovforslaget omfatter, er de  

 myndigheder, som allerede ifølge lovgivning m.v., er tillagt en  

 tilsynsforpligtelse eller er administrativ ansvarlig myndighed for de regler,  

 der gælder for informationssamfundstjenester.
Direktivet og  

 lovforslaget medfører derfor ikke ændringer af de  

 bestående tilsynsformer.
Hjemlandskontrol set i relation til det koordinerede  

 område vil have betydning for offentligretlige regler om bl.a.  

 etablering, krav om særlig uddannelse, praktisk erfaring,  

 sprogkundskaber og lignende kvalifikationskrav, begrænsninger i de  

 aktiviteter, som en virksomhed må udføre, krav til virksomheden  

 og dens ansatte om tavshedspligt m.v., krav til markedsføringens form  

 og indhold, krav om særlig information, vejledning eller  

 rådgivning af kunden, som virksomheden skal give i sit  

 markedsføringsmateriale eller forud for selve aftalens  

 indgåelse, og krav til selve tjenesteydelsens form.
Det har ingen  

 betydning, om disse regler er generelt eller specifikt fastsat for  

 informationssamfundstjenester - som f.eks. lovgivning, der finder anvendelse  

 både på online- og offlineaktiviteter, og retningslinier, der er  

 specielt udarbejdet med henblik på markedsføring, som foretages  

 online eller på anden elektronisk måde.
Det samme regelsæt vil samtidig indeholde regler,  

 der giver parterne visse gensidige rettigheder og pligter.
Det  

 myndighedstilsyn, der omtales i direktivet, omfatter imidlertid ikke disse  

 regler, som det er overladt til parterne selv - eventuelt med bistand fra  

 udenretlige tvistløsningsorganer eller domstole - at anvende.
Til § 4 Bestemmelsen fastslår, at danske myndigheder inden  

 for det koordinerede område ikke kan gribe ind over for en  

 informationssamfundstjeneste, som leveres af en tjenesteyder etableret i en  

 anden medlemsstat, og som udbydes på det danske marked.
Der henvises  

 til punkt C.3. i de almindelige bemærkninger.
Til § 5 Efter bestemmelsen undtages visse særlige  

 områder generelt fra afsenderlandsprincippet, jf. de almindelige  

 bemærkninger i afsnit C.3.5. §§ 3 og 4 indebærer derfor ingen  

 ændring i de gældende danske regler på de  

 pågældende områder.
Listen over undtagelser er udtømmende.  

 Myndighederne har således for disse specifikt fastsatte områder  

 mulighed for at gribe ind og anvende danske regler over for en  

 informationssamfundstjeneste, der udbydes her i landet af en tjenesteyder  

 etableret i en anden medlemsstat inden for den Europæiske Union og  

 EØS-landene.
Indgrebet skal dog som hidtil respektere den  

 gældende fællesskabsret, herunder Traktatens artikel 49.
Nr. 1 undtager visse spørgsmål om  

 ophavsret, ophavsretsbeslægtede rettigheder og rettigheder, som  

 omhandlet i Rådets direktiv 87/54/EØF om retlig beskyttelse af  

 halvlederprodukters topografi og i Europa-Parlamentets og Rådets  

 direktiv 96/9/EF om retlig beskyttelse af databaser, samt industrielle  

 ejendomsrettigheder.
Direktiv 87/54/EØF er implementeret i lov nr. 778  

 af 9. december 1987 om beskyttelse af halvlederprodukters udformning  

 (topografi), og direktiv 96/9/EF er ved lov nr. 407 af 29. september 1998  

 implementeret i ophavsretsloven.
Industrielle ejendomsrettigheder omfatter  

 patenter, varemærker, brugsmodeller og design, og regulering heraf  

 findes bl.a. i patentloven og varemærkeloven.
Ophavsret m.v. blev bl.a. undtaget fra  

 afsenderlandsprincippet, fordi der samtidig med fremsættelsen af  

 e-handelsdirektivet blev fremsat et direktivforslag omhandlende ophavsret og  

 beslægtede rettigheder i informationssamfundet.
Direktivforslaget, der  

 er vedtaget ved Europa-Parlamentets og Rådets direktiv af 2001/29/EF af  

 22. maj 2001 om harmonisering af visse aspekter af ophavsret og  

 beslægtede rettigheder i informationssamfundet, supplerer bl.a.  

 formidleransvarsreglerne i e-handelsdirektivet.
Nr. 2 undtager udstedelse af elektroniske penge.  

 Virksomheder, der udsteder elektroniske penge, skal være  

 kreditinstitutter.
De nærmere regler findes i direktiv 2000/46/EF.  

 EFT L 275/39 af 27.10.2000 - som er gennemført ved lov nr. 502 af 7.  

 juni 2001. Undtagelsen omfatter alene den del af kreditinstitutternes  

 virksomhed, der omfatter udstedelse af elektroniske penge.
Direktivet giver mulighed for, at mindre udstedere af  

 elektroniske penge eller udstedere, der alene benytter et elektronisk  

 betalingskort inden for et - geografisk eller forretningsmæssigt -  

 afgrænset område, kan udstede sådanne kort, uden at de  

 samtidig opnår ret til at drive grænseoverskridende  

 tjenesteydelser.
Som eksempel på virksomheder, der er omfattet, kan  

 nævnes trafikselskaber, der udsteder elektroniske billetter eller  

 lignende, og hvor virksomheden, fordi kortet kan anvendes som  

 betalingsmiddel, er at betegne som et kreditinstitut.
Undtagelsen omfatter  

 ikke udstedelse af betalingskort/kreditkort.
Nr. 3 undtager visse investeringsforeningers  

 annoncering i andre EU- og EØS-lande.
Undtagelsen skyldes, at der  

 allerede er fastsat regler i EU herom, jf. direktiv 85/611/EF.
Efter artikel  

 44, stk. 2, i direktivet skal investeringsinstitutter, som annoncerer i et  

 andet medlemsland, overholde dette lands love for annoncering.
I Danmark skal  

 »institutterne« være organiseret som foreninger  

 (investeringsforeninger).
 Artikel 44, stk. 2, er gennemført i § 71 i lov nr.  

 703 af 17. juli 2000 om investeringsforeninger og specialforeninger.  

 Investeringsforeninger, der er godkendt i andre EU- og EØS-lande, har  

 det europæiske pas og kan markedsføre deres fondsandele i  

 Danmark efter de regler, der fremgår af bekendtgørelse nr. 1054  

 af 17. december 1997 om visse udenlandske investeringsinstitutters  

 markedsføring i Danmark.
Der er visse typer investeringsforeninger, som ikke er  

 omfattet af direktiv 85/611/EØF.
Det er f.eks. institutter, der ikke  

 henvender sig til en videre kreds eller offentligheden, eller institutter,  

 der ikke skal indløse medlemmers andele på forlangende.
Disse  

 typer investeringsforeninger kan derfor frit markedsføre deres andele  

 elektronisk inden for EU og EØS-området i medfør af  

 e-handelsdirektivet.
Nr. 4 undtager visse typer forsikringer, hvor der  

 gælder særlige regler.
Reglerne herom findes i artikel 30 og  

 afsnit IV i direktiv 92/49/EØF (3. skadesforsikringsdirektiv), afsnit  

 IV i direktiv 92/96/EØF (3. livsforsikringsdirektiv), artikel 7 og 8 i  

 direktiv 88/357/EØF og artikel 4 i direktiv 90/619/EØF (2.  

 livsforsikringsdirektiv). De typer af forsikringer, der er tale om, er  

 lovpligtige forsikringer, forsikringer tegnet i forsikringsselskaber i andre  

 EU- eller EØS-lande, eller forsikringer tegnet i en filial i Danmark  

 af et forsikringsselskab fra et andet EU- eller EØS-land.
De direktiver, der henvises til, harmoniserer bl.a. de  

 regler, der gælder for udbud af og tilsyn med grænseoverskridende  

 forsikringsvirksomhed.
Ifølge direktiverne føres tilsynet af  

 tilsynsmyndigheden i det land, hvor forsikringsselskabets hovedsæde  

 ligger.
Direktiverne harmoniserer derudover en række andre forhold, der  

 vedrører grænseoverskridende aktiviteter.
Eksempelvis hvilke  

 oplysninger selskaberne skal give deres kunder.
Nr. 5 undtager endeligt spørgsmålet  

 om, hvorvidt det er tilladt at anvende uopfordret kommerciel kommunikation  

 via elektronisk post eller lignende.
Der henvises til punkt C.7. i de  

 almindelige bemærkninger.
Til § 6 Til stk. 1 Bestemmelsen fastlægger, hvornår der ud over  

 de generelle undtagelser, der er nævnt i lovforslagets § 5, konkret kan  

 træffes foranstaltninger over for en informationssamfundstjeneste, der  

 leveres af en tjenesteyder fra en anden medlemsstat.
Bestemmelsen  

 kræver således, at der udøves et konkret skøn i  

 hvert enkelt tilfælde i forhold til de i bestemmelsen opregnede hensyn,  

 herunder om foranstaltningen står i rimeligt forhold til målet,  

 inden indgrebet foretages.
De foranstaltninger, som en myndighed eksempelvis kan  

 benytte sig af, er gennemførelse af et fogedforbud eller  

 nedlæggelse af et administrativt forbud for at stoppe eller ændre  

 den pågældende informationssamfundstjeneste.
Et forbud kan  

 meddeles til den pågældende tjenesteyder,  

 internetleverandør og serverejer.
 Myndighederne kan foretage indgreb, hvis foranstaltningen  

 er nødvendig af hensyn til ufravigelige retsgrundsætninger,  

 især forebyggelse, efterforskning, afsløring og  

 retsforfølgning af lovovertrædelser, herunder beskyttelsen af  

 mindreårige og bekæmpelsen af enhver tilskyndelse til had  

 på grund af race, køn, religion eller nationalitet og  

 krænkelser af enkeltpersoners værdighed.
I den danske direktivtekst anvendes udtrykket ufravigelige  

 retsgrundsætninger, mens der i den engelske og franske direktivversion  

 anvendes henholdsvis public policy og l´ordre public.
Som eksempler på  

 ufravigelige retsgrundsætninger nævner direktivet bl.a.  

 retsforfølgning af lovovertrædelser for at beskytte  

 mindreårige og bekæmpelse af tilskyndelse til had på grund  

 af race, køn, religion eller nationalitet og krænkelser af  

 enkeltpersoners værdighed.
Undtagelsens kerneområde syntes derfor  

 sammenholdt med den engelske og den franske tekst at være  

 informationssamfundstjenester, der er tilladte på tjenesteyderens  

 etableringssted, men som fundamentalt strider mod retsopfattelsen i  

 modtagerlandet, og som kommer til udtryk ved tilsidesættelse af  

 retsgrundsætninger eller offentligretlige bestemmelser til beskyttelse  

 af grundlæggende samfundsværdier og enkeltpersoner eller ved  

 overtrædelser af straffeloven.
I lovforslaget foreslås derfor  

 »retsgrundsætninger« erstattet med »den offentlige orden«.
 Indgreb kan endvidere foretages, hvis indgrebet er  

 nødvendigt af hensyn til beskyttelse af folkesundheden, den offentlige  

 sikkerhed, herunder national sikkerhed og forsvar, og forbrugerne, herunder  

 investorer.
 Indgreb i medfør af de nævnte undtagelser i  

 stk. 1 kan formentlig ske i overensstemmelse med EF-domstolens retspraksis  

 om, hvornår medlemsstaterne kan foretage begrænsninger i den fri  

 bevægelighed, jf. principperne i EU-traktatens artikel 28-30, 49  

 m.fl.
 EF-domstolen har dog i betydelig grad indsnævret  

 medlemsstaternes adgang til at begrænse eller lægge hindringer i  

 vejen for retten til fri udveksling af tjenesteydelser og  

 etableringsretten.
Efter EF-domstolens retspraksis kan medlemsstaterne  

 fastsætte egne ikke-diskriminerende regler, hvor der ikke er foretaget  

 en harmonisering af reglerne.
For at en national foranstaltning gyldigt skal  

 kunne hindre eller begrænse salg af et produkt, der tilbydes ved  

 grænseoverskridende tjenesteydelsesvirksomhed, skal foranstaltningen  

 opfylde visse kriterier.
Foranstaltningen skal således falde inden for  

 et område, der ikke er blevet harmoniseret, forfølge et  

 mål af almen interesse, være ikke-diskriminerende, være  

 objektivt nødvendig, stå i et rimeligt forhold til det  

 tilsigtede mål, ligesom de pågældende hensyn ikke i  

 forvejen må være tilgodeset ved de regler, som tjenesteyderen  

 allerede er underlagt i sit hjemland.
Alle disse kriterier skal være  

 opfyldt.
Sådanne beskyttelseshensyn benævnes oftest  

 »almene hensyn«.
Kommissionen har i en fortolkningsmeddelelse om fri  

 udveksling af tjenesteydelser og almene hensyn i henholdsvis andet  

 bankdirektiv (97/C 209/04) og inden for forsikringssektoren (2000/C 43/03)  

 opstillet en oversigt over tilfælde, hvor EF-domstolen har anvendt  

 »almene hensyn«.
Oversigten, der ikke er udtømmende, omfatter 14  

 eksempler, herunder faglige regler, der tager sigte på at beskytte  

 modtagerne af tjenesteydelser, besvarelse af den nationale finanssektors gode  

 omdømme, kulturpolitik og beskyttelse af den kulturelle forskellighed  

 inden for den audiovisuelle sektor, sammenhæng inden for  

 skatteordningerne og loyal handelsadfærd.
 Endelig henvises der i e-handelsdirektivets betragtning 57  

 til EF-domstolens faste retspraksis om, at en medlemsstat bevarer retten til  

 at gribe ind over for en tjenesteyder, der er etableret i en anden  

 medlemsstat, hvis aktiviteten udelukkende eller hovedsagelig er rettet mod  

 den pågældende medlemsstat, og hvis tjenesteyderen har etableret  

 sig i den anden medlemsstat for at omgå modtagerlandets lovgivning, som  

 tjenesteyderen ellers ville være underlagt.
Til stk. 2 Myndigheden skal forinden den træffer en  

 foranstaltning efter stk. 1 have opfordret etableringslandets myndighed til  

 at gribe ind.
Griber etableringslandets myndighed ikke ind over for  

 tjenesteyderen, eller er indgrebet ikke tilstrækkeligt, har den danske  

 myndighed mulighed for selv at foretage et indgreb.
Etableringslandets  

 myndighed og Kommissionen skal dog forinden være underrettet om, at der  

 foretages et indgreb mod den pågældende tjenesteyder.
Direktivet og lovforslaget indeholder ingen tidsfrist for,  

 hvornår etableringslandets myndigheder skal træffe  

 foranstaltninger over for tjenesteyderen.
Under hensyn til princippet om  

 hjemlandskontrol må der imidlertid tilstås etableringslandets  

 myndigheder den tid, der med rimelighed må anses for nødvendig,  

 for i praksis at kunne gennemføre de nødvendige  

 foranstaltninger.
Et indgreb fra etableringslandets myndigheder må  

 endvidere anses for utilstrækkeligt, når f.eks. de retsstridige  

 onlineaktiviteter ikke bringes til ophør eller ikke bringes i  

 overensstemmelse med modtagerlandets regler, såfremt indgrebet er  

 berettiget ifølge betingelserne i stk. 1.
Til stk. 3 Myndighederne kan dog i særligt hastende  

 tilfælde fravige betingelserne i stk. 2. Hvis formålet med et  

 indgreb vil blive forspildt, såfremt indgrebet skal afvente  

 etableringslandets myndigheds stillingtagen hertil, kan den danske myndighed  

 foretage et indgreb uden at følge den nævnte procedure.
I  

 vurderingen heraf kan for eksempel indgå, om myndigheden har fundet det  

 nødvendigt at foretage et hasteindgreb over for fysiske produkter  

 eller levnedsmidler på grund af deres farlighed, og indgrebet ikke vil  

 have den tilsigtede effekt uden spærring eller ændring af den  

 internetside, hvor produktet udbydes.
Et andet eksempel kan være  

 spærring af en internetside, hvorfra tjenestemodtagere kan downloade  

 digitale produkter, der ødelægger tjenestemodtagernes  

 edb-systemer, eller hvor der kan konstateres  

 straffelovsovertrædelser.
 Myndigheden skal dog efter stk. 3 snarest muligt  

 underrette både etableringslandets myndigheder og Kommissionen om det  

 pågældende indgreb.
Kommissionen vil i alle de i stk. 2 og stk. 3 nævnte  

 tilfælde, hvor en myndighed foretager et indgreb over for tjenesteyder,  

 der er etableret i en anden medlemsstat, have mulighed for at træffe en  

 afgørelse om, hvorvidt indgrebet er i overensstemmelse med  

 fællesskabsretten.
Hvis Kommissionens afgørelse er negativ, har  

 Kommissionen mulighed for at anmode myndigheden om at undlade at træffe  

 de påtænkte indgreb eller straks bringe disse til ophør.  

 Dette anses dog alene at gælde for så vidt angår  

 administrative indgreb og ikke for indgreb, der foretages på baggrund  

 af en domstolsafgørelse.
 Kommissionen kan ikke kræve, at en myndighed  

 følger deres afgørelse, men Kommissionen kan efter de  

 fællesskabsretlige regler indbringe sagen for EF-domstolen.
Til stk. 4 Det følger af stk. 4, at procedurerne efter § 6,  

 stk. 2 og 3, ikke finder anvendelse på foranstaltninger Til § 7 Til stk. 1 Den foreslåede bestemmelse fastlægger, hvilke  

 generelle oplysninger en tjenesteyder skal give.
Bestemmelsen supplerer andre  

 regler i lovgivningen, hvori der er fastsat informationskrav.
Det drejer sig  

 bl.a. om reglerne i forbrugeraftaleloven vedrørende en  

 erhvervsdrivendes oplysningspligt, diverse markedsføringsretlige  

 regler, kreditaftalelovens regler om oplysningspligt og almindelige  

 kontraktsretlige regler om loyal oplysningspligt.
Efter nr. 1 skal der gives oplysning om  

 tjenesteyderens navn.
Er tjenesteyderen et selskab vil der være tale om  

 det selskabsnavn, som tjenesteyderen er registreret med i diverse registre -  

 f.eks.
Det Centrale Virksomhedsregister.
Efter nr. 2 skal der gives oplysning om den fysiske  

 adresse, hvor tjenesteyderen er etableret.
For så vidt angår  

 etableringssted henvises til punkt C.2.3. i de almindelige  

 bemærkninger.
 I relation til nr. 1 og 2 er udgangspunktet, at det skal  

 være muligt for en tjenestemodtager eller en myndighed at kunne  

 identificere tjenesteyderen og dermed finde frem til tjenesteyderen bag  

 f.eks. en internetside.
Efter nr. 3 skal der tillige angives en  

 e-post-adresse og eventuelt postadresse og andre oplysninger om  

 tjenesteyderen, som gør det muligt for en tjenestemodtager eller en  

 myndighed at kontakte og kommunikere med tjenesteyderen.
For så vidt  

 angår postadresse vil der alene skulle angives en sådan, hvis  

 denne er forskellig fra tjenesteyderens fysiske adresse.
Der kan f.eks.  

 være tale om en postboksadresse.
Med hensyn til andre oplysninger om  

 tjenesteyderen tænkes bl.a. på telefonnummer.
Bestemmelsen i nr. 4 fastsætter, at  

 tjenesteyderen tillige skal opgive CVR-nummeret, hvis tjenesteyderen er  

 registreret i Det Centrale Virksomhedsregister.
Det vil her være tale  

 om alle virksomheder, der driver erhvervsmæssig virksomhed, idet de som  

 momspligtige skal være registreret i CVR-registret.
Efter nr. 5 skal tjenesteyderen derudover oplyse om  

 tilhørsforhold til eventuelle godkendelsesordninger.
Tjenesteyderen  

 skal endvidere oplyse om, hvilken tilsynsmyndighed der fører tilsyn  

 med godkendelsesordningen.
Bestemmelsen må antages at gælde  

 både frivillige og tvungne godkendelsesordninger, som kontrolleres af  

 en tilsynsmyndighed.
Som eksempel kan nævnes det frivillige  

 Ø-mærke, som gælder for økologiske varer, der er  

 fremstillet under kontrol af danske myndigheder.
Til stk. 2 Ud over de i stk. 1 nævnte oplysninger skal  

 udøvere af et lovreguleret erhverv give tjenestemodtageren oplysninger  

 om enhver brancheorganisation eller lignende, hvor tjenesteyderen er  

 registreret.
Med »lignende« tænkes på andre organisationer,  

 foreninger m.v., hvor tjenesteyderen er registreret, og som ikke kan betegnes  

 som en brancheorganisation.
Udøvere af et lovreguleret erhverv skal  

 desuden give oplysninger om erhvervsbetegnelsen, og fra hvilken medlemsstat  

 erhvervsbetegnelsen er givet samt angive en henvisning til de faglige regler,  

 der gælder for det lovregulerede erhverv, og hvorledes der kan  

 opnås adgang til disse.
For så vidt angår definitionen af  

 et lovreguleret erhverv henvises til punkt C.2.5. i de almindelige  

 bemærkninger.
Til stk. 3 Bestemmelsen fastslår, at der skal være let  

 tilgængelig og vedvarende adgang til de i stk. 1 og 2 nævnte  

 oplysninger for tjenestemodtagere og myndighederne.
Kravet om let tilgængelighed skal fortolkes i lyset  

 af den databehandlingsteknik, der konkret anvendes i forbindelse med en  

 informationssamfundstjeneste.
Teknikformer som f.eks. internettet, hvor det  

 vil være forholdsvist let for tjenesteyderen at give de  

 pågældende oplysninger samlet på enten forsiden af en  

 internetside eller på en underliggende side med link fra forsiden, vil  

 der kunne stilles større krav til udbyderen, end i de tilfælde,  

 hvor der anvendes WAP-telefoner, idet omfanget og karakteren af oplysningerne  

 ikke kan anses for at være særligt egnede til dette medie.  

 Oplysningerne skal dog altid gives på den for teknikformens mest  

 tilgængelige måde, ligesom tjenesteyderne, når der sker en  

 udvikling inden for de forskellige teknikformer, skal tage hensyn til,  

 hvorvidt oplysningerne kan gives på en mere hensigtsmæssig  

 måde.
 At oplysningerne skal være let tilgængelige  

 for modtagerne indebærer også, at de skal gives samlet.  

 Oplysninger vil ikke blive betragtet som værende let  

 tilgængelige, hvis det kræver en større gennemgang af  

 f.eks. en tjenesteyders internetside, herunder diverse underliggende sider,  

 for at få adgang til oplysningerne.
For så vidt angår bannerreklamer er det ikke  

 en betingelse, at tjenesteyderen i selve bannerreklamen giver de  

 pågældende oplysninger.
Bannerreklamen skal dog blot være  

 indrettet på en sådan måde, at tjenestemodtagerne og  

 myndighederne kan få let adgang til oplysningerne.
Dette kan f.eks. ske  

 ved, at der ved et klik på bannerreklamen opnås adgang til  

 tjenesteyderens internetside, hvor oplysningerne findes.
Der skal endvidere være en vedvarende adgang til de  

 i stk. 1 og stk. 2 nævnte oplysninger.
Herved forstås, at  

 tjenestemodtagerne og myndighederne altid skal have mulighed for at skaffe  

 sig adgang til oplysningerne.
Tjenesteyderen må ikke fjerne nogle af de  

 krævede oplysninger eller lægge en spærring ind på  

 sin internetside, som udelukker en myndighed for at få adgang til  

 oplysningerne.
I kravet om vedvarende adgang ligger også, at  

 tjenesteyderen til enhver tid skal sørge for, at oplysningerne er  

 ajourført.
Til § 8 Bestemmelsen fastlægger, hvordan og hvilke  

 informationer en tjenesteyder skal angive om priser for  

 informationssamfundstjenester, når der angives en pris.
Det fremgår således, at hvis der angives en  

 pris, skal priserne angives klart og tydeligt.
Dette betyder, at  

 oplysningerne om prisen skal være fremhævede, så de er  

 lette at få øje på, ligesom de skal være affattet  

 på en måde, så de ikke er unødigt vanskelige at  

 tilegne sig.
Derudover skal tjenesteyderen give oplysning om, hvorvidt  

 prisen er inklusive afgifter og leveringsomkostninger.
Med  

 leveringsomkostninger tænkes ikke kun på leveringsomkostninger i  

 relation til varer og tjenesteydelser, der leveres online, men også  

 varer og tjenesteydelser, der leveres fysisk.
Bestemmelsen gælder både i forhold til  

 tjenestemodtagere, der er erhvervsdrivende, og forbrugere og supplerer  

 således de generelle og specielle regler om prisinformation i  

 lovgivningen, som også gælder for onlineaktiviteter.
Bestemmelsen  

 supplerer bl.a. de generelle bestemmelser i prismærkningsloven om  

 prisinformation ved annoncering m.v., forbrugeraftalelovens regler i §§ 11 og  

 11a og kreditaftaleloven om erhvervsdrivendes prisoplysningspligt i  

 forbindelse med indgåelse af aftaler.
Prismærkningsloven antages i administrativ praksis  

 at omfatte handel og annoncering af varer og ydelser på internettet og  

 lignende elektroniske kommunikationsformer.
Prismærkningsloven  

 kræver, at de annoncerede priser altid angives inklusive moms.
En  

 tjenesteyder, der udbyder informationssamfundstjenester rettet til  

 forbrugere, vil således altid skulle angive prisen iberegnet moms.
Til § 9 Til stk. 1 Den foreslåede bestemmelse indeholder krav om, at  

 det tydeligt skal fremgå, om der anvendes kommerciel kommunikation, og  

 på hvis vegne den kommercielle kommunikation udsendes.
Det fremgår af stk. 1, at tjenesteyderen, der i  

 forbindelse med en informationssamfundstjeneste anvender kommerciel  

 kommunikation, eller hvor den kommercielle kommunikation er selve  

 informationssamfundstjenesten, er forpligtet til at udforme og  

 præsentere dette, så der for modtageren af  

 informationssamfundstjenesten ikke er tvivl om, at der er tale om kommerciel  

 kommunikation.
Tjenesteyderen skal således på en tydelig  

 måde gøre det let for modtageren at blive opmærksom  

 på, at der er tale om tilkendegivelser fra tjenesteyderen, som har til  

 formål at fremme afsætningen af dennes varer eller  

 tjenesteydelser.
Det skal endvidere tydeligt fremgå, på hvis  

 vegne den kommercielle kommunikation udsendes.
Det vil sige den fysiske eller  

 juridiske person, for hvilken den kommercielle kommunikation har til  

 formål at fremme sin afsætning af varer og tjenesteydelser.
Der  

 tænkes således ikke på videreformidleren af den  

 kommercielle kommunikation - f.eks. et reklamebureau - eller  

 internetleverandøren på hvis server, den kommercielle  

 kommunikation er oplagret.
For så vidt angår bannerreklamer og andre  

 korte reklamer med kommercielt budskab vil disse som udgangspunkt allerede af  

 den form, de optræder i, kunne genkendes som  

 markedsføringsmateriale.
I relation til denne type reklamer må  

 det antages at være tilstrækkeligt, at afsenderidentifikationen  

 fremkommer ved et klik på bannerreklamen, hvorved der opnås  

 adgang til tjenesteyderens internetside, hvor oplysningerne om  

 afsenderidentifikation findes.
Som kommerciel kommunikation betragtes også  

 salgsfremmende foranstaltninger som rabatter, tilgift, gaver, konkurrencer,  

 spil, sponsorering og lignende.
I relation til salgsfremmende konkurrencer og  

 spil er både markedsføringsspil og reklamefinansierede spil  

 omfattet af begrebet kommerciel kommunikation.
Sådanne spil er  

 defineret i bemærkningerne til lovforslagets § 1, stk. 2.
Reguleringen af disse foranstaltninger følger enten  

 direkte af bestemmelser i markedsføringsloven, fortolkning af  

 markedsføringslovens generalklausul eller særlovgivningen.
Der  

 henvises i den forbindelse til punkt C.6. i de almindelige  

 bemærkninger.
Bestemmelsen har derfor i forhold til salgsfremmende  

 foranstaltninger f.eks. den betydning, at en tjenesteyder ikke vil kunne  

 kamuflere kommerciel kommunikation ved f.eks. at anvende en mellemmand i  

 situationer, hvor tjenestemodtageren typisk ikke vil være  

 opmærksom på, at pågældende forsøges  

 påvirket til at købe et bestemt produkt.
Der kan således  

 være tale om situationer, hvor en person kan opnå personlige  

 rabatter, hvis pågældende oplyser venner og bekendte om  

 tjenesteyderens virksomhed f.eks. ved brug af »tip-en-ven-funktionen«.  

 Tjenesteyderen anvender her den goodwill, der er mellem privatpersoner, uden  

 at alle de involverede parter er opmærksom på, at der har  

 været anvendt salgsfremmende foranstaltninger.
Til stk. 2 Stk. 2 fastsætter krav om, at betingelserne, som  

 tjenestemodtageren skal opfylde for at gøre brug af de salgsfremmende  

 foranstaltninger, skal være let tilgængelige og fremlægges  

 klart og tydeligt.
I kravet om let tilgængelighed ligger, at det skal  

 være nemt at få adgang til betingelserne for at deltage i et spil  

 eller opnå en rabat.
Betingelserne skal endvidere være affattet  

 på en måde, så der ikke opstår tvivl om indholdet, og  

 at de ikke er unødigt vanskelige at tilegne sig.
Betingelserne skal  

 endvidere være fremhævede, så de er lette at få  

 øje på.
Der kan i øvrigt henvises til  

 bemærkningerne til lovforslagets § 7, stk. 3, og § 8.
Til § 10 Til stk. 1 Den foreslåede bestemmelse er i overensstemmelse med  

 direktivets artikel 10, stk.1 og 2. Bestemmelsen fastlægger, hvilken  

 forhåndsinformation tjenestemodtageren skal have.
Oplysningspligten  

 påhviler ifølge loven tjenesteyderen, men vil også omfatte  

 en elektronisk agent, hvor en sådan anvendes som formidler.
Oplysningerne skal gives, inden tjenestemodtageren teknisk  

 afgiver en ordre ved f.eks. at klikke på et ikon i det relevante  

 skærmbillede.
Oplysningerne skal ifølge direktivets artikel 10,  

 stk. 1, være klare, forståelige og utvetydige.
Dette betyder, at  

 oplysningerne skal være fremhævede, så de er lette at  

 få øje på, ligesom de skal være affattet på en  

 måde, så de ikke er unødigt vanskelige at tilegne sig.
Efter nr. 1 skal tjenesteyderen give oplysning om  

 de forskellige tekniske led i forbindelse med kontraktens indgåelse.  

 Dette kan ske på et af de første skærmbilleder ved  

 anvendelse af diverse under- og rullemenuer indeholdende de relevante  

 hjælpetekster.
Vejledningspligten omhandler de praktiske skridt,  

 tjenestemodtageren skal foretage for, at der kan dannes en kontrakt, og ikke  

 de juridiske aspekter ved kontrakters indgåelse.
Efter nr. 2 skal der gives oplysning om, hvorvidt  

 tjenesteyderen opbevarer den kontrakt, som indgås.
Bestemmelsen  

 indeholder ikke en pligt for tjenesteyderen til at opbevare kontrakten, men  

 alene en pligt til at oplyse, om den bliver opbevaret.
Oplysningen er  

 væsentlig for tjenestemodtageren, som i de tilfælde, hvor  

 tjenesteyderen ikke opbevarer kontrakten, har mulighed for selv at  

 gøre dette.
Der henvises i øvrigt til bemærkningerne til  

 lovforslagets § 11, stk. 2.
I de tilfælde, hvor tjenesteyderen opbevarer  

 kontrakten, skal der oplyses om, hvorvidt tjenestemodtageren kan få  

 adgang til denne.
Det må antages, at oplysningspligten ikke blot  

 berører spørgsmålet om elektronisk adgang, men tillige  

 andre måder, der kan være adgang til kontrakten på, f.eks.  

 hvis den opbevares fysisk.
Bestemmelsen fastlægger ingen nærmere  

 krav til, hvordan kontrakten kan gøres tilgængelig for  

 tjenestemodtageren f.eks. ved, at tjenestemodtageren skal opgive en  

 adgangskode.
Af nr. 3 fremgår det, at der skal gives  

 oplysning om de tekniske hjælpeværktøjer, som  

 tjenesteyderen i medfør af lovforslagets § 11, stk. 1, er forpligtet  

 til at stille til rådighed, således at tjenestemodtageren  

 får mulighed for at finde og rette indtastningsfejl, inden en ordre  

 afgives.
Oplysningerne, der som nævnt skal foreligge inden  

 ordreafgivelse, bør gives på det tidligst mulige tidspunkt,  

 således at tjenestemodtageren på forhånd har mulighed for  

 at gøre sig bekendt med anvendelsen af de tekniske  

 hjælpeværktøjer.
Efter nr. 4 skal tjenesteyderen endvidere oplyse  

 om, hvilke sprog en kontrakt kan indgås på.
Det vil således  

 være op til tjenesteyderen at bestemme, hvilke sprog en kontrakt kan  

 indgås på.
Til stk. 2 Bestemmelsen foreskriver, at tjenesteyderen skal oplyse  

 om, hvilke relevante adfærdskodekser tjenesteyderen er tilsluttet, og  

 angive den elektroniske adgang til disse.
Adfærdskodekser i direktivets  

 forstand må antages at omfatte kodekser, som er forhandlet mellem de  

 relevante erhvervs- og forbrugerorganisationer på nationalt eller  

 internationalt niveau.
Der kan f.eks. være tale om en  

 mærkningsordning, hvortil der er knyttet retningslinier, som de  

 erhvervsdrivende ad frivillighedens vej forpligter sig til at iagttage for at  

 kunne benytte et bestemt logo eller lignende i deres markedsføring.  

 Retningslinier, der er forhandlet med og udstedt af en myndighed som f.eks.  

 Forbrugerombudsmanden, er ikke omfattet af henvisningspligten.
Bestemmelsen fastlægger endvidere, at  

 tjenestemodtageren skal have oplysning om, hvordan der elektronisk kan  

 skaffes adgang til disse adfærdskodekser.
Dette kan f.eks. opfyldes  

 ved, at tjenesteyderen på sin internetside angiver en web-adresse,  

 eventuelt ved et hyperlink, til det organ, der administrerer eller har  

 udstedt de pågældende adfærdskodekser.
Bestemmelsen  

 indebærer således, at de omhandlede kodekser skal foreligge i  

 elektronisk form Til § 11 Til stk. 1 Det foreslås i overensstemmelse med direktivets  

 artikel 11, stk. 2, at tjenesteyderen har en pligt til at stille  

 hensigtsmæssige, effektive og tilgængelige tekniske midler til  

 rådighed for tjenestemodtageren, således at indtastningsfejl kan  

 findes og rettes.
Udtrykket tekniske midler foreslås i lovforslaget  

 erstattet med udtrykket tekniske hjælpeværktøjer som en  

 mere dækkende betegnelse.
En tjenestemodtager skal have mulighed for at finde  

 indtastningsfejl.
Indtastningsfejl vil for eksempel kunne opdages, hvis  

 tjenestemodtageren inden ordreafgivelsen præsenteres for en oversigt  

 over afgivne oplysninger i et skærmbillede samt ved anvendelsen af  

 »accept-knapper« i ordreforløbet, således at tjenestemodtageren  

 får lejlighed til at bekræfte de indrapporterede oplysninger.  

 Tidsmæssigt er direktivet opfyldt, blot de tekniske funktioner er til  

 rådighed forud for aktiveringen af ordreafgivelsen.
Efter bestemmelsen skal tjenestemodtageren således  

 have mulighed for at fortryde og rette en indtastning ved at forlade  

 proceduren, der fører frem til ordreafgivelsen, uden at oplysningerne  

 gemmes.
Tilsvarende gælder foretagne indtastninger.
Består  

 ordrefunktionen af indtastning i flere skærmbilleder, førend  

 ordren kan afgives, kan det tekniske hjælpeværktøj for  

 eksempel være et ikon, der ved aktivering gør det muligt at  

 komme tilbage til de foregående skærmbilleder, hvori der allerede  

 er sket indtastning, for at korrigere denne.
Til stk. 2 Efter bestemmelsen, der svarer til direktivets artikel 10,  

 stk. 3, skal tjenestemodtageren have adgang til at oplagre eller gengive  

 selve kontraktbetingelserne og tjenesteyderens generelle salgsbetingelser.  

 Bestemmelsen skal ses i sammenhæng med lovforslagets § 10, stk. 1, nr.  

 2, hvoraf det bl.a. fremgår, at tjenesteyderen ikke har en pligt til at  

 opbevare en kontrakt og de betingelser, som den er indgået på.  

 Der henvises til bemærkningerne til bestemmelsen.
Det skal således være muligt for  

 tjenestemodtageren at opbevare kontrakten og de oplysninger, som  

 tjenestemodtageren modtager direkte via det anvendte elektroniske medie,  

 på en sådan måde, at kontrakten og oplysningerne i en  

 rimelig periode er tilgængelige for fremtidig reference og kan  

 reproduceres uændrede.
Oplagring og reproduktion vil f.eks. kunne ske  

 ved oplagring på disketter, CD-ROM er og harddiske.
 Bestemmelsen er til hinder for, at tjenesteyderen på  

 f.eks. en internetside lægger en spærring ind, der  

 umuliggør oplagring af de generelle salgsbetingelser for  

 tjenestemodtageren.
Til § 12 Til stk. 1 Det foreslås i bestemmelsen, der svarer til  

 direktivets artikel 11, stk. 1, første led, at en tjenesteyder skal  

 fremsende en elektronisk ordrebekræftelse uden unødig  

 forsinkelse efter, at en tjenestemodtager har afgivet en ordre elektronisk.  

 Det er altså ikke tilstrækkeligt, at tjenesteyderen  

 bekræfter ordren på anden vis.
Bekræftelsen skal ske  

 elektronisk.
Det tidsmæssige krav må især under hensyn til  

 den anvendte teknologi og de tekniske muligheder, tjenesteyderen stiller til  

 rådighed, fortolkes som en ganske kort tidsperiode.
 Efter direktivets betragtning 34 skal en særskilt  

 ordrebekræftelse dog ikke fremsendes, hvis tjenesteyderen straks efter  

 ordreafgivelsen leverer den bestilte tjenesteydelse elektronisk.
 Den elektroniske ordrebekræftelse er ikke  

 afgørende for, hvornår der er indgået en aftale.  

 Kerneområdet for §§ 10-12 er at sikre ordremodtager mod afgivelse af en  

 bestilling, der ikke svarer til det ønskede og ikke at  

 fastlægge, hvornår der er indgået en aftale.
Til stk. 2 Den foreslåede bestemmelse, der svarer til  

 direktivets artikel 11, stk. 1, andet led, fastlægger, hvornår en  

 ordre og ordrebekræftelse elektronisk anses for modtaget.
Modtagelse af  

 ordre og ordrebekræftelse anses for modtaget, når parterne, som  

 de er adresseret til, har adgang til meddelelserne.
Det afgørende er  

 derfor ikke, hvornår der foreligger kendskab til meddelelserne, men  

 hvornår adressaterne rent faktisk har haft mulighed for at gøre  

 sig bekendt med deres indhold via deres elektroniske postkasse.
En e-post med  

 tilhørende fil, som af tekniske årsager eller på grund af  

 teknisk nedbrud ikke kan åbnes af modtageren, kan næppe anses for  

 modtaget i direktivets forstand, da modtageren ikke har adgang til at  

 gøre sig bekendt med denne.
Ligeledes vil en e-post, som ikke kan  

 åbnes, fordi internetudbyderen har lukket adgangen til den elektroniske  

 postkasse, heller ikke kunne anses for modtaget i direktivets forstand.
Til § 13 I overensstemmelse med direktivet foreslås, at  

 lovforslagets § 10, § 11, stk. 1, og § 12, stk. 1, ikke finder anvendelse  

 på kontrakter, der udelukkende indgås ved udveksling af  

 elektronisk post eller lignende individuel kommunikation.
Med lignende  

 individuel kommunikation tænkes bl.a. på SMS-beskeder.  

 Lovforslagets § 13, stk. 1, gælder både for køb af varer  

 og tjenesteydelser.
Bestemmelsen finder anvendelse på handel mellem to  

 erhvervsdrivende og handel mellem en erhvervsdrivende og en forbruger.
Lovforslagets §§ 10-12 er møntet på det  

 særlige medie og den særlige teknik, som anvendes, når der  

 indgås aftaler via internetsider.
Internetsider er en facilitet, der er  

 indrettet og stillet til rådighed af tjenesteyderen på dennes  

 præmisser.
De nævnte bestemmelser er derfor beregnet til at sikre  

 gennemsigtighed og undgå fejl i relation til selve ordreafgivelsen.
Bestemmelsens undtagelser for kontrakter, der alene  

 indgås via elektronisk post, er baseret på, at det i den  

 situation ofte er tjenestemodtageren, der vælger den  

 pågældende kommunikationsform.
Bestemmelsen forudsætter  

 således, at kommunikationen ikke tager direkte udgangspunkt i en  

 internetside, som f.eks. at et klik på et link aktiverer  

 tjenestemodtagerens postsystem.
I modsætning til kommunikation via en  

 internetside giver e-mail korrespondance som udgangspunkt ikke mulighed for  

 anvendelse af forskellige tekniske hjælpeværktøjer til  

 fejlsøgning, inden indgåelsen af en ordre.
Det fremgår af lovteksten, at bestemmelsen alene  

 omfatter kontrakter, der indgås udelukkende ved udveksling af  

 elektronisk post.
Hvis tjenesteyderens elektroniske post indeholder aktivt  

 indhold, herunder aktive links, således at formen for korrespondancen  

 må ligestilles med kommunikation via en hjemmeside, er kontrakten ikke  

 omfattet af undtagelserne i § 13.
 Reglerne i forslagets § 11, stk. 2, om at tjenesteyderen  

 skal stille kontraktbetingelser m.v. til rådighed for  

 tjenestemodtageren, og § 12, stk. 2, om hvornår en ordre skal anses for  

 modtaget, gælder derimod også for elektronisk post og anden  

 individuel kommunikation.
 Efter lovforslagets stk. 2 kan oplysningskrav m.v. i § 10,  

 § 11, stk. 1, og § 12, fraviges ved aftale, når begge parter er  

 erhvervsdrivende.
Til § 14-16 Lovforslagets §§ 14-16 indeholder regler om, i hvilke  

 tilfælde en formidler af informationssamfundstjenester er fri for  

 ansvar, herunder for medvirkensansvar, for den transmitterede eller  

 oplagrede information.
Lovforslaget regulerer ikke spørgsmålet om, i  

 hvilke tilfælde en formidler er ansvarlig, hvis betingelserne for  

 ansvarsfrihed i §§ 14-16 ikke er opfyldt.
Er betingelserne for ansvarsfrihed  

 ikke opfyldt, kan formidleren gøres ansvarlig, hvis betingelserne for  

 ansvar i dansk ret i øvrigt er opfyldt.
 Med bestemmelserne i §§ 14-16 sigtes der dels til  

 ansvarsfrihed for den lagring af information, der sker i forbindelse med  

 aktiviteter, der er omfattet af bestemmelserne, dels til ansvarsfrihed for  

indholdet af den information, der transmitteres og/eller oplagres.  

 Reglerne omfatter ansvarsfrihed i relation til både strafansvar  

 og erstatningsansvar.
Derimod omfatter ansvarsfrihedsreglerne ikke de  

 foreløbige retsmidler, der kan anvendes for at forhindre eller bringe  

 en retsstridig adfærd til ophør eller for at efterforske eller  

 undersøge, om en sådan adfærd har fundet sted.
Der  

 henvises herom til punkt C.12.2.2. i de almindelige bemærkninger.
 Reglerne berører heller ikke de gældende  

 regler om anmeldelses- og oplysningspligt, jf. herom punkt C.12.2.3. i de  

 almindelige bemærkninger.
 Bestemmelserne i §§ 14-16 skal fortolkes i lyset af  

 direktivets indledende betragtninger, jf. punkt C.12.1.4. i de almindelige  

 bemærkninger.
Til § 14 Bestemmelsen vedrører ansvarsfrihed for »ren  

 videreformidling«.
Dette udtryk er ikke defineret i bestemmelsen, men det  

 fremgår af bestemmelsen, at udtrykket omfatter transmission og levering  

 af adgang til et net, jf. stk. 3. Som eksempel herpå kan nævnes  

 levering af ledninger og lignende (kobberkabler, optiske kabler m.v.).
Af stk. 1 fremgår de nærmere  

 betingelser for, at ansvarsfrihedsreglen finder anvendelse.
Tjenesteyderen  

 må således ikke selv tage initiativ til at overføre  

 informationen, og han må ikke udvælge modtageren af information  

 og heller ikke udvælge og ændre den transmitterede information.  

 Hermed sigtes til, at der ikke må ændres i indholdet af  

 informationen.
Hvis f.eks. et billede på en web-site skal vises ved  

 hjælp af anvendelsen af WAP-teknologien, hvorved billedet  

 nødvendigvis må blive formindsket, vil dette ikke være at  

 betragte som en ændring af informationens indhold.
I stk. 2 er det fastsat, at videreformidling  

 også omfatter automatisk, mellemliggende og kortvarig oplagring af  

 transmitteret information.
Denne kortvarige oplagring må alene have til  

 formål at tjene til at overføre information.
Endvidere  

 kræves det, at varigheden ikke overstiger, hvad der med rimelighed kan  

 antages at være nødvendig til overførslen.
Varigheden kan  

 ikke angives som en fast størrelse, men må bero på en  

 konkret vurdering.
Denne bestemmelse skal ses i sammenhæng med den  

 måde, hvorpå transmission på et netværk som f.eks.  

 internettet finder sted, jf. herom punkt C.12.1. i de almindelige  

 bemærkninger.
Til § 15 Den lagring, som omfattes af § 14, sker automatisk i  

 forbindelse med selve transmissionen.
Til forskel herfra sker den lagring,  

 som omfattes af § 15, med det formål at effektivisere transmissionen af  

 information (caching). Bestemmelsen tager navnlig sigte på den type af  

 caching, som kaldes servercaching (proxycaching). Ved servercaching lagrer  

 tjenesteyderen forskellige web-sites og anden information på sin lokale  

 server (proxyserver).
 De nærmere betingelser for ansvarsfrihed er opregnet  

 i nr. 1-5. Kravet i nr. 1 om, at tjenesteyderen ikke må  

 ændre informationen, må forstås på samme måde  

 som under § 14.
 Endvidere skal tjenesteyderen opfylde eventuelle  

 betingelser om krav til informationen, jf. nr. 2. Sådanne  

 betingelser kan f.eks. være, at tjenestemodtageren skal angive et  

 kodeord eller betale for at få adgang til den aktuelle information.  

 Hvis sådanne adgangsbetingelser skal være effektive, skal  

 tjenesteyderens cache-kopier også indeholde de samme krav for adgang  

 til den aktuelle information.
En tredje betingelse for ansvarsfrihed er, at  

 tjenesteyderen følger de regler om ajourføring/opdatering, som  

 er vedtaget inden for den pågældende branche, jf. nr. 3.  

 En kunde, som besøger en bestemt hjemmeside, ved ikke, om det er den  

 oprindelige hjemmeside eller cache-kopien, som besøges.
Det er derfor  

 af væsentlig betydning, at cache-kopierne opdateres i takt med  

 ændringen på den oprindelige hjemmeside, således at der  

 undgås »forældede« oplysninger.
Reglerne om ajourføring,  

 som må følges, er de, som er anerkendt/vedtaget inden for  

 branchen.
Som en yderligere betingelse for ansvarsfrihed er det i  

nr. 4 fastsat, at tjenesteyderen ikke griber ind i den inden for den  

 pågældende branche vedtagne teknik, som lovligt bruges for at  

 få oplysninger om anvendelse af informationen.
Som eksempel på  

 begrebet "data om anvendelsen af informationen" kan nævnes  

 oplysninger om, hvor mange besøgende en bestemt hjemmeside har haft  

 (såkaldte hitcounts). Formålet med at skaffe sådanne  

 oplysninger kan være at tilvejebringe grundlag for bl.a. beregning af  

 reklameindtægter.
Anvendelsen af caching kan medføre  

 vanskeligheder med at foretage disse undersøgelser, men der er dog  

 udviklet tekniske systemer, som gør det muligt at foretage de  

 ønskede undersøgelser.
Reglen i nr. 4 indebærer  

 således, at tjenesteyderen ikke må gribe ind i eller ændre  

 denne teknik.
Den sidste betingelse for ansvarsfrihed fremgår af  

nr. 5. Det følger heraf, at tjenesteyderen straks skal tage  

 skridt til at fjerne information, som han har oplagret   dvs. således,  

 at informationen ikke er tilgængelig på formidlerens server -  

 eller hindre adgangen til den, når han får kendskab til, at  

 informationen er blevet fjernet fra nettet, eller adgangen til den er blevet  

 hindret.
Dette gælder også, hvis en domstol eller en  

 administrativ myndighed har krævet informationen fjernet eller adgangen  

 til den hindret.
 I nr. 5 er anvendt det i dansk ret almindeligt anvendte  

 udtryk »kendskab« i stedet for som i direktivet »konkret kendskab«, jf. herom  

 nærmere nedenfor under § 16.
Til § 16 Bestemmelsen omfatter forskellige typer af  

 værtstjenester (»hosts«), som f.eks. web-hoteller, hvor indehavere af  

 hjemmesider kan leje serverplads.
Af andre typer tjenester kan nævnes  

 elektroniske opslagstavler og chattjenester, hvor parterne er i dialog med  

 hinanden uden indblanding fra værten.
 Betingelserne for ansvarsfrihed fremgår af stk.  

 1. Det er således en betingelse, at tjenesteyderen ikke har  

 kendskab til den konkrete aktivitet eller information, og   for så vidt  

 angår erstatningskrav   ikke har kendskab til forhold eller  

 omstændigheder, hvoraf den konkrete aktivitet eller information  

 fremgår, jf. stk. 1, nr. 1. Hvis tjenesteyderen får et kendskab  

 som nævnt i nr. 1, er det en betingelse for ansvarsfrihed, at  

 tjenesteyderen straks tager skridt til at fjerne informationen eller hindre  

 adgangen til den, jf. stk. 1, nr. 2.
 I forslaget til § 16, stk. 1, nr. 1, er både i  

 bestemmelsens 1. og 2. led anvendt det i dansk ret almindeligt anvendte  

 udtryk »kendskab« i stedet for som i direktivet »konkret kendskab«,  

 henholdsvis »kendskab«, da der med direktivets formulering på dette  

 punkt ikke kan antages at være tilsigtet en realitetsforskel mellem de  

 to begreber, jf. herved også den svenske, franske og engelske version  

 af direktivet.
 I relation til strafansvar følger det herefter af  

 bestemmelsen i § 16, stk. 1, nr. 1, at formidleren vil være ansvarsfri,  

 blot han ikke er vidende om den ulovlige aktivitet eller information.
For så vidt angår erstatningsansvar  

 gælder der samme betingelser, men herudover er det et krav, at  

 formidleren ikke har kendskab til forhold eller omstændigheder, hvoraf  

 det fremgår, at den pågældende aktivitet eller information  

 er skadevoldende.
Formidleren er således underlagt den almindelige  

 culparegel.
 Af stk. 2 fremgår det, at formidleren af en  

 værtstjeneste ikke kan påberåbe sig ansvarsfrihedsreglen i  

 stk. 1, hvis den, som leverer informationen (tjenestemodtageren), er  

 undergivet formidlerens myndighed eller kontrol, hvorved sigtes til myndighed  

 eller kontrol over tjenestemodtagerens aktiviteter.
Til § 17 Bestemmelsen indeholder en bemyndigelse for  

 økonomi- og erhvervsministeren efter forhandling med de berørte  

 ministre til at udpege de myndigheder, der skal være kontaktpunkter for  

 henholdsvis myndighedssamarbejde og rådgivning af tjenesteydere og  

 tjenestemodtagere.
Som udgangspunkt må det forventes, at der efter  

stk. 1 vil blive udpeget et eller flere kontaktpunkter for  

 myndighedssamarbejde.
Kontaktpunktet skal have en koordinerende funktion  

 nationalt som internationalt.
Kontaktpunktets opgave bliver bl.a. i konkrete  

 situationer at oplyse andre medlemsstaters myndigheder og Kommissionen om,  

 hvilken dansk myndighed der er den rette til at yde bistand og give de  

 nødvendige oplysninger, samt videreformidle en henvendelse fra en  

 udenlandsk myndighed til rette danske myndighed.
 Det fremgår endvidere af stk. 1, at økonomi-  

 og erhvervsministeren meddeler Kommissionen og de andre medlemsstater inden  

 for den Europæiske Union, hvilke myndigheder der er udpeget som  

 kontaktpunkt.
Det må endvidere forventes, at de organer, der vil  

 blive udpeget som kontaktpunkter af rådgivende karakter efter stk.  

 2, og hvor tjenesteydere og tjenestemodtagere kan henvende sig, skal  

 kunne yde den bistand, som direktivet specifikt kræver.
Det skal  

 således være muligt for tjenesteydere og tjenestemodtagere at  

 få generelle oplysninger om deres rettigheder og pligter i  

 kontraktforhold samt om de klage- og retsmidler, der er til rådighed i  

 tilfælde af tvister, herunder hvilke praktiske forhold der findes i  

 forbindelse med anvendelsen af sådanne mekanismer.
Ligeledes skal  

 kontaktpunktet kunne give nærmere oplysninger om de myndigheder,  

 sammenslutninger eller organisationer, hvor tjenesteyderne og  

 tjenestemodtagerne kan få yderligere oplysninger eller praktisk  

 bistand.
Rådgivningen m.v. skal også kunne ydes til tjenesteydere  

 og tjenestemodtagere, der er bosat i en anden medlemsstat inden for den  

 Europæiske Union.
Efter lovforslaget skal der som minimum være  

 elektronisk adgang til kontaktpunktet for tjenesteydere og  

 tjenestemodtagere.
 At økonomi- og erhvervsministeren efter forhandling  

 med de berørte ministre kan godkende myndigheder medfører, at  

 økonomi- og erhvervsministeren på samme måde kan  

 tilbagekalde en godkendelse af et kontaktpunkt.
Til § 18 Lovforslaget blev fremsat i Folketinget den 24. oktober  

 2001 (L 53), men bortfaldt ved udskrivning af valg til Folketinget den 31.  

 oktober 2001. Efter e-handelsdirektivets artikel 22, stk. 1, skal de  

 bestemmelser i national lovgivning, der er nødvendige for at  

 gennemføre direktivet, sættes i kraft inden den 17. januar 2002.  

 Det tidligere fremsatte lovforslag indeholdt derfor en bestemmelse om, at  

 loven skulle træde i kraft den 15. januar 2002. Som følge af  

 folketingsvalget har det imidlertid ikke været muligt at opretholde  

 dette.
 Under hensyntagen til direktivets implementeringsfrist  

 foreslås derfor, at lovforslaget træder i kraft dagen efter  

 bekendtgørelsen i Lovtidende.
Til § 19 Bestemmelsen vedrører lovforslagets territoriale  

 gyldighed.
Bilag 1 Europa-Parlamentets og Rådets direktiv 2000/31/EF af  

 8. juni 2000 om visse retlige aspekter af informationssamfundstjenester,  

 navnlig elektronisk handel, i det indre marked  

 (»Direktivet om elektronisk handel«) EUROPA-PARLAMENTET OG RÅDET FOR DEN EUROPÆISKE  

 UNION HAR - under henvisning til traktaten om oprettelse af Det Europæiske  

 Fællesskab, særlig artikel 47, stk. 2, artikel 55 og artikel  

 95, under henvisning til forslag fra Kommissionen2) , under henvisning til udtalelse fra Det Økonomiske og Sociale  

 Udvalg3) , i henhold til fremgangsmåden i traktatens artikel 2514) , og ud fra følgende betragtninger:
 (1)		Den Europæiske Union har som mål at skabe stadig  

 tættere bånd mellem de europæiske stater og folk for at  

 sikre økonomiske og sociale fremskridt; i henhold til traktatens  

 artikel 14, stk. 2, indebærer det indre marked et område  

 uden indre grænser med fri bevægelighed for varer og  

 tjenesteydelser samt fri etableringsret; udviklingen af  

 informationssamfundstjenester i et område uden indre grænser er  

 afgørende for fjernelsen af de barrierer, der deler de  

 europæiske folk.
 (2)		Udviklingen af den elektroniske handel i informationssamfundet  

 indebærer store muligheder for beskæftigelsen i  

 Fællesskabet, især i de små og mellemstore virksomheder, og  

 vil stimulere den økonomiske vækst og de europæiske  

 virksomheders investeringer i innovation, samtidig med at den også kan  

 øge den europæiske industris konkurrenceevne, hvis Internettet  

 gøres tilgængeligt for alle.
 (3)		Fællesskabsretten og Fællesskabets retsorden har  

 stor betydning for at gøre det muligt for Europas borgere og  

 aktører fuldt ud og uden hensyn til grænser at udnytte de  

 muligheder, der er forbundet med elektronisk handel; dette direktiv har  

 således til formål at sikre et højt  

 lovgivningsmæssigt integrationsniveau i Fællesskabet på  

 området, så der opstår et reelt område uden indre  

 grænser for informationssamfundstjenester.
 (4)		Det er vigtigt at sikre, at elektronisk handel kan udnytte det  

 indre marked fuldt ud og derfor, at der opnås et højt  

 integrationsniveau i Fællesskabet, således som det er  

 tilfældet i forbindelse med Rådets direktiv 89/552/EØF af  

 3. oktober 1989 om samordning af visse love og administrative bestemmelser i  

 medlemsstaterne vedrørende udøvelse af  

 tv-radiospredningsvirksomhed5) .
 (5)		Udviklingen af informationssamfundstjenester i  

 Fællesskabet hæmmes af en række retlige hindringer for et  

 velfungerende indre marked, hvilket gør udøvelsen af  

 etableringsfriheden og den frie udveksling af tjenesteydelser mindre  

 attraktiv; hindringerne skyldes, at de nationale lovgivninger et forskellige,  

 og at der hersker retsusikkerhed med hensyn til, hvilke nationale regler der  

 finder anvendelse på sådanne tjenester; da lovgivningerne  

 på de pågældende områder ikke er koordineret eller  

 tilpasset hinanden, kan hindringerne efter De Europæiske  

 Fællesskabers Domstols retspraksis være berettigede; der hersker  

 retsusikkerhed med hensyn til, i hvilket omfang medlemsstaterne kan  

 føre kontrol med tjenester fra en anden medlemsstat.
 (6)		Af hensyn til Fællesskabets mål og på  

 baggrund af traktatens artikel 43 og 49 og den afledte fællesskabsret  

 bør disse hindringer fjernes gennem koordinering af visse nationale  

 lovgivninger og præcisering på fællesskabsplan af visse  

 juridiske begreber, i det omfang det er nødvendigt for et  

 velfungerende indre marked; da dette direktiv kun vedrører visse  

 specifikke spørgsmål, som giver anledning til problemer for det  

 indre marked, overholder direktivet fuldt ud kravet i traktatens artikel 5  

 overensstemmelse med subsidiaritetsprincippet.
 (7)		For at sikre retssikkerhed og forbrugernes tillid er det  

 nødvendigt, at dette direktiv fastsætter en klar og generel  

 ramme for visse retlige aspekter af elektronisk handel i det indre  

 marked.
 (8)		Formålet med dette direktiv er at skabe en retlig ramme  

 for at sikre fri bevægelighed for informationssamfundstjenester mellem  

 medlemsstaterne og ikke at harmonisere det strafferetlige område som  

 sådant.
 (9)		Den frie bevægelighed for informationssamfundstjenester  

 kan i mange tilfælde i fællesskabsretten også være et  

 særligt udtryk for et mere generelt princip, nemlig ytringsfriheden som  

 defineret i artikel 10, stk. 1, i konventionen til beskyttelse af  

 menneskerettigheder og grundlæggende frihedsrettigheder, der er  

 ratificeret af alle medlemsstaterne; derfor må direktiver om levering  

 af informationssamfundstjenester sikre, at denne virksomhed kan udøves  

 frit i lyset af nævnte artikel og kun med forbehold af de  

 begrænsninger, der er omhandlet i nævnte artikels stk. 2 og  

 i traktatens artikel 46, stk. 1; det er ikke hensigten med dette  

 direktiv at anfægte nationale grundlæggende regler og principper  

 for ytringsfriheden.
 (10)	I overensstemmelse med proportionalitetsprincippet begrænses  

 dette direktiv til de foranstaltninger, som er strengt nødvendige for  

 at opnå et velfungerende indre marked; hvor det er nødvendigt,  

 at foranstaltninger træffes på fællesskabsplan, og for at  

 sikre et område reelt uden indre grænser for elektronisk handel,  

 skal direktivet sikre en høj grad af beskyttelse af almene hensyn og  

 især beskyttelse af mindreårige, den menneskelige  

 værdighed, forbrugerne og folkesundheden; i henhold til traktatens  

 artikel 152 indgår sundhedsbeskyttelse som et væsentligt led i  

 Fællesskabets politik på andre områder.
(11)	Dette direktiv berører ikke det niveau for beskyttelse af  

 især folkesundheden og forbrugernes interesser, som er fastlagt ved  

 Fællesskabets retsakter; bl.a.
Rådets direktiv 93/13/EØF  

 af 5. april 1993 om urimelige kontraktvilkår6)  og Europa-Parlamentets og Rådets  

 direktiv 97/7/EF af 20. maj 1997 om forbrugerbeskyttelse i forbindelse med  

 aftaler vedrørende fjernsalg7)   

  indeholder væsentlige regler om forbrugerbeskyttelse i  

 kontraktforhold; disse direktiver finder også fuldt ud anvendelse  

 på informationssamfundstjenester; denne gældende  

 fælleskabsret, som fuldt ud finder anvendelse på  

 informationssamfundstjenester, omfatter navnlig også Rådets  

 direktiv 84/450/EØF af 10. september 1984 om vildledende og  

 sammenlignende reklame8) , Rådets  

 direktiv 87/102/EØF af 22. december 1986 om indbyrdes  

 tilnærmelse af medlemsstaternes love og administrative bestemmelser om  

 forbrugerkredit9) , Rådets direktiv  

 93/22/EØF af 10. maj 1993 om investeringsservice i forbindelse med  

 værdipapirer10) , Rådets direktiv  

 90/314/EØF af 13. juni 1990 om pakkerejser, herunder pakkeferier og  

 pakketure11) , Europa-Parlamentets og  

 Rådets direktiv 98/6/EF af 16. februar 1998 om angivelse af priser  

 på forbrugsvarer12) , Rådets  

 direktiv 92/59/EØF af 29. juni 1992 om produktsikkerhed i  

 almindelighed 13) , Europa-Parlamentets og  

 Rådets direktiv 94/47/EF af 26. oktober 1994 om beskyttelse af  

 køber i forbindelse med visse aspekter ved kontrakter om brugsret til  

 fast ejendom på timesharebasis 14) ,  

 Europa-Parlamentets og Rådets direktiv 98/27/EF af 19. maj 1998 om  

 søgsmål med påstand om forbud på området  

 beskyttelse af forbrugernes interesser15)  ,  

 Rådets direktiv 85/374/EØF af 25. juli 1985 om tilnærmelse  

 af medlemsstaternes administrativt eller ved lov fastsatte bestemmelser om  

 produktansvar16) , Europa-Parlamentets og  

 Rådets direktiv 1999/44/EF af 25. maj 1999 om visse aspekter af  

 forbrugerkøb og garantier i forbindelse hermed17) , Europa-Parlamentets og Rådets  

 kommende direktiv om fjernsalg af finansielle tjenesteydelser til forbrugerne  

 og Rådets direktiv 92/28/EØF af 31. marts 1992 om reklame for  

 lægemidler18) ; nærværende  

 direktiv bør ikke berøre Europa-Parlamentets og Rådets  

 direktiv 98/43/EF af 6. juli 1998 om indbyrdes tilnærmelse af  

 medlemsstaternes love og administrative bestemmelser om reklame for  

 tobaksvarer og sponsorering til fordel for disse19) , der er vedtaget inden for rammerne af det  

 indre marked, og heller ikke direktiver om beskyttelse af folkesundheden;  

 nærværende direktiv supplerer de informationskrav, der er  

 fastlagt i ovennævnte direktiver og navnlig i direktiv 97/7/EF.
 (12)	Det er nødvendigt at holde visse former for aktiviteter  

 uden for dette direktivs anvendelsesområde, da den frie  

 bevægelighed for tjenesteydelser ikke på nuværende  

 tidspunkt kan sikres i henhold til traktaten eller gældende afledt ret;  

 dette berører ikke eventuelle retsakter, som vil være  

 nødvendige for et velfungerende indre marked; skatter og afgifter,  

 især moms, som pålægges en stor del af de tjenesteydelser,  

 der er omhandlet i dette direktiv, skal holdes uden for direktivets  

 anvendelsesområde.
 (13)	Dette direktiv tager ikke sigte på at fastlægge  

 bestemmelser om afgiftsmæssige forpligtelser og foregriber ikke  

 udarbejdelsen af fællesskabsinstrumenter om de afgiftsmæssige  

 aspekter af elektronisk handel.
(14)	For beskyttelse af fysiske personer i forbindelse med behandling  

 af personoplysninger gælder alene bestemmelserne i Europa-Parlamentets  

 og Rådets direktiv 95/46/EF af 24. oktober 1995 om beskyttelse af  

 fysiske personer i forbindelse med behandling af personoplysninger og om fri  

 udveksling af sådanne oplysninger20)  

  og i Europa-Parlamentets og Rådets direktiv 97/66/EF af 15.  

 december 1997 om behandling af personoplysninger og beskyttelse af  

 privatlivets fred inden for telesektoren21) ,  

 som fuldt ud finder anvendelse på informationssamfundstjenester; disse  

 direktiver opstiller allerede en fællesskabsretlig ramme inden for  

 personoplysninger, og det er derfor ikke nødvendigt at behandle dette  

 spørgsmål i nærværende direktiv for at sikre, at det  

 indre marked fungerer efter hensigten, især med hensyn til den frie  

 bevægelighed for personoplysninger mellem medlemsstaterne;  

 nærværende direktiv bør gennemføres og anvendes i  

 fuld overensstemmelse med principperne om beskyttelse af personoplysninger,  

 især hvad angår uopfordret kommerciel kommunikation og reglerne  

 om formidleransvar; direktivet kan ikke forhindre anonym brug af åbne  

 netværk som f.eks.
Internettet.
 (15)	Fortrolig behandling af meddelelser er sikret ved artikel 5 i  

 direktiv 97/66/EF; medlemsstaterne skal i medfør af nævnte  

 direktiv forbyde enhver form for opfangning eller overvågning af  

 sådanne meddelelser af andre end afsenderen og modtageren, bortset fra  

 tilfælde, hvor det er tilladt ifølge loven.
 (16)	Udelukkelsen af spil fra anvendelsesområdet for dette  

 direktiv gælder kun hasardspil, lotteri og væddemål, som  

 indebærer, at der gøres en indsats med penge; dette omfatter  

 ikke salgsfremmende konkurrencer eller spil, hvor formålet er at fremme  

 salget af varer eller tjenesteydelser, og hvor der i givet fald kun skal ske  

 betaling i tilfælde af køb af de varer eller tjenesteydelser,  

 som der reklameres for.
 (17)	En definition af informationssamfundstjenester findes allerede i  

 fællesskabsretten i Europa-Parlamentets og Rådets direktiv  

 98/34/EF af 22. juni 1998 om en informationsprocedure med hensyn til tekniske  

 standarder og forskrifter samt forskrifter for informationssamfundets  

 tjenester22)  og i Europa-Parlamentets  

 og Rådets direktiv 98/84/EF af 20. november 1998 om retlig beskyttelse  

 af adgangsstyrede og adgangsstyrende tjenester23) ; denne definition omfatter enhver tjeneste,  

 der normalt leveres mod betaling, og som teleformidles ved hjælp af  

 elektronisk databehandlingsudstyr (herunder digital komprimering) og  

 dataoplagringsudstyr på individuel anmodning af en tjenestemodtager; de  

 tjenester, der henvises til i den vejledende liste i bilag V til direktiv  

 98/34/EF, og som ikke indebærer databehandling og -oplagring, er ikke  

 omfattet af denne definition.
 (18)	Informationssamfundstjenester omfatter en lang række  

 økonomiske aktiviteter, som finder sted online; disse aktiviteter kan  

 navnlig bestå i onlinesalg af varer; aktiviteter som levering af varer  

 som sådan eller af tjenesteydelser offline er ikke omfattet;  

 informationssamfundstjenester er ikke kun begrænset til tjenester, der  

 giver mulighed for onlineindgåelse af kontrakter, men omfatter  

 også, når der er tale om erhvervsmæssig virksomhed,  

 tjenester, som modtageren ikke yder vederlag for, f.eks. tjenester som  

 består i at tilbyde onlineinformation eller kommerciel kommunikation,  

 eller tjenester, som leverer redskaber til at søge, få adgang  

 til og hente data; informationssamfundstjenester omfatter også  

 tjenester, der består i at udsende information via  

 kommunikationsnetværk, give adgang til et kommunikationsnetværk  

 eller være vært for information, som leveres af  

 tjenestemodtageren; tv-radiospredning i den betydning, hvori ordet anvendes i  

 direktiv 89/552/EØF, og radiospredning er ikke  

 informationssamfundstjenester, da de ikke leveres på individuel  

 anmodning; derimod er tjenester, som udsendes punkt til punkt, som f.eks.  

 video on demand eller fremsendelse af kommerciel kommunikation via  

 elektronisk post, informationssamfundstjenester; f.eks. er fysiske personers  

 anvendelse af elektronisk post eller tilsvarende individuel kommunikation  

 uden for deres handelsmæssige eller erhvervsmæssige virksomhed,  

 herunder anvendelse til indgåelse af kontrakter mellem sådanne  

 personer, ikke nogen informationssamfundstjeneste; kontraktforholdet mellem  

 en arbejdstager og dennes arbejdsgiver er ikke nogen  

 informationssamfundstjeneste; aktiviteter, der ifølge deres natur ikke  

 kan udføres på afstand og ved hjælp af elektroniske midler  

 såsom lovpligtig revision af selskabsregnskaber eller lægelige  

 vurderinger, der kræver fysisk undersøgelse af patienten, er  

 ikke informationssamfundstjenester.
 (19)	Tjenesteyderens etableringssted skal fastlægges i  

 overensstemmelse med Domstolens retspraksis, ifølge hvilken begrebet  

 etableringssted forudsætter, at der rent faktisk udøves  

 erhvervsmæssig virksomhed ved hjælp af en fast indretning i et  

 ikke nærmere angivet tidsrum; dette krav er også opfyldt,  

 når en virksomhed er oprettet for et bestemt tidsrum; etableringsstedet  

 for en virksomhed, der leverer tjenester via en Internet-hjemmeside  

 (website), er ikke det sted, hvor den benyttede teknologi befinder sig, eller  

 det sted, hvor Internet-hjemmesiden er tilgængelig, men det sted, hvor  

 virksomheden udøver sin erhvervsmæssige virksomhed; når en  

 tjenesteyder har flere etableringssteder, er det vigtigt at få  

 fastlagt, fra hvilket etableringssted den pågældende tjeneste  

 leveres; når det er vanskeligt at afgøre, fra hvilket af  

 etableringsstederne en given tjeneste leveres, er det det sted, hvor centret  

 for tjenesteyderens aktiviteter vedrørende denne bestemte tjeneste  

 befinder sig.
(20)	Definitionen på en »tjenestemodtager« omfatter alle former  

 for benyttelse af informationssamfundstjenester både af personer, der  

 giver oplysninger på åbne netværk som f.eks.
Internettet,  

 og af personer, der søger oplysninger på Internettet af private  

 eller erhvervsmæssige årsager.
 (21)	Anvendelsesområdet for det koordinerede område  

 berører ikke fremtidig fællesskabsharmonisering af  

 informationssamfundstjenester og fremtidig lovgivning, der vedtages på  

 nationalt plan i overensstemmelse med fællesskabsretten; det  

 koordinerede område omfatter kun krav til onlineaktiviteter som f.eks.  

 onlineinformation, onlinereklame, onlineshopping og onlineindgåelse af  

 kontrakter og vedrører ikke medlemsstaternes lovbestemte krav til  

 varer som f.eks. sikkerhedskrav, mærkningskrav eller produktansvar  

 eller medlemsstaternes krav til levering eller transport af varer, herunder  

 distribution af lægemidler; det koordinerede område omfatter ikke  

 offentlige myndigheders udøvelse af forkøbsret til visse varer  

 som f.eks. kunstværker.
 (22)	Informationssamfundstjenester bør kontrolleres på det  

 sted, hvor tjenesterne udføres, for at sikre en effektiv beskyttelse  

 af almene hensyn; der skal derfor være sikkerhed for, at den kompetente  

 myndighed yder denne beskyttelse ikke alene for borgerne i det  

 pågældende land, men for alle Fællesskabets borgere; for at  

 fremme den gensidige tillid mellem medlemsstaterne er det absolut  

 nødvendigt, at det klart præciseres, at ansvaret påhviler  

 oprindelseslandet; for effektivt at sikre den frie udveksling af  

 tjenesteydelser og for at skabe retssikkerhed for tjenesteyderne og  

 -modtagerne bør informationssamfundstjenester principielt være  

 underlagt retssystemet i den medlemsstat, hvor tjenesteyderen er  

 etableret.
 (23)	Dette direktiv har hverken til formål at opstille yderligere  

 internationale privatretlige regler om lovkonflikter eller at berøre  

 retternes kompetence; bestemmelser om lovvalg i den internationale privatret  

 indskrænker ikke adgangen til at levere informationssamfundstjenester  

 som fastsat i dette direktiv.
 (24)	I forbindelse med dette direktiv er det til trods for princippet  

 om kontrol ved kilden af informationssamfundstjenester tilladt, at  

 medlemsstaterne under de omstændigheder, der er fastlagt i dette  

 direktiv, iværksætter foranstaltninger til begrænsning af  

 den frie bevægelighed for informationssamfundstjenester.
 (25)	Nationale domstole, herunder civile domstole, der behandler  

 privatretlige tvister, kan træffe foranstaltninger med henblik på  

 at fravige adgangen til at levere informationssamfundstjenester i  

 overensstemmelse med dette direktiv.
 (26)	Medlemsstaterne kan i overensstemmelse med betingelserne i dette  

 direktiv anvende deres nationale strafferet og strafferetspleje, når de  

 træffer efterforskningsforanstaltninger og andre foranstaltninger, der  

 er nødvendige for afsløring og retsforfølgning af  

 lovovertrædelser, uden at det er nødvendigt at meddele  

 Kommissionen disse foranstaltninger.
 (27)	Nærværende direktiv bidrager sammen med  

 Europa-Parlamentets og Rådets kommende direktiv om fjernsalg af  

 finansielle tjenesteydelser til forbrugerne til at etablere en retlig ramme  

 for onlinelevering af finansielle tjenesteydelser; nærværende  

 direktiv foregriber ikke fremtidige initiativer inden for finansielle  

 tjenesteydelser navnlig med hensyn til harmonisering af adfærdsregler  

 på området; medlemsstaternes mulighed ifølge  

 nærværende direktiv for under visse omstændigheder at  

 indskrænke adgangen til at levere informationssamfundstjenester for at  

 beskytte forbrugerne dækker også foranstaltninger  

 vedrørende finansielle tjenesteydelser, navnlig foranstaltninger der  

 tager sigte på at beskytte investorer.
 (28)	Medlemsstaternes forpligtelse til ikke at underlægge  

 adgangen til aktiviteten »leverandør af informationssamfundstjenester«  

 krav om forudgående godkendelse gælder ikke posttjenester, som er  

 omfattet af Europa-Parlamentets og Rådets direktiv 97/67/EF af 15.  

 december 1997 om fælles regler for udvikling af Fællesskabets  

 indre marked for posttjenester og forbedring af disse tjenesters kvalitet24) , og som består i fysisk levering af  

 en udskrift af en elektronisk postmeddelelse, og berører ikke  

 frivillige godkendelsesordninger især for ydere af  

 signaturcertifikationstjenester.
 (29)	Kommerciel kommunikation er af afgørende betydning for  

 finansieringen af informationssamfundstjenester og for udviklingen af et  

 stort udbud af nye gratis tjenester; af hensyn til forbrugerne og god  

 forretningsskik skal kommerciel kommunikation, herunder rabatter, tilbud og  

 salgsfremmende konkurrencer eller spil, overholde en række krav om  

 gennemskuelighed; disse krav berører ikke direktiv 97/7/EF;  

 nærværende direktiv berører ikke gældende direktiver  

 om kommerciel kommunikation, navnlig direktiv 98/43/EF.
 (30)	Fremsendelse af uopfordret kommerciel kommunikation via  

 elektronisk post kan være uønsket af forbrugerne og  

 leverandørerne af informationssamfundstjenester og kan være en  

 hindring for, at interaktive netværk kan være velfungerende;  

 spørgsmålet om modtagerens samtykke i visse tilfælde af  

 uopfordret kommerciel kommunikation behandles ikke i dette direktiv, men er  

 allerede behandlet, især i direktiv 97/7/EF og 97/66/EF; i  

 medlemsstater, som tillader uopfordret kommerciel kommunikation via  

 elektronisk post, bør industriers passende filtreringsinitiativer  

 (industry filtering initiatives) fremmes og lettes; derudover er det  

 nødvendigt, at uopfordret kommerciel kommunikation under alle  

 omstændigheder klart kan identificeres som sådan for at forbedre  

 gennemskueligheden og gøre det lettere for sådanne initiativer  

 at fungere; uopfordret kommerciel kommunikation via elektronisk post  

 bør ikke resultere i ekstra udgifter for modtageren.
 (31)	Medlemsstater, som tillader, at tjenesteydere, der er etableret  

 på deres område, sender uopfordret kommerciel kommunikation via  

 elektronisk post til en modtager uden dennes forudgående samtykke, skal  

 sikre, at tjenesteyderne regelmæssigt konsulterer og respekterer  

 »opt-out«-registre, hvor fysiske personer, der ikke ønsker at modtage  

 sådan kommerciel kommunikation, kan registrere sig.
 (32)	For at fjerne barrierer for udviklingen af  

 grænseoverskridende tjenester i Fællesskabet, som udøvere  

 af lovregulerede erhverv kan tilbyde på Internettet, er det  

 nødvendigt, at det på fællesskabsplan sikres, at de  

 faglige regler, der er fastsat for at beskytte bl.a. forbrugerne eller  

 folkesundheden, overholdes; adfærdskodekser på  

 fællesskabsplan er det bedste middel til opstilling af etiske regler  

 for kommerciel kommunikation; der bør tilskyndes til udarbejdelse  

 eller i givet fald til tilpasning af sådanne regler med forbehold af  

 faglige organisationers og sammenslutningers uafhængighed.
 (33)	Dette direktiv supplerer fællesskabslovgivningen og den  

 nationale lovgivning om lovregulerede erhverv, hvorved der opretholdes et  

 samlet regelsæt på dette område.
 (34)	Hver medlemsstat skal tilpasse sin lovgivning om krav, især  

 formkrav som kan hindre elektronisk indgåelse af kontrakter; der  

 bør foretages en systematisk gennemgang af de lovgivninger, hvor en  

 sådan tilpasning er påkrævet, og gennemgangen skal omfatte  

 alle de nødvendige etaper og led i aftaleindgåelsen, herunder  

 opbevaring af kontrakten; tilpasningen bør resultere i, at det bliver  

 muligt at indgå kontrakter elektronisk; retsvirkningen af elektroniske  

 signaturer er reguleret i Europa-Parlamentets og Rådets direktiv  

 1999/93/EF af 19. december 1999 om en fællesskabsramme for elektroniske  

 signaturer25) ; en tjenesteyders  

 modtagelsesbekræftelse kan bestå i onlinelevering af den  

 tjeneste, der leveres mod vederlag.
 (35)	Dette direktiv berører ikke medlemsstaternes mulighed for  

 at opretholde eller fastsætte generelle eller specifikke juridiske krav  

 til kontrakter, der kan indgås elektronisk, især krav til sikre  

 elektroniske signaturer.
 (36)	Medlemsstaterne kan opretholde begrænsninger for anvendelse  

 af elektroniske kontrakter i forbindelse med kontrakter, der ifølge  

 loven kræver medvirken af domstole, offentlige myndigheder eller  

 erhverv, som udøver offentlig myndighed; denne mulighed omfatter  

 også kontrakter, der kræver medvirken af domstole, offentlige  

 myndigheder eller erhverv, som udøver offentlig myndighed, for at  

 få virkning over for tredjemand, samt kontrakter, der ifølge  

 loven kræver en notars certifikation eller attestering.
 (37)	Medlemsstaternes forpligtelse til at fjerne hindringer for  

 anvendelse af elektroniske kontrakter vedrører kun hindringer, som  

 skyldes juridiske krav, og ikke praktiske hindringer, som skyldes, at det i  

 visse tilfælde er umuligt at anvende elektroniske midler.
 (38)	Medlemsstaternes forpligtelse til at fjerne hindringer for  

 anvendelse af elektroniske kontrakter skal opfyldes i overensstemmelse med de  

 juridiske krav, der ifølge fællesskabsretten gælder i  

 forbindelse med kontrakter.
 (39)	Undtagelser fra bestemmelserne vedrørende kontrakter i  

 forbindelse med oplysninger eller ordreafgivelse, der udelukkende  

 indgås med elektronisk post eller med tilsvarende individuel  

 kommunikation som fastsat i dette direktiv, bør ikke give  

 leverandører af informationssamfundstjenester mulighed for at  

 omgå disse bestemmelser.
 (40)	Både eksisterende og nye forskelle i medlemsstaternes  

 lovgivning eller retspraksis med hensyn til tjenesteydernes ansvar, når  

 de optræder som formidlere, er til hinder for et velfungerende indre  

 marked, især fordi de hindrer udviklingen af grænseoverskridende  

 tjenester og medfører konkurrencefordrejning; tjenesteyderne har i  

 visse tilfælde pligt til at handle for at forhindre ulovlig virksomhed  

 eller bringe den til ophør; dette direktivs bestemmelser bør  

 udgøre det rette grundlag for at udarbejde hurtige og pålidelige  

 ordninger, som gør det muligt at fjerne ulovlig information og at  

 hindre adgangen til den; sådanne ordninger bør udarbejdes ved  

 frivillige aftaler mellem alle berørte parter og fremmes af  

 medlemsstaterne; alle de parter, som deltager i levering af  

 informationssamfundstjenester, har interesse i at vedtage og anvende  

 sådanne ordninger; ansvarsbestemmelserne i dette direktiv bør  

 ikke være til hinder for, at de forskellige berørte parter  

 udvikler og faktisk gennemfører tekniske beskyttelses- og  

 identifikationssystemer samt tekniske overvågningsinstrumenter, som er  

 muliggjort af den digitale teknik, inden for de grænser, der er fastsat  

 i direktiv 95/46/EF og 97/66/EF.
 (41)	Dette direktiv skaber balance mellem de berørte interesser  

 og indfører principper, som aftaler og normer inden for denne sektor  

 kan baseres på.
 (42)	De fritagelser for ansvar, der er fastlagt i dette direktiv,  

 omfatter kun de tilfælde, hvor en informationssamfundstjenesteyders  

 aktivitet er begrænset til den tekniske drift af og indrømmelse  

 af adgang til et kommunikationsnet, hvor informationer, som er stillet til  

 rådighed af tredjemand, transmitteres eller oplagres midlertidigt med  

 det ene formål at gøre transmissionen mere effektiv; denne  

 aktivitet er udelukkende teknisk, automatisk og passiv, hvilket  

 indebærer, at leverandøren af informationssamfundstjenesten  

 hverken har kendskab til eller kontrol over de informationer, der  

 transmitteres eller oplagres.
 (43)	En tjenesteyder kan fritages for ansvar for ren videreformidling  

 (»mere conduit«) og for caching (automatisk, mellemliggende og midlertidig  

 oplagring), hvis den pågældende på ingen måde er  

 involveret i de informationer, der transmitteres; dette forudsætter  

 bl.a., at den pågældende ikke ændrer de informationer, der  

 transmitteres; dette krav omfatter ikke tekniske manipulationer, der finder  

 sted i løbet af transmissionen, da disse ikke ændrer de  

 transmitterede informationers integritet.
 (44)	En tjenesteyder, der bevidst samarbejder med en tjenestemodtager  

 om at begå ulovlige handlinger, overskrider grænserne for ren  

 videreformidling eller caching, og den pågældende kan som  

 følge heraf ikke omfattes af de ansvarsfritagelser, der er fastsat for  

 denne form for aktiviteter.
 (45)	De begrænsninger i formidleransvaret for tjenesteydere, der  

 fastsættes i dette direktiv, påvirker ikke muligheden for at  

 anvende forskellige former for foreløbige retsmidler; sådanne  

 foreløbige retsmidler kan navnlig bestå i afgørelser fra  

 domstole eller administrative myndigheder, hvori det kræves, at  

 eventuelle overtrædelser bringes til ophør eller forhindres,  

 herunder at ulovlige informationer fjernes, eller at adgangen til dem  

 hindres.
 (46)	For at blive omfattet af en ansvarsbegrænsning skal en  

 leverandør af en informationssamfundstjeneste, som består i  

 oplagring af information, når han har fået konkret kendskab til  

 ulovlige aktiviteter, straks tage skridt til at fjerne informationen eller  

 hindre adgangen til den; fjernelsen af informationen eller hindringen af  

 adgangen til den skal foretages under overholdelse af ytringsfriheden og de  

 procedurer, der er fastlagt på nationalt plan med henblik herpå;  

 dette direktiv berører ikke medlemsstaternes mulighed for at  

 fastsætte specifikke krav, som skal opfyldes straks, inden  

 informationen fjernes, eller adgangen til den hindres.
 (47)	Kun i forbindelse med generelle forpligtelser kan medlemsstaterne  

 ikke pålægge tjenesteyderne overvågningsforpligtelser;  

 dette vedrører ikke overvågningsforpligtelser i særlige  

 tilfælde og berører navnlig ikke de nationale myndigheders  

 bekendtgørelser i henhold til national lovgivning.
 (48)	Dette direktiv berører ikke medlemsstaternes mulighed for  

 at pålægge tjenesteydere, som oplagrer oplysninger, der er  

 fremsendt af modtagere af deres tjeneste, pligt til en sådan  

 agtpågivenhed, som med rimelighed kan forventes af dem, og som der er  

 fastsat bestemmelser om i den nationale lovgivning, med henblik på at  

 afsløre og forhindre visse former for ulovlige aktiviteter.
 (49)	Medlemsstaterne og Kommissionen tilskynder til, at der udarbejdes  

 adfærdskodekser; dette ændrer ikke ved sådanne kodeksers  

 frivillige karakter og de berørte parters mulighed for frit at  

 afgøre, om de vil tilslutte sig dem.
 (50)	Det er vigtigt, at forslaget til direktivet om harmonisering af  

 visse aspekter af ophavsret og beslægtede rettigheder i  

 informationssamfundet og nærværende direktiv træder i kraft  

 nogenlunde samtidig med henblik på at opstille et klart regelsæt  

 for spørgsmålet om formidleransvar for overtrædelser af  

 ophavsret og beslægtede rettigheder på fællesskabsplan.
 (51)	Hver medlemsstat bør i givet fald tilpasse lovgivning, som  

 kan hindre anvendelsen af regler om udenretslig bilæggelse af tvister  

 ad elektronisk vej; resultatet af denne tilpasning skal være, at det  

 reelt og faktisk bliver muligt retligt og i praksis at få sådanne  

 regler til at fungere, også på tværs af  

 grænserne.
 (52)	Den faktiske udøvelse af frihederne i det indre marked  

 kræver, at de, det har lidt skade, sikres reel adgang til instrumenter  

 til bilæggelse af tvister; de skader, der kan opstå i forbindelse  

 med informationssamfundstjenester, er kendetegnet både ved det hurtige  

 tempo, hvori de opstår, og ved deres geografiske udstrækning; som  

 følge af disse særlige kendetegn og nødvendigheden af at  

 påse, at de nationale myndigheder ikke bringer den gensidige tillid i  

 fare, som de skal have til hinanden, opstilles der i dette direktiv det krav,  

 at medlemsstaterne skal sikre, at der er adgang til passende former for  

 søgsmål; medlemsstaterne bør undersøge, om der er  

 behov for at give hensigtsmæssig elektronisk adgang til  

 søgsmål.
 (53)	Direktiv 98/27/EF, som finder anvendelse på  

 informationssamfundstjenester, omfatter en mekanisme vedrørende  

 foranstaltninger med henblik på forbud, der tager sigte på  

 beskyttelse af forbrugernes kollektive interesser; denne mekanisme vil  

 bidrage til fri bevægelighed for informationssamfundstjenester ved at  

 sikre et højt forbrugerbeskyttelsesniveau.
 (54)	Sanktionerne i henhold til dette direktiv berører ikke  

 andre mulige sanktioner eller retsmidler i medfør af national  

 lovgivning; medlemsstaterne er ikke forpligtet til at fastsætte  

 strafferetlige sanktioner for overtrædelse af nationale bestemmelser,  

 der er udstedt i henhold til dette direktiv.
 (55)	Dette direktiv berører ikke den lov, der finder anvendelse  

 på kontraktlige forpligtelser i forbindelse med forbrugeraftaler; dette  

 direktiv kan derfor ikke berøve forbrugeren den beskyttelse, som ydes  

 gennem de ufravigelige regler for kontraktmæssige forpligtelser, der  

 findes i lovgivningen i den medlemsstat, hvor forbrugeren har sin  

 sædvanlige bopæl.
 (56)	Hvad angår undtagelsen i dette direktiv, bør  

 kontraktforpligtelser i forbrugeraftaler fortolkes som omfattende oplysninger  

 om de væsentlige elementer i aftaleindholdet, herunder  

 forbrugerrettighederne, som har afgørende betydning for beslutningen  

 om at indgå en aftale.
 (57)	Ifølge Domstolens faste retspraksis bevarer en medlemsstat  

 retten til at træffe foranstaltninger over for en tjenesteyder, der er  

 etableret i en anden medlemsstat, men hvis aktivitet udelukkende eller  

 hovedsagelig er rettet mod førstnævnte medlemsstats territorium,  

 såfremt etableringen har fundet sted med det formål at omgå  

 den lovgivning, som tjenesteyderen ville være underlagt, hvis han var  

 etableret på førstnævnte medlemsstats territorium.
(58)	Direktivet bør ikke finde anvendelse på tjenester,  

 der leveres af tjenesteydere etableret i tredjelande; henset til den  

 elektroniske handels globale dimension bør det imidlertid sikres, at  

 Fællesskabets bestemmelser er i overensstemmelse med de internationale  

 regler; dette direktiv berører ikke resultaterne af drøftelser  

 om retlige aspekter i internationale organisationer (bl.a.
WTO, ØCD og  

 Uncitral).
 (59)	Til trods for den elektroniske kommunikations globale karakter er  

 det nødvendigt at koordinere de nationale regulerende foranstaltninger  

 inden for Den Europæiske Union for at undgå en opsplitning af det  

 indre marked og for at få etableret en hensigtsmæssig regulerende  

 ramme på europæisk plan; en sådan koordinering bør  

 også bidrage til at fastlægge en stærk, fælles  

 forhandlingsposition i internationale fora.
 (60)	For ikke at hindre udviklingen af elektronisk handel er det  

 nødvendigt, at den retlige ramme er klar, enkel og konsekvent og i  

 overensstemmelse med de regler, som gælder internationalt, så den  

 europæiske industris konkurrenceevne ikke skades, og så  

 innovationen i denne sektor ikke hindres.
 (61)	Hvis markedet skal fungere effektivt elektronisk i en global  

 sammenhæng, er det påkrævet, at Den Europæiske Union  

 og de vigtigste områder uden for Europa konsulterer hinanden med  

 henblik på at tilpasse deres lovgivninger og procedurer.
 (62)	Samarbejdet med tredjelande om elektronisk handel bør  

 styrkes, især med ansøgerlandene, udviklingslandene og Den  

 Europæiske Unions andre handelspartnere.
 (63)	Vedtagelsen af dette direktiv hindrer ikke, at medlemsstaterne  

 tager hensyn til de forskellige sociale, samfundsmæssige og kulturelle  

 virkninger af informationssamfundets opståen; den bør især  

 ikke gribe ind i de foranstaltninger, som medlemsstaterne måtte vedtage  

 i henhold til fællesskabsretten for at nå sociale, kulturelle og  

 demokratiske mål under hensyn til deres sproglige mangfoldighed, de  

 nationale og regionale særpræg samt deres kulturarv og for at  

 sikre og opretholde offentlig adgang til så mange  

 informationssamfundstjenester som muligt; udviklingen af  

 informationssamfundet skal under alle omstændigheder sikre  

 Fællesskabets borgere adgang til den europæiske kulturarv i et  

 digitalt miljø.
 (64)	Medlemsstaterne råder med elektronisk kommunikation over et  

 glimrende middel til at levere offentlige tjenester på det kulturelle,  

 uddannelsesmæssige og sproglige område.
 (65)	Rådet understregede i sin resolution af 19. januar 1999 om  

 forbrugerdimensionen i informationssamfundet26) , at forbrugerbeskyttelse fortjener  

 særlig opmærksomhed i denne forbindelse; Kommissionen vil  

 undersøge, hvorvidt beskyttelsen i henhold til gældende  

 lovgivning om forbrugerbeskyttelse er utilstrækkelig i forbindelse med  

 informationssamfundet, og vil i givet fald identificere eventuelle mangler i  

 denne lovgivning og de aspekter, hvor supplerende foranstaltninger  

 måtte vise sig nødvendige; Kommissionen bør i givet fald  

 udarbejde specifikke supplerende forslag med henblik på  

 afhjælpning af de mangler, den måtte have påvist.
 UDSTEDT FØLGENDE DIREKTIV:
KAPITEL I ALMINDELIGE BESTEMMELSER Artikel 1 Formål og anvendelsesområde 1. Dette direktiv har til formål at bidrage til et  

 velfungerende indre marked ved at sikre fri bevægelighed for  

 informationssamfundstjenester mellem medlemsstaterne.
 2. Ved dette direktiv foretages der, i det omfang det er  

 nødvendigt for at nå det i stk. 1 omhandlede mål, en  

 tilnærmelse af visse nationale bestemmelser om  

 informationssamfundstjenester, som vedrører det indre marked,  

 tjenesteydernes etablering, kommerciel kommunikation, elektroniske  

 kontrakter, formidleransvar, adfærdskodekser, udenretslig  

 bilæggelse af tvister, klageadgang og samarbejde mellem  

 medlemsstaterne.
 3. Dette direktiv supplerer den fællesskabsret, der  

 finder anvendelse på informationssamfundstjenester, uden at det  

 berører det niveau for beskyttelse af især folkesundheden og  

 forbrugernes interesser, der er fastlagt ved Fællesskabets retsakter og  

 den nationale lovgivning til gennemførelse heraf, forudsat at det ikke  

 begrænser adgangen til at levere informationssamfundstjenester.
 4. Dette direktiv indfører ikke nye internationale  

 privatretlige regler og berører ikke domstolenes kompetence.
 5. Dette direktiv finder ikke anvendelse  

 på:
a)	beskatningsområdet b)	spørgsmål, der vedrører  

 informationssamfundstjenester omfattet af direktiv 95/46/EF og 97/66/EF c)	spørgsmål, der vedrører aftaler eller praksis  

 reguleret ved kartellovgivningen d)	følgende aktiviteter inden for  

 informationssamfundstjenester:
notarvirksomhed eller lignende virksomhed, i det omfang den er  

 direkte og specifikt forbundet med udøvelse af offentlig myndighed repræsentation og forsvar af en klient i retten spil, som indebærer, at der gøres en indsats med penge i  

 hasardspil, herunder lotteri og væddemål.
 6. Dette direktiv berører ikke foranstaltninger,  

 som er truffet på fællesskabsplan eller på nationalt plan i  

 overensstemmelse med fællesskabsretten, for at fremme kulturel og  

 sproglig mangfoldighed og for at sikre pluralismen.
Artikel 2 Definitioner I dette direktiv forstås ved:
a)	»informationssamfundstjenester«: tjenester som defineret i artikel  

 1, nr. 2, i direktiv 98/34/EF som ændret ved direktiv 98/48/EF b)	»tjenesteyder«: enhver fysisk eller juridiske person, som leverer en  

 informationssamfundstjeneste c)	»etableret tjenesteyder«: en tjenesteyder, som faktisk udøver  

 erhvervsmæssig virksomhed i et ikke nærmere angivet tidsrum ved  

 hjælp af en fast indretning.
Det forhold, at der findes og anvendes  

 tekniske og teknologiske hjælpemidler, som benyttes til at levere  

 tjenesten, medfører ikke i sig selv, at tjenesteyderen er  

 etableret d)	»tjenestemodtager«: enhver fysisk eller juridisk person, som, uanset  

 om det er til erhvervsmæssig eller anden brug, anvender en  

 informationssamfundstjeneste, bl.a. for at søge information eller  

 gøre information tilgængelig e)	»forbruger«: en fysisk person, der ikke handler som led i sin  

 handelsmæssige eller erhvervsmæssige virksomhed f)	»kommerciel kommunikation«: alle former for kommunikation bestemt  

 til direkte eller indirekte at fremme afsætningen af varer eller  

 tjenester eller til etablering af et image for en virksomhed, en organisation  

 eller en person, som udøver handels-, industri- eller  

 håndværksvirksomhed eller et lovreguleret erhverv.  

 Nedenstående udgør ikke i sig selv kommerciel kommunikation:
information, som gør det muligt at få direkte adgang til  

 denne virksomheds, organisations eller persons aktiviteter, herunder et  

 domænenavn eller en e-postadresse kommunikation vedrørende en virksomheds, organisations eller  

 persons varer, tjenester eller image udarbejdet uafhængigt af denne,  

 især uden finansiel modydelse g)	»lovreguleret erhverv«: ethvert erhverv som omhandlet enten i  

 artikel 1, litra d), i Rådets direktiv 89/48/EØF af 21. december  

 1988 om indførelse af en generel ordning for gensidig anerkendelse af  

 eksamensbeviser for erhvervskompetencegivende videregående uddannelser  

 af mindst tre års varighed27)  

  eller i artikel 1, litra f), i Rådets direktiv 92/51/EØF  

 af 18. juni 1992 om anden generelle ordning for anerkendelse af  

 erhvervsuddannelser til supplering af direktiv 89/48/EØF28) h)	»koordineret område«: de krav, der i medlemsstaterne  

 retssystemer er fastsat for leverandører af  

 informationssamfundstjenester eller for informationssamfundstjenester, uanset  

 om de er generelle eller specifikt fastsat for disse.
 i)	Det koordinerede område vedrører krav, som  

 tjenesteyderen skal opfylde:
når han påbegynder aktivitet som leverandør af  

 informationssamfundstjenester, f.eks. krav til kvalifikationer, tilladelse og  

 underretningsordninger når han udøver aktivitet som leverandør af  

 informationssamfundstjenester, f.eks. krav til tjenesteyderens adfærd,  

 krav til kvaliteten eller indholdet af tjenesten, herunder krav, som  

 gælder i forbindelse med reklamer og kontrakter, eller krav  

 vedrørende tjenesteyderens ansvar.
 ii)	Det koordinerede område omfatter ikke krav som f.eks.:
krav til varer som sådan krav til levering af varer krav til tjenester, som ikke ydes elektronisk.
Artikel 3 Det indre marked 1. Hver medlemsstat påser, at de  

 informationssamfundstjenester, som leveres af en tjenesteyder etableret  

 på medlemsstatens territorium, er i overensstemmelse med de nationale  

 bestemmelser, der finder anvendelse i denne medlemsstat inden for det  

 koordinerede område.
 2. Medlemsstaterne må ikke af grunde, der  

 henhører under det koordinerede område, begrænse adgangen  

 til at levere informationssamfundstjenester fra en anden medlemsstat.
 3. Stk. 1 og 2 finder ikke anvendelse på de  

 områder, der er nævnt i bilaget.
 4. Medlemsstaterne kan træffe foranstaltninger til  

 fravigelse af stk. 2 for en bestemt informationssamfundstjeneste, hvis  

 følgende betingelser er opfyldt:
 a)	foranstaltningerne skal:
 i)	være nødvendige af en af følgende grunde:
ufravigelige retsgrundsætninger, især forebyggelse,  

 efterforskning, afsløring og retsforfølgning af  

 lovovertrædelser, herunder beskyttelsen af mindreårige og  

 bekæmpelsen af enhver tilskyndelse til had på grund af race,  

 køn, religion eller nationalitet, og krænkelser af  

 enkeltpersoners værdighed beskyttelse af folkesundheden den offentlige sikkerhed, herunder national sikkerhed og forsvar beskyttelse af forbrugere, herunder investorer ii)	træffes over for en informationssamfundstjeneste, som  

 krænker de i nr. i) omhandlede mål, eller som udgør en  

 alvorlig og tungtvejende risiko for en krænkelse af disse mål iii)	stå i et rimeligt forhold til disse mål b)	uden at det berører retssager, herunder forudgående  

 retsmøder og handlinger, der udføres i forbindelse med  

 efterforskning af kriminalsager, skal medlemsstaten, inden den træffer  

 de pågældende foranstaltninger:
have opfordret den i stk. 1 omhandlede medlemsstat til at  

 træffe foranstaltninger, og denne medlemsstat har ikke truffet disse  

 foranstaltninger, eller de har ikke været tilstrækkelige have meddelt Kommissionen og den i stk. 1 omhandlede  

 medlemsstat, at den har til hensigt at træffe sådanne  

 foranstaltninger.
 5. Medlemsstaterne kan i hastende tilfælde fravige  

 betingelserne i stk. 4, litra b). Foranstaltningerne skal i så  

 fald snarest muligt meddeles Kommissionen og den i stk. 1 omhandlede  

 medlemsstat med angivelse af grundene til, at medlemsstaten finder, at der er  

 tale om et hastende tilfælde.
 6. Uden at dette berører medlemsstatens mulighed  

 for at anvende de pågældende foranstaltninger, skal Kommissionen  

 hurtigst muligt undersøge, om de anmeldte foranstaltninger er i  

 overensstemmelse med fællesskabsretten; kommer Kommission til den  

 konklusion, at foranstaltningerne ikke er i overensstemmelse med  

 fællesskabsretten, skal den anmode den pågældende  

 medlemsstat om at undlade at træffe de påtænkte  

 foranstaltninger eller om straks at bringe allerede trufne foranstaltninger  

 til ophør.
KAPITEL II PRINCIPPER Afdeling 1: Krav vedrørende etablering og  

 oplysninger Artikel 4 Princippet om, at der ikke kræves  

 forhåndsgodkendelse 1. Medlemsstaterne sikrer, at en tjenesteyder for at  

 påbegynde og udøve aktivitet som leverandør af  

 informationssamfundstjenester ikke skal opfylde noget krav om  

 forudgående godkendelse eller noget andet tilsvarende krav.
 2. Stk. 1 berører ikke godkendelsesordninger, som  

 ikke specifikt og udelukkende vedrører informationssamfundstjenester,  

 eller som er omfattet af Europa-Parlamentets og Rådets direktiv  

 97/13/EF af 10. april 1997 om ensartede principper for generelle tilladelser  

 og individuelle tilladelser for teletjenester29).
Artikel 5 Generel oplysningspligt 1. Ud over andre informationskrav, som er fastlagt i  

 fællesskabsretten, sikrer medlemsstaterne, at tjenesteyderen giver  

 tjenestemodtagerne og de kompetente myndigheder let, umiddelbar og vedvarende  

 adgang til som minimum følgende oplysninger:
a)	tjenesteyderens navn b)	den fysiske adresse, hvor tjenesteyderen er etableret c)	nærmere oplysninger, som gør det muligt hurtigt at  

 kontakte tjenesteyderen og at kommunikere direkte og konkret med denne,  

 herunder tjenesteyderens e-postadresse d)	hvis tjenesteyderen er optaget i et handelsregister eller et  

 lignende offentligt register, det register, hvor tjenesteyderen er  

 registeret, og vedkommendes registreringsnummer eller tilsvarende  

 identifikationsmidler i dette register e)	hvis den pågældende aktivitet er omfattet af en  

 godkendelsesordning, nærmere oplysninger om den relevante  

 tilsynsmyndighed f)	med hensyn til lovregulerede erhverv:
enhver erhvervssammenslutning eller tilsvarende institution, hvor  

 tjenesteyderen er registeret erhvervsbetegnelsen og den medlemsstat, hvor den er givet en henvisning til de faglige regler, der gælder i  

 etableringsmedlemsstaten, og hvorledes der kan fås adgang til  

 dem g)	hvis tjenesteyderen udøver momspligtig virksomhed, det  

 identifikationsnummer, der er omhandlet i artikel 22, stk. 1, i  

 Rådets sjette direktiv (77/388/EØF) af 17. maj 1977 om  

 harmonisering af medlemsstaternes lovgivning om omsætningsafgifter -  

 Det fælles merværdiafgiftssystem: ensartet beregningsgrundlag30) .
 2. Ud over andre informationskrav, som er fastlagt i  

 fællesskabsretten, sikrer medlemsstaterne som minimum, at priser  

 angives klart og utvetydigt, når der i forbindelse med  

 informationssamfundstjenester angives priser, og især at det  

 anføres, om de er inklusive afgifter og leveringsomkostninger.
Afdeling 2: Kommerciel kommunikation Artikel 6 Oplysningspligt Ud over andre informationskrav, som er fastlagt i  

 fællesskabsretten, sikrer medlemsstaterne, at kommerciel kommunikation,  

 som er en del af eller udgør en informationssamfundstjeneste, mindst  

 overholder følgende betingelser:
a)	den kommercielle kommunikation skal klart kunne identificeres som  

 sådan b)	den fysiske eller juridiske person, på hvis vegne den  

 kommercielle kommunikation foretages, skal klart kunne identificeres c)	reklametilbud som f.eks. rabatter, præmier og tilgift skal,  

 når de er tilladt i den medlemsstat, hvor tjenesteyderen er etableret,  

 klart kunne identificeres som sådanne, og betingelserne for at  

 opnå dem skal være let tilgængelige og fremlægges  

 klart og utvetydigt d)	salgsfremmende konkurrencer eller spil skal, når de er tilladt  

 i den medlemsstat, hvor tjenesteyderen er etableret, klart kunne  

 identificeres som sådanne, og betingelserne for deltagelse skal  

 være let tilgængelige og fremlægges klart og  

 utvetydigt.
Artikel 7 Uopfordret kommerciel kommunikation 1. Ud over andre krav, som er fastlag i  

 fællesskabsretten, sikrer medlemsstater, som tillader uopfordret  

 kommerciel kommunikation via elektronisk post, at sådan kommerciel  

 kommunikation fra en tjenesteyder, der er etableret på deres  

 område, klart og utvetydigt er angivet som sådan, når  

 modtageren modtager den.
 2. Med forbehold af direktiv 97/7/EF og direktiv 97/66/EF  

 træffer medlemsstaterne foranstaltninger for at sikre, at  

 tjenesteydere, som fremsender uopfordret kommerciel kommunikation via  

 elektronisk post, respekterer og regelmæssigt konsulterer  

 »opt-out«-registre, hvor fysiske personer, der ikke ønsker at modtage  

 sådan kommerciel kommunikation, kan registrere sig.
Artikel 8 Lovregulerede erhverv 1. Medlemsstaterne sikrer, at anvendelsen af kommerciel  

 kommunikation, der er en del af eller udgør en  

 informationssamfundstjeneste, som leveres af et medlem af et lovreguleret  

 erhverv, er tilladt under overholdelse af faglige regler om især  

 uafhængighed, værdighed, faglig etik samt tavshedspligt og  

 loyalitet over for klienter og fagfæller.
 2. Med forbehold af faglige sammenslutningers og  

 organisationers uafhængighed tilskynder medlemsstaterne og Kommissionen  

 faglige sammenslutninger og organisationer til at udarbejde  

 adfærdskodekser på fællesskabsplan for nærmere at  

 fastslå, hvilke oplysninger der kan gives med henblik på  

 kommerciel kommunikation i overensstemmelse med stk. 1.
 3. Ved udarbejdelsen af forslag til  

 fællesskabsinitiativer, som måtte blive nødvendige for at  

 sikre, at det indre marked fungerer tilfredsstillende med hensyn til de  

 oplysninger, der er omhandlet i stk. 2, skal Kommissionen tage  

 behørigt hensyn til de adfærdskodekser, der gælder  

 på fællesskabsplan, og handle i tæt samarbejde med de  

 relevante faglige sammenslutninger og organisationer.
 4. Dette direktiv supplerer Fællesskabets direktiver  

 om adgang til og udøvelse af lovreguleret erhvervsmæssig  

 virksomhed.
Afdeling 3: Kontrakter, der er indgået  

 elektronisk Artikel 9 Behandling af kontrakter 1. Medlemsstaterne sikrer, at deres retssystem gør  

 det muligt at indgå kontrakter elektronisk.
Medlemsstaterne sikrer  

 bl.a., at de juridiske krav, der gælder for aftaleindgåelsen,  

 hverken er til hinder for anvendelsen af elektroniske kontrakter eller  

 fører til, at sådanne kontrakter på grund af den  

 omstændighed, at de er indgået elektronisk, mister deres retlige  

 virkning og gyldighed.
 2. Medlemsstaterne kan bestemme, at stk. 1 ikke  

 finder anvendelse på alle eller nogle af de kontrakter, der  

 hører ind under følgende kategorier:
a)	kontrakter, der skaber eller overfører rettigheder i fast  

 ejendom, bortset fra udlejningsrettigheder b)	kontrakter, der ifølge loven kræver medvirken af  

 domstole, offentlige myndigheder eller erhverv, som udøver offentlig  

 myndighed c)	kontrakter om kaution og om sikkerhedsstillelse fra personer, der  

 handler uafhængigt af deres handelsmæssige eller  

 erhvervsmæssige virksomhed d)	familieretlige og arveretlige aftaler.
3. Medlemsstaterne meddeler Kommissionen, hvilke af de i  

 stk. 2 omhandlede kontraktkategorier de ikke lader stk. 1 finde  

 anvendelse på.
Medlemsstaterne forelægger hvert femte år  

 Kommissionen en rapport om anvendelsen af stk. 2, hvori de forklarer,  

 hvorfor de anser det for nødvendigt at opretholde den i stk. 2,  

 litra b), omhandlede kategori, som de ikke lader stk. 1 finde anvendelse  

 på.
Artikel 10 Oplysningspligt 1. Foruden anden information, der kræves  

 ifølge fællesskabslovgivningen, sikrer medlemsstaterne,  

 medmindre andet er aftalt i handelskøb, at tjenesteyderen mindst  

 oplyser nedenstående klart, forståeligt og utvetydigt, inden  

 ordren afgives af tjenestemodtageren:
a)	de forskellige tekniske led i forbindelse med kontraktens  

 indgåelse b)	oplysninger om, hvorvidt den indgående kontrakt opbevares af  

 tjenesteyderen, samt om den vil være tilgængelig c)	de tekniske midler til at finde og rette indtastningsfejl, inden  

 ordren afgives d)	de sprog, kontrakten kan indgås på.
 2. Medlemsstaterne sikrer, at tjenesteydere, medmindre  

 andet er aftalt i handelskøb, angiver, hvilke relevante  

 adfærdskodekser de følger, samt hvordan disse kodekser kan  

 konsulteres elektronisk.
 3. Kontraktbetingelser og generelle betingelser skal  

 stilles til rådighed for modtageren på en sådan måde,  

 at vedkommende kan oplagre og gengive dem.
 4. Stk. 1 og 2 finder ikke anvendelse på  

 kontrakter, der indgås udelukkende ved udveksling af elektronisk post  

 eller lignende individuel kommunikation.
Artikel 11 Ordreafgivelse 1. Medlemsstaterne sikrer, at nedenstående  

 principper finder anvendelse, når tjenestemodtageren afgiver sin ordre  

 elektronisk, medmindre andet er aftalt i handelskøb:
tjenesteyderen skal bekræfte modtagelsen af tjenestemodtagerens  

 ordre uden unødig forsinkelse og elektronisk orden og bekræftelsen af dens modtagelse anses for modtaget,  

 når parterne, som de er adresseret til, har adgang til dem.
 2. Medlemsstaterne sikrer, at tjenesteyderen, medmindre  

 andet er aftalt i handelskøb, stiller hensigtsmæssige, effektive  

 og tilgængelige tekniske midler til at finde og rette indtastningsfejl  

 til rådighed for tjenestemodtageren, inden ordren afgives.
 3. Stk. 1, første led, og stk. 2 finder  

 ikke anvendelse på kontrakter, der indgås udelukkende ved  

 udveksling af elektronisk post eller lignende individuel kommunikation.
Afdeling 4: Formidleransvar for tjenesteydere Artikel 12 Ren videreformidling (»Mere conduit«) 1. Ved levering af en informationssamfundstjeneste i form  

 af transmission på et kommunikationsnet af information, der leveres af  

 en tjenestemodtager, eller levering af adgang til et kommunikationsnet sikrer  

 medlemsstaterne, at tjenesteyderen ikke er ansvarlig for den transmitterede  

 information, forudsat at tjenesteyderen:
a)	ikke selv iværksætter transmissionen b)	ikke udvælger modtageren af transmissionen, og c)	ikke udvælger og ikke ændrer den transmitterede  

 information.
 2. Den i stk. 1 omhandlede transmission og levering  

 af adgang omfatter automatisk, mellemliggende og kortvarig oplagring af  

 transmitteret information, forudsat at denne oplagring udelukkende tjener til  

 udførelse af transmission på kommunikationsnettet, og dens  

 varighed ikke overstiger den tid, der med rimelighed kan antages at  

 være nødvendig til transmissionen.
 3. Denne artikel berører ikke en domstols eller en  

 administrativ myndigheds mulighed for i overensstemmelse med medlemsstaternes  

 retssystem at kræve, at en tjenesteyder bringer en overtrædelse  

 til ophør eller forhindrer den.
Artikel 13 Caching 1. Medlemsstaterne sikrer, at tjenesteyderen i  

 tilfælde af levering af en informationssamfundstjeneste, der  

 består i transmission på et kommunikationsnet af information, som  

 leveres af en tjenestemodtager, ikke pådrager sig ansvar for  

 automatisk, mellemliggende og midlertidig oplagring af denne information  

 foretaget alene med det formål at gøre senere transmission af  

 informationen til andre tjenestemodtagere efter disses anmodning mere  

 effektiv, forudsat:
a)	at tjenesteyderen ikke ændrer informationen b)	at tjenesteyderen overholder betingelserne for adgang til  

 informationen c)	at tjenesteyderen overholder reglerne om ajourføring af  

 informationen, angivet på en måde, der er almindelig anerkendt og  

 anvendt af industrien d)	at tjenesteyderen ikke foretager indgreb i den lovlige anvendelse af  

 teknologi, som er almindelig anerkendt og anvendt af industrien, med det  

 formål at skaffe sig data om anvendelsen af informationen, og e)	at tjenesteyderen straks tager skridt til at fjerne den information,  

 han har oplagret, eller til at hindre adgangen til den, når han  

 får konkret kendskab til, at informationen er blevet fjernet fra nettet  

 eller adgangen til den hindret, eller at en domstol eller en administrativ  

 myndighed har krævet informationen fjernet eller adgangen til den  

 hindret.
 2. Denne artikel berører ikke en domstols eller en  

 administrativ myndigheds muligheder for i overensstemmelse med  

 medlemsstaternes retssystem at kræve, at en tjenesteyder bringer en  

 overtrædelse til ophør eller forhindrer den.
Artikel 14 Oplagring (»Hosting«) 1. Medlemsstaterne sikrer, at tjenesteyderen i  

 tilfælde af levering af en informationssamfundstjeneste, som  

 består i oplagring af information leveret af en tjenestemodtager, ikke  

 pådrager sig ansvar for information oplagret på anmodning af en  

 tjenestemodtager, forudsat:
a)	at tjenesteyderen ikke har konkret kendskab til den ulovlige  

 aktivitet eller information og, for så vidt angår  

 erstatningskrav, ikke har kendskab til forhold eller omstændigheder,  

 hvoraf den ulovlige aktivitet eller information fremgår, eller b)	at tjenesteyderen fra det øjeblik, hvor han får et  

 sådant kendskab, straks tager skridt til at fjerne informationen eller  

 hindre adgangen til den.
 2. Stk. 1 finder ikke anvendelse, når  

 tjenestemodtageren handler under tjenesteyderens myndighed eller kontrol.
 3. Denne artikel berører ikke en domstols eller en  

 administrativ myndigheds muligheder for i overensstemmelse med  

 medlemsstaternes retssystemer at kræve, at en tjenesteyder bringer en  

 overtrædelse til ophør eller forhindrer den, eller  

 medlemsstaternes muligheder for at fastlægge procedurer for at fjerne  

 information eller hindre adgangen til den.
Artikel 15 Ingen generel overvågningsforpligtelse 1. Med hensyn til levering af de i artikel 12, 13 og 14  

 omhandlede tjenester må medlemsstaterne ikke pålægge  

 tjenesteyderne en generel forpligtelse til at overvåge den information,  

 de fremsender eller oplagrer, eller en generel forpligtelse til aktivt at  

 undersøge forhold eller omstændigheder, der tyder på  

 ulovlig virksomhed.
 2. Medlemsstaterne kan kræve, at leverandører  

 af informationssamfundstjenester straks underretter de kompetente offentlige  

 myndigheder om påståede ulovlige aktiviteter, der udøves,  

 eller information, der leveres af deres tjenestemodtagere, eller at de  

 på anmodning giver de kompetente myndigheder oplysninger, som  

 gør det muligt at identificere de tjenestemodtagere, de har  

 oplagringsaftaler med.
KAPITEL III IVÆRKSÆTTELSE Artikel 16 Adfærdskodekser 1. Medlemsstaterne og Kommissionen tilskynder  

 til:
a)	at handels-, erhvervs- og forbrugersammenslutningerne og  

 -organisationerne på fællesskabsplan udarbejder  

 adfærdskodekser med henblik på en hensigtsmæssig  

 gennemførelse af artikel 5-15 b)	at udkast til adfærdskodekser på nationalt eller  

 fællesskabsplan frivilligt sendes til Kommissionen c)	at der er elektronisk adgang til adfærdskodekserne på  

 fællesskabssprogene d)	at handels-, erhvervs- og forbrugersammenslutningerne og  

 -organisationerne forelægger medlemsstaterne og Kommissionen  

 evalueringer af anvendelsen af deres adfærdskodekser og disses  

 indvirkning på praksis, brug og sædvaner i forbindelse med  

 elektronisk handel e)	at der udarbejdes adfærdskodekser vedrørende  

 beskyttelse af mindreårige og den menneskelige værdighed.
 2. Medlemsstaterne og Kommissionen opfordrer til, at  

 forbrugersammenslutningerne eller -organisationerne inddrages i udarbejdelsen  

 og iværksættelsen af adfærdskodekser, der vedrører  

 deres interesseområder, og som udarbejdes i overensstemmelse med  

 stk. 1, litra a). Foreninger, der repræsenterer synshandicappede  

 og andre handicappede, bør i behørigt omfang høres,  

 så der kan tages hensyn til deres særlige behov.
Artikel 17 Udenretslig bilæggelse af tvister 1. Medlemsstaterne drager omsorg for, at deres lovgivning  

 i tilfælde af uenighed mellem en leverandør af en  

 informationssamfundstjeneste og en tjenestemodtager ikke er til hinder for  

 anvendelsen af ordninger for udenretslig bilæggelse af tvister i  

 henhold til national lovgivning, herunder ad hensigtsmæssig elektronisk  

 vej.
 2. Medlemsstaterne tilskynder organerne for udenretslig  

 bilæggelse af tvister, navnlig tvister i forbrugerforhold, til at  

 handle på en måde, der giver parterne passende  

 proceduremæssig sikkerhed.
 3. Medlemsstaterne tilskynder organerne for udenretslig  

 bilæggelse af tvister til at holde Kommissionen underrettet om de  

 væsentlige afgørelser, de træffer vedrørende  

 informationssamfundstjenester, og om alle andre oplysninger om praksis, brug  

 og sædvaner i forbindelse med elektronisk handel.
Artikel 18 Søgsmålsadgang 1. Medlemsstaterne drager omsorg for, at indgivelse af  

 søgsmål i henhold til national ret vedrørende aktiviteter  

 i forbindelse med informationssamfundstjenester kan føre til hurtig  

 vedtagelse af forholdsregler, herunder foreløbige forholdsregler, for  

 at bringe den påståede overtrædelse til ophør og  

 hindre, at der opstår yderligere skade for de berørte  

 interesser.
 2. I bilaget til direktiv 98/27/EF tilføjes  

 følgende punkt:
»11.	Europa-Parlamentets og Rådets direktiv 2000/31/EF af 8. juni  

 2000 om visse retlige aspekter af informationssamfundstjenester, navnlig  

 elektronisk handel, i det indre marked (»Direktivet om elektronisk handel«)  

 (EFT L 178 af 17.7.2000, s. 1).« Artikel 19 Samarbejde 1. Medlemsstaterne sørger for at råde over  

 tilstrækkelige kontrol- og undersøgelsesmidler til en effektiv  

 iværksættelse af dette direktiv, og de drager omsorg for, at  

 tjenesteyderne giver dem de nødvendige oplysninger.
 2. Medlemsstaterne samarbejder med de øvrige  

 medlemsstater; de udpeger med henblik herpå et eller flere  

 kontaktpunkter, og nærmere oplysninger om disse meddeles de  

 øvrige medlemsstater og Kommissionen.
 3. Medlemsstaterne yder hurtigst muligt og i  

 overensstemmelse med national lovgivning den bistand og giver de oplysninger,  

 som en anden medlemsstat eller Kommissionen anmoder om, herunder ad  

 hensigtsmæssig elektronisk vej.
 4. Medlemsstaterne opretter kontaktpunkter, hvortil der  

 som et minimum er elektronisk adgang, og til hvilke tjenestemodtagere og  

 tjenesteydere kan henvende sig:
a)	for at få generelle oplysninger om deres rettigheder og  

 pligter i kontraktforhold samt om de klage- og retsmidler, der er til  

 rådighed i tilfælde af tvister, herunder praktiske forhold i  

 forbindelse med anvendelsen af sådanne mekanismer b)	for at få nærmere oplysninger om de myndigheder,  

 sammenslutninger eller organisationer, hos hvilke de kan få yderligere  

 oplysninger eller praktisk bistand.
5. Medlemsstaterne tilskynder til, at Kommissionen  

 underrettes om alle væsentlige administrative eller retlige  

 afgørelser på deres område i tvister om  

 informationssamfundstjenester samt om praksis, brug og sædvaner i  

 forbindelse med elektronisk handel.
Kommissionen meddeler de øvrige  

 medlemsstater disse afgørelser.
Artikel 20 Sanktioner Medlemsstaterne fastsætter de sanktioner, der skal  

 finde anvendelse ved overtrædelse af de nationale bestemmelser, der  

 udstedes i henhold til dette direktiv, og træffer alle de  

 foranstaltninger, der er nødvendige for at sikre gennemførelsen  

 af dem.
De således fastsatte sanktioner skal være effektive,  

 stå i rimeligt forhold til overtrædelsen og have  

 afskrækkende virkning.
KAPITEL IV AFSLUTTENDE BESTEMMELSER Artikel 21 Revision 1. Inden den 17. juli 2003 og derefter hvert andet  

 år forelægger Kommissionen Europa-Parlamentet, Rådet og Det  

 Økonomiske og Sociale Udvalg en rapport om anvendelsen af dette  

 direktiv tillige med eventuelle forslag til dets tilpasning til den retlige,  

 tekniske og økonomiske udvikling inden for  

 informationssamfundstjenester, navnlig med henblik på  

 kriminalitetsforebyggelse, beskyttelse af mindreårige,  

 forbrugerbeskyttelse samt på, at det indre marked fungerer korrekt.
2. Rapporten skal i sin undersøgelse af behovet for  

 tilpasning af dette direktiv navnlig analysere behovet for forslag  

 vedrørende det erstatningsansvar, der påhviler tjenesteudbydere  

 af hyperlinks og søgemaskiner, procedurer for fjernelse af ulovligt  

 indhold (»notice and take down procedures«) og pålæggelse af  

 ansvar efter nedtagelse af indhold.
Rapporten skal også analysere  

 behovet for yderligere betingelser for fritagelse for ansvar, som omhandlet i  

 artikel 12 og 13, i lyset af den tekniske udvikling og muligheden for at  

 anvende det indre markeds principper på uopfordret kommerciel  

 kommunikation via elektronisk post.
Artikel 22 Gennemførelse 1. Medlemsstaterne sætter de nødvendige love  

 og administrative bestemmelser i kraft for at efterkomme dette direktiv inden  

 den 17. januar 2002. De underretter straks Kommissionen herom.
2. De i stk. 1 nævnte love og bestemmelser skal  

 ved vedtagelsen indeholde en henvisning til dette direktiv eller skal ved  

 offentliggørelsen ledsages af en sådan henvisning.
De  

 nærmere regler for henvisningen fastsættes af  

 medlemsstaterne.
Artikel 23 Ikrafttræden Dette direktiv træder i kraft på dagen for  

 offentliggørelsen i De Europæiske Fællesskabers  

 Tidende.
Artikel 24 Adressater Dette direktiv er rettet til medlemsstaterne.
 Udfærdiget i Luxemburg, den 8. juni 2000.
På Europa-Parlamentets vegne N.
Fontaine Formand På Rådets vegne G. d'Oliveira Martins Formand 2)   EFT C 30 af 5.2.1999, s. 4.
 3)   EFT C 169 af 16.6.1999, s. 36.
 4)   Europa-Parlamentets udtalelse af  

 6.5.1999 (EFT C 279 af 1.10.1999, s. 389), Rådets fælles holdning  

 af 28.2.2000 (EFT C 128 af 8.5.2000, s. 32) og Europa-Parlamentets  

 afgørelse af 4.5.2000 (endnu ikke offentliggjort i EFT).
 5)   EFT L 298 af 17.10.1989, s. 23.  

 Direktivet er senest ændret ved Europa-Parlamentets og Rådets  

 direktiv 97/36/EF (EFT L 202 af 30.7.1997, s. 60).
 6)   EFT L 95 af 21.4.1993, s. 29.
 7)   EFT L 144 af 4.6.1997, s. 19.
 8)   EFT L 250 af 19.9.1984, s. 17.  

 Direktivet er ændret ved Europa-Parlamentets og Rådets direktiv  

 97/55/EF (EFT L 290 af 23.10.1997, s. 18).
 9)   EFT L 42 af 12.2.1987, s. 48.  

 Direktivet er senest ændret ved Europa-Parlamentets og Rådets  

 direktiv 98/7/EF (EFT L 101 af 1.4.1998, s. 17).
 10)   EFT L 141 af 11.6.1993, s. 27.  

 Direktivet er senest ændret ved Europa-Parlamentets og Rådets  

 direktiv 97/9/EF (EFT L 84 af 26.3.1987, s. 22).
 11)   EFT L 158 af 23.6.1990, s. 59.
 12)   EFT L 80 af 18.3.1998, s. 27.
 13)   EFT L 228 af 11.8.1992, s. 24.
 14)   EFT L 280 af 29.10.1994, s. 83.
 15)   EFT L 166 af 11.6.1998, s. 51.  

 Direktivet er ændret ved direktiv 1999/44/EF (EFT L 171 af 7.7.1999, s.  

 12).
 16)   EFT L 210 af 7.8.1985, s. 29.  

 Direktivet er ændret ved direktiv 1999/34/EF (EFT L 141 af 4.6.1999, s.  

 20).
 17)   EFT L 171 af 7.7.1999, s. 12.
 18)   EFT L 113 af 30.4.1992, s. 13.
 19)   EFT L 213 af 30.7.1998, s. 9.
 20)   EFT L 281 af 23.11.1995, s. 31.
 21)   EFT L 24 af 30.1.1998, s. 1.
 22)   EFT L 204 af 21.7.1998, s. 37.  

 Direktivet er ændret ved direktiv 98/48/EF (EFT L 217 af 5.8.1998, s.  

 18).
 23)   EFT L 320 af 28.11.1998, s. 54.
 24)   EFT L 15 af 21.1.1998, s. 14.
 25)   EFT L 13 af 19.1.2000, s. 12.
 26)   EFT C 23 af 28.1.1999, s. 1.
 27)   EFT L 19 af 24.1.1989, s. 16.
 28)   EFT L 209 af 24.7.1992, s. 25.  

 Direktivet er senest ændret ved Kommissionens direktiv 97/38/EF (EFT L  

 184 af 12.7.1997, s. 31).
 30)   EFT L 145 af 13.6.1977, s. 1.  

 Direktivet er senest ændret ved direktiv 1999/85/EF (EFT L 277 af  

 28.10.1999, s. 34).
Bilag 2 UNDTAGELSER FRA ARTIKEL 3 De i artikel 3, stk. 3, omhandlede områder, som  

 artikel 3, stk. 1 og 2, ikke finder anvendelse på:
ophavsret og beslægtede rettigheder, rettigheder som omhandlet  

 i direktiv 87/54/EØF31)  og i  

 direktiv 96/9/EF32) , samt industrielle  

 ejendomsrettigheder udstedelse af elektroniske penge af institutter, for hvilke  

 medlemsstaterne har anvendt en af undtagelserne i artikel 8, stk. 1, i  

 direktiv 2000/46/EF33) artikel 44, stk. 2, i direktiv 85/611/EØF34) artikel 30 og afsnit IV i direktiv 92/49/EØF35) , afsnit IV i direktiv 92/96/EØF36) , artikel 7 og 8 i direktiv  

 88/357/EØF37)   og artikel 4 i  

 direktiv 90/619/EØF38) parternes ret til frit at vælge den lov, der skal anvendes  

 på deres kontrakt kontraktforpligtelser i forbindelse med forbrugerkontrakter den formelle gyldighed af kontrakter, der etablerer eller  

 overfører rettigheder i fast ejendom, når sådanne  

 kontrakter er underkastet ufravigelige formkrav ifølge retten i den  

 medlemsstat, hvor den faste ejendom er beliggende tilladeligheden af uopfordret kommerciel kommunikation via  

 elektronisk post.
 31)   EFT L 24 af 27.1.1987, s. 36.
 32)   EFT L 77 af 27.3.1996, s. 20.
 33)   Endnu ikke offentliggjort i EFT.
 34)   EFT L 375 af 31.12.1985, s. 3.  

 Direktivet er senest ændret ved direktiv 95/26/EF (EFT L 168 af  

 18.7.1995, s. 7).
 35)   EFT L 228 af 11.8.1992, s. 1.  

 Direktivet er senest ændret ved direktiv 95/26/EF.
 36)   EFT L 360 af 9.12.1992, s. 1.  

 Direktivet er senest ændret ved direktiv 95/26/EF.
 37)   EFT L 172 af 4.7.1988, s. 1.  

 Direktivet er senest ændret ved direktiv 92/49/EF.
 38)   EFT L 330 af 29.11.1990, s. 50.  

 Direktivet er senest ændret ved direktiv 92/96/EF.
1)   Loven gennemfører  

 Europa-Parlamentets og Rådets direktiv 2000/31/EF af 8. juni 2000 om  

 visse retlige aspekter af informationssamfundstjenester, navnlig elektronisk  

 handel, i det indre marked (EF-Tidende 2000 nr.
L 178 af 17.07.00, s.  

 1-16).
