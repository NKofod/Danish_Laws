Fremsat den 2. oktober 2002 af  

 kulturministeren (Brian Mikkelsen) Forslag til arkivlov Kapitel 1 Lovens anvendelsesområde § 1. Lovens bestemmelser om offentlige arkivalier gælder  

 for al virksomhed, der udøves af den offentlige forvaltning og  

 domstolene.
 Stk. 2. Loven gælder endvidere for anerkendte  

 trossamfunds ministerialbogførelse.
Stk. 3. Kulturministeren kan bestemme, at reglerne i kapitel  

 3-10 helt eller delvis skal gælde for nærmere angivne selskaber,  

 institutioner, foreninger m.v., som ikke kan henregnes til den offentlige  

 forvaltning.
Det gælder dog kun, 1)	hvis udgifter ved deres virksomhed overvejende dækkes af  

 statslige eller kommunale midler, eller 2)	i det omfang, de ved eller i henhold til lov har fået tillagt  

 beføjelse til at træffe afgørelser på statens eller  

 en kommunes vegne.
 Stk. 4. Kulturministeren kan bestemme, at reglerne i kapitel  

 3-10 helt eller delvis skal gælde for privatretligt organiserede  

 selskaber eller institutioner, hvori staten eller kommunerne indgår som  

 ejere, hvis en bevaring af de pågældende selskabers og  

 institutioners arkivalier må anses for væsentlig under hensyn til  

 de formål, der er nævnt i § 4, nr. 1.
 Stk. 5. Loven gælder endvidere for offentlige arkivers  

 virksomhed med hensyn til private arkivalier.
Kapitel 2 Offentlige arkiver § 2. De offentlige arkiver består af Statens Arkiver  

 samt af kommunale arkiver.
 § 3. Statens Arkiver består af Rigsarkivet samt  

 tilknyttede institutioner.
Stk. 2. Statens Arkiver ledes af rigsarkivaren.
Rigsarkivaren  

 udpeges af kulturministeren.
§ 4. Statens Arkiver har til formål 1)	at sikre bevaringen af arkivalier, der har historisk værdi  

 eller tjener til dokumentation af forhold af væsentlig administrativ  

 eller retlig betydning for borgere og myndigheder, 2)	at sikre muligheden for kassation af ikke-bevaringsværdige  

 offentlige arkivalier i samarbejde med de myndigheder, der er omfattet af  

 denne lov, 3)	at stille arkivalier til rådighed for borgere og myndigheder,  

 herunder til forskningsformål, 4)	at vejlede borgere og myndigheder i benyttelse af arkivalier, 5)	at udøve forskning og udbrede kendskabet til forskningens  

 resultater.
 § 5. Statens Arkiver behandler sager vedrørende brug af  

 rigsvåbenet og er rådgivende for offentlige myndigheder i  

 spørgsmål vedrørende offentlige våbener, segl og  

 emblemer.
§ 6. Statens Arkiver bistår de myndigheder, der er  

 omfattet af denne lov, i arkivmæssig henseende.
Statens Arkiver kan  

 herunder udføre arkivundersøgelser samt opgaver af arkivteknisk  

 karakter m.v.
 Stk. 2. Statens Arkiver kan opkræve vederlag for sin  

 bistand, jf. stk. 1.
 Stk. 3. Statens Arkiver kan opkræve vederlag for  

 opbevaring af ikke afleveringspligtige arkivalier, der afleveres til Statens  

 Arkiver.
 Stk. 4. Statens Arkiver kan opkræve gebyr for  

 udfærdigelse af udskrifter.
§ 7. Kommunerne kan oprette arkiver med det  

 formål 1)	at sikre bevaringen af arkivalier, der har historisk værdi  

 eller tjener til dokumentation af forhold af væsentlig administrativ  

 eller retlig betydning for borgere og myndigheder, 2)	at sikre muligheden for kassation af ikke-bevaringsværdige  

 offentlige arkivalier, 3)	at stille arkivalier til rådighed for borgere og myndigheder,  

 herunder til forskningsformål, samt 4)	at vejlede borgere og myndigheder i benyttelse af  

 arkivalier.
 Stk. 2. Statens Arkiver samarbejder med de kommunale  

 arkiver.
Kapitel 3 Bevaring og kassation af offentlige arkivalier § 8. Myndighederne skal drage omsorg for varetagelse af  

 arkivmæssige hensyn, herunder at arkivalier opbevares på  

 betryggende måde.
 Stk. 2. Myndighederne skal drage omsorg for, at arkivalier,  

 der er lagret på elektronisk medium, bevares således, at de kan  

 afleveres til offentlige arkiver.
 Stk. 3. Ved aflevering af arkivalierne til offentlige arkiver  

 overgår ansvaret for arkivaliernes fremtidige bevaring til disse.
 § 9. Kulturministeren kan efter indhentet udtalelse fra  

 Datatilsynet fastsætte nærmere regler om offentlige arkivers  

 opbevaring af materiale af den art, der er omfattet af lov om behandling af  

 personoplysninger.
 § 10. Kulturministeren fastsætter til varetagelse af  

 arkivmæssige hensyn regler om behandling, bevaring og kassation af  

 statslige myndigheders arkivalier.
 Stk. 2. Kulturministeren fastsætter til varetagelse af  

 arkivmæssige hensyn regler om bevaring og kassation af kommunernes  

 arkivalier.
 Stk. 3. Kulturministeren kan bemyndige rigsarkivaren til at  

 foretage den mere detaljerede regelfastsættelse om bevaring og  

 kassation af offentlige arkivalier.
 Stk. 4. Statens Arkiver fører tilsyn med reglernes  

 overholdelse.
 § 11. Kulturministeren kan efter forhandling med ministeren  

 for videnskab, teknologi og udvikling fastsætte bestemmelser om, at  

 statslige myndigheder, der inden en nærmere fastsat dato ikke er  

 overgået til elektronisk arkivering, skal betale for omkostningerne ved  

 bevaring i Statens Arkiver af arkivalier, der efter den nævnte dato  

 dannes på papir.
Kapitel 4 Aflevering af statslige arkivalier § 12. Statens myndigheder og institutioner, folkekirken  

 samt anerkendte trossamfund kan kun aflevere deres arkivalier til Statens  

 Arkiver, jf. § 3.
 Stk. 2. Kulturministeren fastsætter nærmere regler  

 om aflevering til Statens Arkiver.
 § 13. De myndigheder m.v., der er nævnt i § 12,  

 stk.1, afleverer, medmindre modstående hensyn gør sig  

 gældende, deres arkivalier til Statens Arkiver, inden arkivalierne er  

 30 år gamle, jf. dog stk. 2-3.
 Stk. 2. Kulturministeren fastsætter nærmere regler  

 om tidspunktet for aflevering, herunder om de tilfælde, hvor en  

 udskydelse af afleveringstidspunktet kan finde sted.
Stk. 3. Kulturministeren kan fastsætte nærmere  

 regler om tidspunktet for aflevering af arkivalier, der er lagret på  

 elektronisk medium.
Det kan herunder fastsættes, at aflevering skal  

 finde sted på et tidligere tidspunkt end efter stk. 1.
 § 14. Kulturministeren kan bemyndige rigsarkivaren til at  

 foretage den mere detaljerede regelfastsættelse om aflevering til  

 Statens Arkiver og om afleveringstidspunkt.
§ 15. Enhver offentlig myndighed, som har modtaget eller  

 erhvervet arkivalier hidrørende fra tidligere eller eksisterende  

 statslige myndigheder, skal underrette Statens Arkiver herom.
Tilbydes  

 myndighederne sådanne arkivalier, eller bliver de på anden  

 måde bekendt med arkivaliernes eksistens, skal de ligeledes underrette  

 Statens Arkiver herom.
 Stk. 2. Statens Arkiver kan bestemme, at arkivalier, der er  

 nævnt i stk. 1, afleveres til Statens Arkiver.
 § 16. Private personer, virksomheder eller institutioner, som  

 er i besiddelse af arkivalier hidrørende fra tidligere eller  

 eksisterende statslige myndigheder, skal aflevere arkivalierne til Statens  

 Arkiver.
 § 17. Hvis arkivalier tilhørende staten søges  

 solgt på offentlig auktion, skal auktionslederen underrette Statens  

 Arkiver herom.
 § 18. Statens ret til arkivalier kan ikke ophøre ved  

 ekstinktion eller hævd.
Kapitel 5 Aflevering af kommunale arkivalier § 19. Kommunerne kan aflevere deres arkivalier til kommunale  

 arkiver, jf. § 7, stk. 1.
 Stk. 2. Kommunerne kan aflevere deres arkivalier til Statens  

 Arkiver.
 § 20. Kulturministeren fastsætter nærmere regler  

 om aflevering af kommunale arkivalier til Statens Arkiver.
§ 21. Kommunale arkivalier, der er omfattet af lov om  

 behandling af personoplysninger, og som skal bevares, skal afleveres til et  

 offentligt arkiv.
Afleveringen skal finde sted senest på det tidspunkt,  

 hvor de pågældende oplysninger ellers skulle slettes af den  

 dataansvarlige myndighed.
 Stk. 2. Kulturministeren fastsætter efter indhentet  

 udtalelse fra Datatilsynet nærmere regler om aflevering af  

 sådanne kommunale arkivalier, som er nævnt i stk. 1.
Kapitel 6 Tilgængelighed til offentlige arkivalier § 22. Arkivenheder, der er skabt eller tilvejebragt af den  

 offentlige forvaltning og domstolene, og som er afleveret til offentligt  

 arkiv, er tilgængelige, når arkivenhederne er 20 år gamle,  

 jf. dog §§ 23-28.
 Stk. 2. Vedkommende myndighed træffer afgørelse i  

 forbindelse med ansøgning om adgang til arkivalier, der er over 20  

 år gamle, men som ikke er afleveret til offentligt arkiv.  

 Ansøgningen imødekommes, medmindre de hensyn, der er omtalt i  

 §§ 23-27, foreligger.
 § 23. Arkivenheder, som indeholder oplysninger om  

 enkeltpersoners private, herunder økonomiske forhold, er  

 tilgængelige, når de er 75 år gamle.
 Stk. 2. Den afleverende myndighed kan, hvor forholdene taler  

 herfor, efter drøftelse med det modtagende arkiv, fastsætte en  

 kortere eller længere tilgængelighedsfrist for arkivenheder, der  

 er omfattet af stk. 1. Fastsættelse af kortere  

 tilgængelighedsfrist end 75 år for materiale af den art, der er  

 omfattet af lov om behandling af personoplysninger, kan dog kun finde sted  

 efter indhentet udtalelse fra Datatilsynet, hvis materialet er afleveret fra  

 myndigheder inden for den offentlige forvaltning, eller fra  

 Domstolsstyrelsen, hvis materialet er afleveret fra retterne.
 § 24. Arkivenheder, som omfatter sager inden for  

 strafferetsplejen, er tilgængelige, når de er 75 år  

 gamle.
 § 25. Arkivenheder, som indeholder myndigheders brevveksling  

 med sagkyndige til brug i retssager eller ved overvejelse af, om retssag  

 bør føres, er tilgængelige, når de er 50 år  

 gamle, jf. dog § 23.
 § 26. Arkivenheder, som omfatter materiale, der er  

 tilvejebragt som grundlag for udarbejdelsen af offentlig statistik, er  

 tilgængelige, når de er 50 år gamle, jf. dog § 23.
§ 27. Den afleverende myndighed kan efter drøftelse med  

 det modtagende arkiv fastsætte en længere  

 tilgængelighedsfrist på højst 60 år for dokumenter  

 omfattet af § 22 og §§ 25 og 26, hvor dette er nødvendigt  

 til beskyttelse af væsentlige hensyn til 1)	statens sikkerhed eller rigets forsvar, 2)	rigets udenrigspolitiske eller udenrigsøkonomiske interesser,  

 herunder forholdet til fremmede magter eller mellemfolkelige  

 organisationer, 3)	beskyttelse af vidner, sigtede eller andre i sager om strafferetslig  

 eller disciplinær forfølgning, 4)	det offentliges økonomiske interesser, herunder  

 udførelse af det offentliges forretningsvirksomhed, 5)	enkeltpersoners eller private selskabers interesser i at beskytte  

 oplysninger om tekniske indretninger eller fremgangsmåder eller om  

 drifts- eller forretningsforhold eller lignende eller 6)	private eller offentlige interesser, hvor hemmeligholdelse efter  

 forholdets særlige karakter er påkrævet.
 Stk. 2. Længere frist end 60 år kan, for så  

 vidt angår statslige arkivalier, fastsættes af vedkommende  

 minister efter forhandling med kulturministeren.
 Stk. 3. Længere frist end 60 år kan, for så  

 vidt angår kommunale arkivalier, fastsættes af vedkommende  

 kommunalbestyrelse eller amtsråd efter forhandling med  

 kulturministeren.
 Stk. 4. Hvor særlige grunde, herunder  

 ressourcemæssige forhold, taler herfor, kan fristforlængelse ske  

 for arkivenheder eller grupper af arkivenheder.
 § 28. Folkekirkens og de anerkendte trossamfunds  

 ministerialbøger, sønderjyske personregistre og borgerlige  

 ægteskabsbøger, som er afleveret til Statens Arkiver, er  

 tilgængelige, når de er 50 år gamle.
Stk. 2. Døds- og begravelsesregistre, som er afleveret  

 til Statens Arkiver, er tilgængelige, når de er 10 år  

 gamle, § 29. Tilgængelighedsfristen for en arkivenhed, jf.  

 § 22, § 23, § 24, § 25, § 26 og § 27,  

 stk. 4, regnes fra en arkivenheds slutningsår.  

 Tilgængelighedsfristen for et dokument, jf. § 27, stk. 1-3,  

 regnes fra dokumentets dato.
Kapitel 7 Adgang til ikke umiddelbart tilgængelige  

 arkivalier § 30. Enhver kan søge om tilladelse til benyttelse af  

 ikke umiddelbart tilgængelige arkivalier, jf. kapitel 6.
 Stk. 2. I forbindelse med ansøgning om tilladelse efter  

 stk. 1 skal formålet med den tilsigtede benyttelse af de  

 oplysninger, der søges om adgang til, oplyses.
 Stk. 3. Ved afgørelse af ansøgninger om  

 benyttelse af ikke umiddelbart tilgængelige arkivalier kan der tages  

 særligt hensyn til, om ansøgeren er part i den sag eller har en  

 særlig individuel interesse i de oplysninger, der søges adgang  

 til.
 § 31. Rigsarkivaren eller den, der af rigsarkivaren bemyndiges  

 hertil, kan i konkrete tilfælde meddele tilladelse til benyttelse af  

 dokumenter, arkivenheder eller grupper af arkivenheder, som er afleveret til  

 Statens Arkiver, inden udløbet af tilgængelighedsfristerne, jf.  

 dog §§ 33-35.
 § 32. Kommunalbestyrelsen eller amtsrådet kan i konkrete  

 tilfælde meddele tilladelse til benyttelse inden udløbet af  

 tilgængelighedsfristerne af dokumenter, arkivenheder eller grupper af  

 arkivenheder, som er afleveret til et kommunalt arkiv, jf. dog § 34.
§ 33. Tilladelse efter § 31 kræver samtykke fra den  

 afleverende myndighed, hvis 1)	der for et dokument eller en arkivenhed er fastsat en længere  

 tilgængelighedsfrist efter § 27, 2)	en arkivenhed indeholder materiale af den karakter, der er  

 nævnt i §§ 24-26 og § 28, og tilgængelighedsfristen  

 efter de nævnte bestemmelser ikke er udløbet, eller 3)	en arkivenhed eller et dokument er yngre end 20 år.
§ 34. Tilladelse efter §§ 31-32 kræver samtykke fra  

 Datatilsynet, hvis arkivenheden er afleveret fra en myndighed inden for den  

 offentlige forvaltning og indeholder oplysninger om enkeltpersoners rent  

 private forhold og 1)	tidligere behandling af oplysningerne har været omfattet af  

 lov om behandling af personoplysninger eller 2)	oplysningerne stammer fra et edb-register, der har været  

 ført for den offentlige forvaltning.
 § 35. Tilladelse efter § 31 kræver samtykke fra  

 Domstolsstyrelsen, hvis arkivenheden er afleveret fra retterne og indeholder  

 oplysninger om enkeltpersoners rent private forhold, og tidligere behandling  

 af oplysningerne har været omfattet af lov om behandling af  

 personoplysninger.
 § 36. Er en ansøgning om benyttelse af ikke umiddelbart  

 tilgængeligt arkivmateriale, der er afleveret til offentlige arkiver,  

 ikke imødekommet eller afslået inden 15 dage efter, at den er  

 modtaget, skal det offentlige arkiv underrette ansøgeren om grunden  

 hertil.
§ 37. De myndigheder, der er nævnt i §§ 33-35,  

 afgør så vidt muligt inden 30 dage efter, at  

 spørgsmål om imødekommelse af en ansøgning om  

 arkivadgang er forelagt den pågældende myndighed fra vedkommende  

 offentlige arkiv, om samtykke kan meddeles.
Foreligger en afgørelse  

 ikke inden 30 dage, skal myndigheden underrette det offentlige arkiv om  

 grunden hertil samt om, hvornår en afgørelse forventes at  

 foreligge.
Det offentlige arkiv underretter herefter ansøgeren  

 herom.
§ 38. Vedkommende myndighed træffer så vidt muligt  

 inden 30 dage afgørelse i forbindelse med ansøgninger om adgang  

 til arkivalier, der er over 20 år gamle, men som ikke er afleveret til  

 offentlige arkiver.
Er en begæring om arkivadgang ikke  

 imødekommet eller afslået inden 30 dage efter, at den er  

 modtaget af vedkommende myndighed, skal myndigheden underrette  

 ansøgeren om grunden hertil samt om, hvornår en afgørelse  

 kan forventes at foreligge.
 § 39. Kulturministeren nedsætter et udvalg, der skal  

 vurdere de offentlige arkivers og myndighedernes praksis på  

 tilgængelighedsområdet.
 Stk. 2. Udvalget består af en formand, som skal  

 være dommer, to repræsentanter for forskningen, to  

 repræsentanter for pressen og tre repræsentanter for den  

 offentlige forvaltning.
Stk. 3. Udvalget udøver sin virksomhed på  

 grundlag af en årlig rapport om tilgængelighedspraksis.
Rapporten  

 udarbejdes af rigsarkivaren, der kan indhente oplysninger om  

 tilgængelighedspraksis fra de myndigheder, der er omfattet af denne  

 lov.
 Stk. 4. Kulturministeren kan fastsætte nærmere  

 regler om udvalgets virksomhed og om myndighedernes afgivelse af oplysninger  

 hertil.
Kapitel 8 Benyttelse af offentlige arkivalier § 40. Den, der får adgang til benyttelse af arkivalier,  

 som ikke er umiddelbart tilgængelige, må ikke uberettiget  

 offentliggøre, videregive eller udnytte fortrolige oplysninger,  

 hvortil den pågældende i den forbindelse har fået kendskab.  

 En oplysning er fortrolig, når den ved lov eller anden gyldig  

 bestemmelse er betegnet som sådan, eller når det i øvrigt  

 er nødvendigt at hemmeligholde den for at varetage væsentlige  

 hensyn til private eller offentlige interesser.
 § 41. Kulturministeren fastsætter efter indhentet  

 udtalelse fra Datatilsynet regler om vilkår for brugen af oplysninger  

 af den art, der er omfattet af lov om behandling af personoplysninger.
 Stk. 2. De myndigheder, der er nævnt i §§ 31-32  

 eller §§ 33-35, kan i forbindelse med imødekommelse af  

 ansøgninger om arkivadgang fastsætte særlige vilkår  

 for benyttelse af ikke umiddelbart tilgængelige arkivalier.
Stk. 3. Vilkår fastsættes på grundlag  

 af 1)	karakteren af de oplysninger, der gives adgang til, samt 2)	det formål der angives for benyttelsen, jf. § 30,  

 stk. 2.
Stk. 4. Som vilkår kan bl.a. fastsættes, 1)	at oplysninger om enkeltpersoners private, herunder  

 økonomiske, forhold ikke viderebringes, 2)	at der ikke rettes henvendelse til personer, der er nævnt i  

 det materiale, der gives adgang til, eller til disses  

 pårørende, 3)	at dokumenter m.v. ikke gengives i deres helhed, samt 4)	at der ikke foretages kopiering.
 Stk. 5. I tilfælde, hvor karakteren af de oplysninger,  

 der gives adgang til, og det formål, der tilsigtes, tilsiger dette, kan  

 der fastsættes andre vilkår.
 Stk. 6. I tilfælde, hvor der fastsættes  

 særlige vilkår, jf. stk. 2, skal benytteren afgive  

 erklæring om at ville overholde de fastsatte vilkår.
 Stk. 7. Kulturministeren kan fastsætte nærmere  

 regler om benyttelse af offentlige arkivalier.
Kapitel 9 Begæring om indsigt i oplysninger, der er omfattet  

 af lov om behandling af personoplysninger § 42. En person kan over for et offentligt arkiv  

 fremsætte begæring om indsigt i oplysninger om den  

 pågældende af den art, som er omfattet af lov om behandling af  

 personoplysninger, og som er overført til opbevaring i det  

 pågældende offentlige arkiv.
 Stk. 2. Begæring efter stk. 1 skal angive den  

 myndighed, der oprindelig har behandlet de pågældende  

 oplysninger.
 Stk. 3. Begæring om indsigt videresendes af det  

 pågældende arkiv til vedkommende myndighed, der træffer  

 afgørelse efter bestemmelserne herom i lov om behandling af  

 personoplysninger.
Stk. 4. For så vidt angår begæring om  

 indsigt i private arkivalier, som er afleveret til et offentligt arkiv, og  

 som er omfattet af lov om behandling af personoplysninger, træffer det  

 pågældende arkiv afgørelse efter bestemmelserne i den  

 nævnte lov.
Begæringen skal angive den dataansvarlige, der  

 oprindelig har behandlet de pågældende oplysninger.
Kapitel 10 Klageregler § 43. Rigsarkivarens afgørelse om tilgængelighed  

 efter § 31 kan påklages til vedkommende ressortmyndighed.
 Stk. 2. Kulturministeren kan fastsætte regler om, at de  

 afgørelser, rigsarkivaren træffer efter regler udstedt i  

 medfør af bestemmelserne i kapitel 3-4, ikke kan indbringes for  

 kulturministeren.
Kapitel 11 Private arkivalier § 44. Offentlige arkiver kan indsamle, modtage og bevare  

 private arkivalier, som hidrører fra enkeltpersoner, foreninger,  

 organisationer m.v., herunder arkivalier af den art, der er omfattet af lov  

 om behandling af personoplysninger.
 § 45. Statens Arkiver samarbejder med og er i  

 arkivmæssig henseende rådgivende over for andre kulturelle eller  

 videnskabelige institutioner, der indsamler og bevarer private arkivalier som  

 led i deres virksomhed.
 Stk. 2. Kulturministeren nedsætter et udvalg til fremme  

 af det samarbejde, der er nævnt i stk. 1.
 § 46. Ved aflevering af private arkivalier til offentlige  

 arkiver træffes der aftale mellem den afleverende part og det  

 modtagende arkiv om tilgængelighed.
 Stk. 2. Kulturministeren kan efter indhentet udtalelse fra  

 Datatilsynet fastsætte nærmere regler om tilgængelighed til  

 materiale af den art, der er omfattet af lov om behandling af  

 personoplysninger.
§ 47. Kulturministeren kan godkende, at institutioner, der  

 uden at være offentlige arkiver indsamler og bevarer private arkivalier  

 som led i deres virksomhed, kan modtage arkivalier, der er omfattet af lov om  

 behandling af personoplysninger.
Godkendelsen forudsætter, at  

 institutionen opfylder de krav vedrørende opbevaring og  

 tilgængelighed, der fastsættes i medfør af § 9 og  

 § 46, stk. 2.
 § 48. Den, der ejer private arkivalier af væsentlig  

 forskningsmæssig eller almenkulturel betydning, skal, inden  

 arkivalierne udføres af landet, give Statens Arkiver adgang til  

 kopiering af arkivalierne.
 § 49. Hvis et bo, der tilfalder staten ved arv, rummer  

 arkivalier, skal disse afleveres til Statens Arkiver.
§ 50. Private arkivalier, hvortil ingen kan godtgøre  

 sin ret som ejer, tilhører staten.
Finderen af sådanne  

 arkivalier eller den, der får dem i sin besiddelse, skal straks  

 aflevere dem til Statens Arkiver.
Kapitel 12 Straffe- og ikrafttrædelsesbestemmelser § 51. Med bøde eller fængsel i indtil 6  

 måneder straffes den, der overtræder § 40 eller vilkår  

 fastsat i medfør af § 41.
 Stk. 2. Med bøde straffes den, der overtræder  

 bestemmelserne i §§ 16-17, § 48 samt § 50.
 Stk. 3. I forskrifter, der udfærdiges efter loven, kan  

 der fastsættes straf af bøde for overtrædelse af  

 bestemmelser i forskrifterne.
 Stk. 4. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 § 52. Loven træder i kraft den 1. juli 2003. Loven  

 gælder også for arkivalier, der er udfærdiget af en  

 myndighed eller er kommet i en myndigheds besiddelse før lovens  

 ikrafttræden.
 § 53. Lov nr. 337 af 14. maj 1992 om offentlige arkiver m.v.,  

 som ændret ved lov nr. 421 af 10. juni 1997 og lov nr. 445 af 31. maj  

 2000, ophæves.
 § 54. I lov om folkeskolen, jf. lovbekendtgørelse nr.  

 730 af 21. juli 2000, affattes § 52, 2. pkt., således:
»Undervisningsministeren kan endvidere fastsætte  

 regler om skolernes tilsyn med eleverne i skoletiden .« § 55. Følgende bekendtgørelser forbliver i  

 kraft, indtil de ophæves eller afløses af forskrifter udstedt i  

 medfør af denne lov:
1)	Bekendtgørelse nr. 152 af 18. april 1985 om kassation af  

 Københavns Kommunes arkivalier 2)	Bekendtgørelse nr. 65 af 31. januar 1990 om kassation i  

 amtskommunernes arkivalier 3)	Bekendtgørelse nr. 554 af 31. maj 2001 om offentlige  

 arkivalier og offentlige arkivers virksomhed.
§ 56. Loven gælder ikke for Færøerne og  

 Grønland.
Loven kan med de afvigelser, som de særlige  

 færøske og grønlandske forhold tilsiger, ved kgl.  

 anordning sættes i kraft for sager, der er eller har været under  

 behandling af rigsmyndighederne.
Bemærkninger til lovforslaget Almindelige bemærkninger Det foreliggende lovforslag er en uændret  

 genfremsættelse af forslag til arkivlov (L 200), som blev fremsat den  

 17. april 2002. Lovforslaget blev førstebehandlet den 7. maj 2002, men  

 nåede ikke at blive behandlet færdigt i folketingsåret  

 2001-2002.
 De offentlige arkiver har som deres hovedformål at  

 bevare historisk værdifulde arkivalier og at stille arkivalierne til  

 rådighed for borgere og myndigheder som dokumentation eller til  

 almenkulturelle eller forskningsmæssige formål.
 De offentlige arkiver, som består af Statens Arkiver  

 samt af arkiver, der er oprettet og drevet af kommuner, varetager denne  

 opgave først og fremmest ved modtagelse af arkivalier fra offentlige  

 myndigheder og institutioner, men derudover   sammen med en række andre  

 institutioner uden for de offentlige arkiver   gennem indsamling og bevaring  

 af private arkivalier.
Bevaringen af de offentlige myndigheders arkivalier  

 stiller i disse år store krav til de offentlige arkiver.
Udviklingen  

 inden for den offentlige forvaltning, herunder især den stigende  

 anvendelse af informationsteknologi, kræver en stadig arkivfaglig  

 udvikling.
Digitalt lagrede arkivalier stiller andre krav såvel til  

 bevaringsindsatsen som i forbindelse med, at arkivalierne stilles til  

 rådighed for benyttelse.
Imødekommelse af disse krav er en  

 forudsætning for, at den moderne forvaltnings elektroniske arkivalier  

 kan bevares og stilles til rådighed for benyttelse som autentisk  

 dokumentation for samfundsudviklingen nu og i fremtiden.
Overgangen til digital forvaltning betyder imidlertid  

 ikke, at den traditionelle bevaringsindsats, der retter sig mod  

 papirarkivalier, kan nedprioriteres eller i den forudseelige fremtid vil  

 gøre sig gældende med mindre vægt.
Flertallet af  

 offentlige myndigheder arkiverer stadig dokumentationen for deres  

 sagsbehandling m.v. på papir, og de papirarkivalier, der skabes i dag,  

 vil først skulle afleveres i løbet af 20-30 år.
 Arkivlovens formål kan siges at være dobbelt i  

 den forstand, at arkivloven udgør såvel en del af  

 kulturbevaringslovgivningen som en del af forvaltnings- eller  

 offentlighedslovgivningen.
 Lovforslaget sigter dels mod at tilvejebringe den  

 størst mulige sikkerhed for bevaringen af den arkivalske  

 dokumentation, der vurderes at være af størst betydning for den  

 fremtidige benyttelse, dels mod at tilvejebringe den størst mulige  

 åbenhed i adgangen til at benytte arkivalier uden derved at prisgive  

 oplysninger, der for en kortere eller længere periode fordrer  

 fortrolighed.
De væsentligste ændringer i lovforslaget i  

 forhold til den gældende lov er størst mulig ligestilling mellem statslige og kommunale  

 arkivalier afleveringspligt til offentligt arkiv for kommunale arkivalier, der  

 er omfattet af lov om personoplysninger større åbenhed i adgangen til offentlige arkivalier,  

 herunder nedsættelse af den generelle tilgængelighedsfrist fra 30  

 til 20 år adgang efter lovens almindelige bestemmelser til kommunale  

 arkivalier, der ikke er afleveret til et offentligt arkiv fastsættelse af overgrænse på 60 år for  

 fristforlængelser, for så vidt angår arkivalier, der ikke  

 indeholder personoplysninger nedsættelse af 80-års tilgængelighedsfristen til 75  

 år for sager vedrørende enkeltpersoners private og  

 økonomiske forhold, samt sager inden for strafferetsplejen nedsættelse af 80-års tilgængelighedsfristen til 50  

 år for sager vedrørende myndigheders brevveksling med sagkyndige  

 til brug i retssager m.v. samt statistisk grundmateriale udvidelse af Tilgængelighedsudvalgets virkeområde til at  

 omfatte kommunale arkivinstitutioners og myndigheders  

 tilgængelighedspraksis mulighed for kulturministeren til at godkende, at institutioner, der  

 ikke er offentlige arkiver, kan modtage og opbevare arkivalier, som er  

 omfattet af lov om behandling af personoplysninger.
Gældende lovgivning Det gældende lovgrundlag er lov nr. 337 af 14. maj  

 1992 om offentlige arkiver m.v., med de ændringer, der følger af  

 lov nr. 421 af 10. juni 1997 og lov nr. 445 af 31. maj 2000, jf.  

 lovbekendtgørelse nr. 740 af 17. juli 2000.
 I henhold til loven er udstedt bekendtgørelse nr.  

 554 af 31. maj 2001 om offentlige arkivalier og om offentlige arkivers  

 virksomhed.
 Regeludstedelsen på en række områder af  

 arkivteknisk karakter, herunder fastsættelsen af detaljerede  

 bestemmelser om bevaring og kassation, er delegeret til rigsarkivaren.
Rigsarkivaren har udstedt bekendtgørelse nr. 639 af  

 27. juni 2001 om kassation af visse arkivalier hos statslige myndigheder.
For  

 det kommunale område er udstedt bekendtgørelse nr. 640 af 27.  

 juni 2001 om bevaring og kassation af primærkommunernes arkivalier og  

 bekendtgørelse nr. 647 af 27. juni 2001 om bevaring og kassation af  

 arkivalier i de amtskommunale sygehuse samt i sygehusene under Hovedstadens  

 Sygehusfællesskab.
 Kassationsbestemmelser, der kun retter sig mod en enkelt  

 myndighed, f.eks. et departement, publiceres siden 1. januar 2001  

 løbende på Statens Arkivers hjemmeside.
Dertil føjer sig en række cirkulærer om  

 statslige myndigheders varetagelse af arkivmæssige hensyn.
Her kan  

 nævnes cirkulære nr. 31 af 23. marts 2001 om bevaring og  

 kassation samt aflevering af statslige myndigheders konventionelle arkivalier  

 i årene 2002-2004 (Statens Arkivers aktivitetsplan), cirkulære  

 nr. 194 af 20. november 2001 om aflevering af statslige myndigheders  

 papirarkivalier til Statens Arkiver, cirkulære nr. 195 af 20. november  

 2001 om myndighedernes indberetning til Statens Arkiver m.v., cirkulære  

 nr. 217 af 19. december 2001 om undtagelse fra aflevering til Statens Arkiver  

 af videnskabelige samlinger, cirkulære nr. 23 af 8. marts 2002 om  

 anmeldelse af statslige myndigheders elektroniske registre (databaser),  

 cirkulære nr. 24 af 8. marts 2002 om anmeldelse og godkendelse af  

 elektroniske journaler og elektroniske dokumenthåndteringssystemer,  

 cirkulære nr. 25 af 8. marts 2002 om statslige myndigheders aflevering  

 af elektroniske arkivsystemer til Statens Arkiver.
Baggrunden for lovforslaget Det følger af § 41 i lov nr. 445 af 31. maj  

 2000 om offentlige arkiver m.v., at forslag til revision af loven  

 fremsættes senest i folketingsåret 2001-2002.
Kulturministeren nedsatte i efteråret 2000 en  

 arbejdsgruppe, som fik til opgave at udarbejde en rapport om revision af  

 arkivloven.
Arbejdet har omfattet hele arkivloven og spørgsmål  

 som formål, gyldighedsområde, bevaring og kassation, aflevering,  

 tilgængelighed, private arkivalier mm. er blevet behandlet.
 Arbejdsgruppen skulle især komme med forslag til  

 fremme af målsætningen om større åbenhed til de  

 offentlige arkiver og herunder vurdere følgende  

 spørgsmål:
en nedsættelse af den almindelige 30-års  

 tilgængelighedsfrist en nedsættelse af 80-års tilgængelighedsfristen for  

 beskyttelse af oplysninger om enkeltpersoners private forhold, og hvorledes  

 man i givet fald kan tage rimelige beskyttelseshensyn ændring af proceduren for at fastsætte særlige  

 tilgængelighedsfrister i forbindelse med aflevering af materiale en tydeliggørelse af myndighedernes og fagministrenes ansvar  

 for den praktiske efterlevelse af arkivlovens formålsbestemmelse tilgængeligheden til kommunale arkivalier.
 Arbejdsgruppen skulle inddrage resultaterne af arbejdet i  

 det udvalg, der er nedsat i henhold til arkivlovens § 26  

 (Tilgængelighedsudvalget) og ligeledes inddrage internationale  

 erfaringer i arbejdet.
Arbejdsgruppen skulle derudover belyse den teknologiske  

 udviklings betydning for de offentlige arkivers virksomhed og  

 herunder vurdere spørgsmål som f.eks. nye krav til sikkerhed,  

 aflevering og opbevaring fremme af tilgængeligheden til offentlige arkivalier og  

 eventuelle rationaliseringsgevinster.
 Arbejdsgruppen skulle i den forbindelse følge  

 Forskningsministeriets udredningsarbejde om den offentlige administrations  

 overgang til elektronisk forvaltning, som afsluttedes i foråret  

 2001.
 Arbejdsgruppen skulle endvidere overveje  

 privatarkivområdet, herunder forholdet til de institutioner m.v., der  

 indsamler private arkiver.
Arbejdsgruppen kunne også drøfte og vurdere  

 andre emner, der kunne være relevante i forbindelse med en  

 ændring af arkivloven.
Arbejdsgruppen var ikke anmodet om at udarbejde  

 et udkast til lovforslag.
 Arbejdsgruppen afgav sin betænkning (nr. 1404) den  

 13. juni 2001.
 Arbejdsgruppen stillede i enighed en række forslag  

 til yderligere sikring af bevaringen af arkivalier, herunder bl.a.
at bevaringsværdien af offentligt ejede selskabers arkivalier  

 indgår som en selvstændig kvalifikation i bedømmelsen af,  

 hvorvidt arkivloven bør gøres gældende for sådanne  

 selskaber at der indføres en afleveringspligt for kommunale  

 it-arkivalier, som er omfattet af lov om behandling af  

 personoplysninger.
 Arbejdsgruppen anbefalede derudover, at der  

 gennemføres en ordning, hvorefter institutioner, der ikke er  

 offentlige arkiver i lovens forstand, kan sidestilles med offentlige arkiver  

 i forhold til persondataloven og ophavsretsloven.
 I en række spørgsmål på  

 tilgængelighedsområdet afgav arbejdsgruppen delte indstillinger.  

 På den ene side stod en gruppe, der bestod af repræsentanter for  

 forskning og presse, herefter kaldet brugerrepræsentanterne, der  

 argumenterede for mere vidtgående reformer, og på den anden side  

 en gruppe, bestående af repræsentanter for ministerierne samt for  

 de kommunale organisationer, herefter kaldet  

 forvaltningsrepræsentanterne, der anbefalede mere moderate reformer.  

 Der henvises herom til afsnittet om tilgængelighed.
 Arbejdsgruppens betænkning nr. 1404 om revision af  

 arkivloven blev i august 2001 sendt til høring hos en bred kreds af  

 myndigheder, institutioner, organisationer og foreninger.
Under hensyn til, at der på en række  

 områder fremsættes forslag til ændring af den  

 gældende lovgivning, har Kulturministeriet fundet det mest  

 hensigtsmæssigt at fremsætte en ny, samlet lov om offentlige  

 arkiver m.v. i stedet for at fremsætte en ændringslov til den  

 gældende lovgivning.
I den forbindelse er der foretaget redaktionelle  

 ændringer, og systematikken i loven er ændret.
Lovforslagets hovedelementer Særligt om tilgængelighed Hovedformålet med lovforslaget er at fremme en  

 større åbenhed for adgangen til de offentlige arkivalier,  

 herunder en nedsættelse af tilgængelighedsfristerne.
I  

 lovbemærkningerne til revisionen af arkivloven i 1997, lov nr. 421 af  

 10. juni 1997, fremgår det, at regeringen vil se positivt på, om  

 det er muligt at nedsætte den almindelige tilgængelighedsfrist  

 fra 30 år til 25 år i et 4-årigt perspektiv.
 Arkivlovens bestemmelser om tilgængelighed knytter  

 sig til den øvrige regulering af offentlighedens adgang til de  

 oplysninger, der indsamles eller tilvejebringes af offentlige myndigheder som  

 led i deres virksomhed, især til offentlighedsloven og  

 persondataloven.
Det bemærkes, at arkivloven ikke indskrænker  

 eller ændrer den adgang til aktindsigt, der er hjemlet ved anden  

 lovgivning.
Arkivloven fungerer således parallelt med den øvrige  

 aktindsigtslovgivning, herunder offentlighedsloven, lov om aktindsigt i  

 miljøoplysninger, reglerne om parters aktindsigt i forvaltningsloven,  

 lov om patienters retsstilling og retsplejeloven.
 Kulturministeriet anmodede i efteråret 2000  

 Tilgængelighedsudvalget, der er nedsat i henhold til den gældende  

 arkivlovs § 26, om at sammenfatte de erfaringer og forslag, som den  

 tilgængelighedspraksis, der har udviklet sig efter ændringen af  

 arkivloven i 1997, måtte give anledning til.
Tilgængelighedsudvalget har i sin sammenfattende  

 beretning udtalt sig om Praksis for myndighedernes aflevering af arkivalier.
Udvalget  

 fremhæver afleveringens afgørende betydning for størst  

 mulig åbenhed og bemærker, at en ændring af  

 tilgængelighedsfristen i henhold til § 20, stk. 1, i den  

 gældende lov bør føre til en ændring af  

 afleveringsfristen.
Der henvises herom til bemærkningerne til  

 § 13.
Nedsættelse af 30-års tilgængelighedsfristen.  

 Udvalget udtaler, at en nedsættelse af den almindelige  

 tilgængelighedsfrist på 30 år vil have afgørende  

 betydning for en øget åbenhed.
Udvalgets flertal har indstillet,  

 at tilgængelighedsfristen ved den kommende lovrevision nedsættes  

 til 25 år.
Der henvises herom til bemærkningerne til  

 § 22.
Forlængelse af tilgængelighedsfrister.
Udvalget finder,  

 at det vil være vanskeligt at fastsætte en egentlig procedure for  

 fastsættelsen af særlige frister, men understreger, at der ved  

 fristforlængelser er behov for, at den arkivskabende myndighed og  

 rigsarkivaren præciserer årsagen til den meddelte  

 fristforlængelse.
Udvalget anbefaler, at det overvejes, om det  

 bør pålægges alle arkivskabende myndigheder at udgive et  

 katalog over fristforlængelser.
Der henvises herom til  

 bemærkningerne til § 27.
80-års tilgængelighedsfristen.
Udvalget udtaler, at den  

 dispensationspraksis, der har udviklet sig på området, i vidt  

 omfang eliminerer risikoen for, at fristen på 80 år kan virke  

 urimelig lang.
På baggrund heraf er det udvalgets opfattelse, at der  

 ikke er grundlag for at foretage ændringer af den del af bestemmelsen,  

 der vedrører hensynet til beskyttelsen af enkeltpersoner.
Derimod  

 finder udvalget, at det på andre områder, som for eksempel  

 myndigheders brevveksling med sagkyndige til brug i retssager m.v., er  

 ubegrundet at opretholde en 80-års tilgængelighedsfrist.
Der  

 henvises herom til bemærkningerne til §§ 24-26.
Svarfrister i forbindelse med behandling af  

 dispensationsansøgninger.
Udvalget finder, at de eksisterende  

 svarfrister er tilstrækkelige, og at der ikke på nuværende  

 tidspunkt er behov for ændringer på dette område.
Screening.
Udvalget understreger den betydning, screening har for  

 størst mulig åbenhed.
Udvalget opfordrer til, at der fortsat  

 afsættes de fornødne midler til screening.
Der henvises herom  

 til de almindelige bemærkninger om lovforslagets økonomiske  

 konsekvenser samt til bemærkningerne til § 22 samt § 27.
Kompetence vedrørende klagesagers behandling.
Udvalget har  

 været enig om, at der er grund til at overveje behovet for oprettelsen  

 af et ankenævn.
Udvalgets flertal har anbefalet, at der ikke oprettes  

 et sådant.
Kommunale arkiver.
Udvalget finder, at den øgede  

 decentralisering øger behovet for centralt reguleret adgang til de  

 kommunale arkiver, og at det vil være ønskværdigt, at der  

 i videst muligt omfang sker en tilpasning, således at der gælder  

 de samme regler for statslige og kommunale arkiver, hvad tilgængelighed  

 angår.
Der henvises herom til bemærkningerne til § 22.
Tydeliggørelse af fagministrenes ansvar.
Udvalget finder ikke  

 behov for lovrevision på dette område.
Der henvises herom til  

 bemærkningerne til § 27, stk. 2.
Forholdet til offentlighedsloven.
Et medlem af udvalget har peget  

 på behovet for at ensrette regelsættene.
Tilgængelighedsudvalgets fremtid.
Udvalget finder, at det  

 bør fortsætte arbejdet også efter en lovrevision.
Der  

 henvises herom til bemærkningerne til § 39.
Arbejdsgruppen til revision af arkivloven indstillede  

 på tilgængelighedsområdet i enighed, at der bør gælde samme regler om arkivadgang til  

 kommunale arkivalier som til statslige at muligheden for at foretage forlængelse af den almindelige  

 tilgængelighedsfrist opretholdes, men at der indføres en  

 overgrænse på 60 år, som kun kan fraviges i ganske  

 særlige tilfælde at det overvejes at nedsætte 80-års  

 tilgængelighedsfristen efter den gældende lovs § 22,  

 stk. 1, nr. 2-4, der vedrører sager inden for strafferetsplejen,  

 myndigheders brevveksling til brug i retssager m.v. samt statistisk  

 grundmateriale at der ved afgørelser om dispensation fra  

 tilgængelighedsfristerne tages særligt hensyn til, om  

 ansøger er part i sagen eller i øvrigt har en væsentlig  

 individuel interesse i den sag, der søges adgang til.
Brugerrepræsentanterne indstillede bl.a., at den almindelige tilgængelighedsfrist nedsættes til 20  

 år at forlængelse af denne almindelige tilgængelighedsfrist  

 kun vil kunne ske dokument for dokument, men ikke for hele arkivenheder eller  

 grupper af arkivenheder at der oprettes et særligt nævn med den opgave at  

 overvåge og efterprøve myndighedernes afgørelser om  

 afklassificering og fristforlængelser (screeningsnævn) at arkivlovens 80-års tilgængelighedsfrist for  

 personoplysninger ændres fra at omfatte hele arkivenheder til alene at  

 omfatte konkrete oplysninger om enkeltpersoners private forhold,  

 subsidiært at fristen nedsættes til 55 år at der oprettes et særligt ankenævn til behandling af  

 klagesager over afslag på arkivadgang, subsidiært at  

 Tilgængelighedsudvalgets beføjelser udvides.
Forvaltningsrepræsentanterne indstillede derimod  

 bl.a., at den almindelige tilgængelighedsfrist nedsættes til 25  

 år at muligheden for at forlænge denne frist for arkivenheder og  

 grupper af arkivenheder opretholdes at der ikke oprettes et særligt nævn til  

 efterprøvelse af fristforlængelser m.v.
at 80-års tilgængelighedsfristen for personoplysninger  

 opretholdes som hovedregel at der ikke oprettes et særligt ankenævn til behandling  

 af klager over afslag på arkivadgang.
 Ved udarbejdelsen af lovforslaget er der som hovedregel  

 lagt vægt på arbejdsgruppens enige indstillinger og på de  

 indstillinger, der er afgivet af forvaltningsrepræsentanterne.
Forholdet mellem arkivlov og offentlighedslov Arkivloven supplerer bestemmelserne om aktindsigt i anden  

 lovgivning, herunder især offentlighedsloven.
Det blev i arbejdsgruppen drøftet, om det burde  

 foreslås at lade adgangen til arkivalier regulere gennem  

 offentlighedslovgivningen, som det er tilfældet i en række andre  

 lande, jf. nedenfor.
Arbejdsgruppen var enig om at opfatte forholdet mellem  

 offentlighedsloven og arkivlovens tilgængelighedsbestemmelser  

 således, at arkivlovens tilgængelighedsbestemmelser regulerer,  

 hvornår offentlighedslovens undtagelsesbestemmelser ophører, for  

 så vidt angår materiale, der er omfattet af begge  

 lovgivninger.
Om forholdet mellem arkivloven og den øvrige  

 aktindsigtslovgivning bemærkes i øvrigt, at arkivloven ikke  

 ændrer de bestemmelser om adgangen til aktindsigt, der er fastsat ved  

 anden lovgivning.
Også efter aflevering til offentlige arkiver vil  

 dokumenter m.v. være omfattet af retten til aktindsigt efter  

 offentlighedsloven eller af parters ret til indsigt efter forvaltningsloven,  

 retsplejeloven m.v.
Retten til aktindsigt efter offentlighedsloven omfatter  

 som udgangspunkt kun dokumenter, der er udfærdiget af en myndighed  

 eller kommet i en myndigheds besiddelse efter den 1. januar 1971.  

 Offentlighedsloven omfatter derudover kun den virksomhed, der udøves  

 af den offentlige forvaltning samt af en række  

 energiforsyningsvirksomheder, men derimod ikke domstolene.
Offentlighedsloven  

 gælder ikke for sager inden for strafferetsplejen.
 Arkivlovens virkeområde er bredere end de  

 øvrige loves, herunder offentlighedslovens, forvaltningslovens og  

 retsplejelovens respektive områder, idet arkivloven omfatter al  

 virksomhed, der udøves af den offentlige forvaltning samt domstolene.  

 Arkivloven omfatter herunder personoplysninger, der behandles for den  

 offentlige forvaltning og domstolene.
 Sammenfattende finder Kulturministeriet det fortsat  

 hensigtsmæssigt, at en arkivlov, udover bestemmelser om bevaring og  

 aflevering af arkivalier, indeholder bestemmelser om tilgængelighed til  

 materiale over en vis alder, der som hovedregel vil være afleveret til  

 offentlige arkiver.
Særligt om spørgsmålet om  

 ankenævn Arbejdsgruppen har drøftet, hvorvidt der bør  

 oprettes en særlig myndighed, der kan efterprøve og  

 omgøre afgørelser i tilgængelighedssager, der går  

 ansøgeren imod.
Der blev ikke opnået enighed om  

 spørgsmålet.
Brugerrepræsentanterne har indstillet, at der i  

 forbindelse med lovrevisionen etableres et uvildigt nævn, der vil kunne  

 efterprøve og eventuelt omgøre afgørelser om  

 tilgængelighed, der træffes af Statens Arkiver eller af  

 vedkommende ressortmyndighed.
Brugerrepræsentanterne har i den  

 forbindelse anført, at en række af arkivlovens bestemmelser er  

 bredt formuleret og giver en vid ramme for myndighedernes skøn.
Det er  

 på den baggrund af væsentlig betydning for borgernes  

 retssikkerhed, at myndighedernes skøn kan efterprøves.
Den  

 ordning, der er etableret ved § 33, stk. 1, i den gældende  

 lov, og hvorefter en myndighed kan anmodes om at genoverveje et afslag, er i  

 den henseende ikke tilfredsstillende.
Forvaltningens repræsentanter har indstillet, at der  

 ikke indføres et særligt ankenævn, men at de  

 gældende ankemuligheder opretholdes.
Denne del af arbejdsgruppen finder  

 ikke, at der har vist sig noget særligt behov for et ankenævn, og  

 henholder sig endvidere til en udtalelse fra Tilgængelighedsudvalgets  

 flertal i forbindelse med 1997-lovrevisionen: »Efter en nøje  

 gennemdrøftelse af synspunkterne for og imod finder udvalget efter en  

 samlet afvejning, at det - under den udtrykkelige forudsætning, at  

 ressortmyndigheden vil lægge vægt på størst mulig  

 åbenhed - er bedst stemmende med den parlamentariske tradition, at de  

 væsentlige afgørelser, der blandt andet vedrører hensynet  

 til rigets sikkerhed og forsvar, træffes af vedkommende  

 ressortminister, der i sin administration er ansvarlig over for  

 Folketinget.« Kulturministeriet finder, at etableringen af et  

 ankenævn ikke vil være hensigtsmæssig.
Den hidtidige  

 tilgængelighedspraksis, som den foreligger oplyst ved rigsarkivarens  

 årlige rapporter og Tilgængelighedsudvalgets beretninger, giver  

 ikke anledning til at antage, at borgernes retssikkerhed i denne forbindelse  

 ikke varetages tilfredsstillende.
 Endvidere bemærkes, at det er et hovedpunkt i  

 lovforslaget, at der skal gælde samme regler for tilgængelighed  

 efter arkivloven for alle offentlige arkivalier, hvad enten det drejer sig om  

 statslige eller kommunale, afleverede eller ikke-afleverede arkivalier, jf.  

 forslagets § 22. Det er i denne forbindelse Kulturministeriets  

 opfattelse, at Tilgængelighedsudvalgets kompetence til at følge  

 udviklingen med hensyn til tilgængelighed til offentlige arkivalier  

 bør udstrækkes til det kommunale område.
 Kulturministeriet kan i øvrigt tilslutte sig de  

 principielle synspunkter, som Tilgængelighedsudvalgets flertal og  

 forvaltningsrepræsentanterne i Arbejdsgruppen har givet udtryk for.
 På den baggrund finder Kulturministeriet ikke  

 anledning til at foreslå nye bestemmelser om behandling af klager over  

 afslag på tilgængelighedsansøgninger.
Særligt om internationale erfaringer Arbejdsgruppen til revision af arkivloven havde bl.a. til  

 opgave at inddrage internationale erfaringer på  

 tilgængelighedsområdet.
Betænkningen indeholder en  

 redegørelse for lovgrundlag og praksis i en række lande.
I de øvrige nordiske lande og i USA danner  

 offentlighedslovene grundlag for afgørelser om arkivadgang.
I  

 princippet findes der her ingen generelle frister for, hvornår  

 undtagelserne i offentlighedslovene bortfalder under hensyn til arkivaliernes  

 alder.
Der er mellem landene forskelle, når det drejer sig om de  

 myndigheder, der træffer afgørelse om aktindsigt efter  

 offentlighedslovene.
I Sverige og Norge er det den myndighed, som opbevarer et  

 givet dokument, der træffer afgørelse om aktindsigt eller  

 tilgængelighed.
I praksis vil det sige, at også de statslige  

 arkiver kommer til at træffe afgørelser på dette grundlag,  

 når dokumenterne til sin tid er afleveret fra myndighederne.
I Danmark træffer de myndigheder afgørelse om  

 aktindsigt efter offentlighedsloven, som har de sager til afgørelse,  

 dokumenterne hører til.
Statens Arkiver kommer derfor ikke til at tage  

 stilling til aktindsigt efter offentlighedsloven, for så vidt  

 angår afleverede arkivalier, men behandler udelukkende  

 ansøgninger om tilgængelighed efter arkivloven.
 Lovgrundlagenes forskellighed gør derfor  

 sammenligninger vanskelige.
 De undersøgelser, som er foretaget af  

 Arbejdsgruppen, kan ikke understøtte den opfattelse, at den danske  

 lovgivning og praksis som helhed betragtet skulle være mere restriktiv  

 end i øvrige lande.
Nogle af de mellemfolkelige organisationer, Danmark er  

 medlem af, har i de senere år arbejdet på større  

 åbenhed i adgang til deres arkiver.
Det gælder således  

 NATO, der har igangsat et screenings- og afklassificeringsarbejde med henblik  

 på at gøre organisationens dokumenter tilgængelige for  

 offentlighed og forskning og tillige oprettet en egentlig arkivfunktion.  

 Dette arbejde styres af NATO Archives Committee, hvor fra dansk side  

 Udenrigsministeriet og Statens Arkiver er repræsenteret.
Særligt om elektronisk arkivering Overgangen til elektronisk sagsbehandling hos offentlige  

 myndigheder og institutioner har været et vigtigt element i regeringens  

 it-politiske handlingsplan.
Formålet er bl.a. at opnå  

 ressourcemæssige besparelser, effektiviseringsgevinster samt et  

 højere serviceniveau over for borgere og virksomheder.
 Det må dog understreges, at ressourcemæssige  

 besparelser i forbindelse med indførelse af digital forvaltning ikke  

 umiddelbart vil kunne opnås på arkivområdet, men  

 først på et forholdsvis sent tidspunkt vil kunne gøre sig  

 gældende.
Bevaringen af den del af kulturarven, der består af  

 elektronisk lagrede eller digitale arkivalier, stiller en række andre  

 krav end bevaringen af traditionelle papirarkivalier.
Også for så  

 vidt angår benyttelsen af arkivalierne, er kravene andre end ved  

 benyttelsen af papirarkivalier.
Selv om også arkiverne på sigt  

 kan opnå ressourcemæssige besparelser ved overgangen til  

 elektronisk arkivering, vil der i en periode være tale om ekstra  

 ressourceanvendelse, dels fordi de offentlige arkiver fortsat modtager store  

 mængder papirarkivalier fra myndighederne, dels fordi elektronisk  

 arkivering kræver godkendelse og test af systemer, øget  

 vejledningsindsats samt en løbende tilpasning til udviklingen på  

 it-markedet.
De hensyn til forvaltningens uhindrede gang, der for  

 papirarkivaliers vedkommende betinger et forholdsvis sent  

 afleveringstidspunkt, gør sig ikke gældende, når talen er  

 om aflevering af digitale arkivalier.
Afleveringen finder sted i form af et  

 kopiudtræk fra den afleverende myndigheds system, og myndigheden har  

 således efter aflevering til de offentlige arkiver fortsat umiddelbar  

 adgang til de oplysninger, der er omfattet af en aflevering.
Det elektronisk bevarede og afleverede materiale skal med  

 jævne og forholdsvis korte mellemrum   fra 5 til 10 år  

 overføres til nye lagringsmedier og eventuelt undergå  

 konvertering til nyt opbevaringsformat.
Den løbende konvertering skal  

 sikre det bevarede materiale dels mod henfald af de elektroniske medier, dels  

 mod teknologisk forældelse.
Digitale arkivalier kræver  

 således en aktiv og løbende vedligeholdelse, der langt  

 overstiger de krav, bevaringen af papirarkivalier stiller.
Denne  

 vedligeholdelse medfører en række omkostninger, der ikke er  

 forbundet med bevaring af papirarkivalier.
Derimod er omkostningerne ved  

 magasinering af elektroniske arkivalier marginale i forhold til  

 omkostningerne ved magasinering af papirarkivalier.
Den stigende overgang til digital forvaltning vil i en  

 periode samlet øge de omkostninger, der er forbundet med bevaringen af  

 arkivalier.
Der vil derfor ikke på arkivområdet umiddelbart  

 være tale om en besparelse i forbindelse med overgangen til digital  

 forvaltning, men derimod om en forøgelse i omkostningerne, der  

 først udlignes, når bevaring og aflevering af papirarkivalier  

 udviser en faldende tendens.
Statens Arkiver har i de senere år gennemført  

 en betydelig udvikling af metoder og standarder i forbindelse med digital  

 bevaring.
Samtidig er der for den statslige forvaltning løbende  

 foretaget en regulering af myndighedernes varetagelse af arkivmæssige  

 hensyn i forbindelse med elektroniske arkivalier, ligesom Statens Arkiver i  

 vidt omfang har vejledt såvel statslige som kommunale myndigheder i  

 spørgsmål om elektronisk arkivering.
 Det må imidlertid forudses, at Statens Arkivers  

 opgaver på dette felt vil blive stærkt udvidet i de kommende  

 år som følge af gennemførelse af digital forvaltning.  

 Også udviklingen på det kommunale område har medført  

 et øget behov for vejledning, såvel af forvaltningsmyndigheder  

 som af kommunale arkivinstitutioner.
Særligt om forholdet til persondataloven Den offentlige forvaltnings og domstolenes stigende  

 anvendelse af elektronisk sagsbehandling medfører, at et stadig  

 større område bliver omfattet af lovgivningen om behandling af  

 personoplysninger.
 Ifølge persondatalovens § 14 kan oplysninger,  

 der er omfattet af persondataloven, overføres til opbevaring i  

 offentlige arkiver efter arkivlovgivningens bestemmelser herom.
Den seneste revision af arkivloven, lov nr. 445 af 31. maj  

 2000, skete som konsekvens af ny lovgivning om behandling af  

 personoplysninger.
Hovedpunkterne i revisionen af arkivloven i denne  

 forbindelse var; 1) Der skelnes ikke mellem papirarkivalier og elektroniske  

 arkivalier ved beslutning om bevaring af materiale med personoplysninger, 2)  

 Hensynet til beskyttelse af den personlige integritet hos de personer, om  

 hvem der bevares oplysninger i offentlige arkiver, varetages ved inddragelse  

 af Datatilsynet ved fastsættelse af generelle regler om offentlige  

 arkivers behandling af personoplysninger, 3) Datatilsynet eller  

 Domstolsstyrelsen inddrages i afgørelsen af konkrete  

 spørgsmål, der angår fastsættelse af kortere  

 tilgængelighedsfrist end 80 år for arkivalier, som er omfattet af  

 persondataloven.
I betænkningen indstilles det, at bevaringspligten  

 for kommunale myndigheders elektroniske arkivalier, som er omfattet af  

 persondataloven, præciseres, således at kommunerne  

 pålægges at aflevere sådanne arkivalier til et offentligt  

 arkiv.
Der henvises herom til bemærkningerne til § 21.
Særligt om private arkivalier I bemærkningerne til forslag til lov om offentlige  

 arkiver fra 1992 anførtes bl.a., at arkivernes formål er at  

 sikre bevaring af dækkende dokumentation for beskrivelse og analyse af  

 det danske samfund og dets udvikling i flest mulig aspekter.
Den primære genstand for denne  

 målsætning er den statslige forvaltnings arkivalier.
Dette har  

 historiske årsager og skyldes navnlig statsforvaltningens centrale  

 placering i samfundslivet.
Imidlertid er det statslige område ikke  

 tilstrækkeligt til at formidle et fuldstændigt billede af det  

 danske samfunds tilstand og udvikling gennem tiderne.
Det indgår derfor  

 også som led i arkivernes målsætning at bidrage til at  

 sikre bevaringen af primær- og amtskommunale arkivalier.
Der skal i den  

 forbindelse peges på decentraliseringen af en række offentlige  

 opgaver til kommuner og amtskommuner.
Hertil kommer udviklingen i forbindelse  

 med oprettelse af privatretligt organiserede, offentligt ejede selskaber.  

 Endelig må de offentlige arkivalier suppleres med private arkivalier af  

 historisk værdi.
På de private arkivers område opfylder  

 arkiverne deres målsætning ved en systematisk indsamling af  

 arkiver fra fremtrædende personer og virksomheder i det danske samfund.  

 Erhvervsarkivet har som sin vigtigste funktion at indsamle arkiver fra  

 erhvervsvirksomheder og erhvervslivets organisationer.
Rigsarkivet og  

 landsarkiverne indsamler arkivalier fra foreninger og privatpersoner, navnlig  

 sådanne, som har spillet en fremtrædende rolle i det  

 politisk-administrative liv.
I 1992-loven blev Statens Arkivers indsamling og bevaring  

 af private arkivalier reguleret.
Ved loven etableredes et udvalg til fremme  

 af samarbejdet mellem Statens Arkiver og andre institutioner, der foretager  

 indsamling og bevaring af private arkivalier (Privatarkivudvalget). Ved  

 lovrevisionen i 1997 blev dette udvalg gjort permanent.
Arbejdsgruppen til revision af arkivloven har i sin  

 betænkning, for så vidt angår privatarkivområdet,  

 bl.a. bemærket: »Bevaringen af private arkivalier er ikke, som  

 tilfældet er for offentlige arkivalier, reguleret indgående i  

 arkivloven med underliggende regelsæt.
Den virksomhed på  

 privatarkivområdet, som udfolder sig i kommunale offentlige arkiver, er  

 kun reguleret i begrænset omfang, for så vidt angår  

 materiale, der er omfattet af persondataloven.
Den indsamling, modtagelse og  

 bevaring af privatarkiver, der foregår i institutioner uden for de  

 offentlige arkiver, er ikke reguleret i lov.
Spørgsmålet er  

 derfor, om det bør søges i lovgivningen at tilvejebringe et  

 stærkere grundlag til sikring af offentlige arkivers indsamling og  

 bevaring af private personers, foreningers, erhvervsvirksomheders og  

 selskabers arkivalier.
Arkivlovgivningen ville derved få stærkere  

 karakter af en overordnet kulturbevaringslovgivning på sit  

 område.« Det bemærkes i denne forbindelse, at  

 Sammenslutningen af Lokalarkiver i en henvendelse til arbejdsgruppen har  

 udtrykt ønske om, at såvel de kommunale offentlige arkivers som  

 lokalarkivernes bevaring af private arkivalier reguleres i arkivloven.
Som nævnt er kun de offentlige arkivers virksomhed  

 på privatarkivområdet direkte reguleret i arkivloven.
Loven  

 omfatter ikke den virksomhed på området, der finder sted i  

 institutioner uden for de offentlige arkiver, det være sig statslige  

 institutioner som f.eks.
Det Kongelige Bibliotek, Statsbiblioteket,  

 Nationalmuseet og Dansk Folkemindesamling, eller private institutioner som  

 f.eks.
Arbejderbevægelsens Bibliotek og Arkiv.
Lokalarkiverne, for  

 så vidt de ikke er en del af de offentlige arkiver, er uanset deres  

 organisationsform eller finansiering heller ikke omfattet af den  

 gældende lovgivning.
Kulturministeriet finder ikke behov for i arkivloven at  

 regulere den indsamlingsvirksomhed m.v. på privatarkivområdet,  

 der finder sted i offentlige eller private institutioner uden for de  

 offentlige arkiver.
For så vidt angår statslige institutioner,  

 vil regulering om nødvendigt kunne finde sted administrativt.
For så vidt angår kommunale eller private  

 institutioner, der udfører opgaver på privatarkivområdet,  

 er Kulturministeriet opmærksom på det værdifulde arbejde,  

 der finder sted i disse institutioner, men finder, at den lokale styring og  

 finansiering må være afgørende.
Samtidig bemærkes,  

 at der gennem Privatarkivudvalget udfoldes en betydelig samarbejds- og  

 koordinationsvirksomhed på området, der som resultat bl.a. har  

 haft etablering af en landsdækkende database over private arkivalier,  

 der er afleveret såvel til offentlige arkiver som til andre  

 institutioner.
 Arbejdsgruppen til revision af arkivloven har som led i  

 sine overvejelser om styrkelse af bevaringsindsatsen indhentet oplysninger om  

 lovgivningen om bevaring af privatarkiver i de øvrige nordiske lande  

 og har særligt hæftet sig ved den norske lovgivning til sikring  

 af bevaringen af værdifulde private arkivalier.
På baggrund af den norske lovgivning har  

 arbejdsgruppen indstillet, at der etableres et register over særligt  

 bevaringsværdige private arkivalier, og at optagelse af et privatarkiv  

 i dette register over for ejeren af arkivalierne skal have den retsvirkning,  

 at ejeren forpligtes til at give oplysning til registret om ændring i  

 ejerforholdet.
Kulturministeriet finder imidlertid ikke, at der i Danmark er  

 behov for at lovgive på området, idet der allerede eksisterer et  

 godt og konstruktivt samarbejde mellem på den ene side Statens Arkiver,  

 herunder Erhvervsarkivet, og andre arkiver og på den anden side private  

 virksomheder, organisationer, selskaber m.fl. om bevarelsen af  

 værdifulde private arkiver.
En styrkelse af indsatsen på  

 området bør naturligt udspringe af det samarbejde, der  

 foregår i Privatarkivudvalget, hvor rigsarkivaren er formand.
 I betænkningen indstilles, at der skabes mulighed  

 for, at institutioner, som ikke er offentlige arkiver, kan modtage og  

 opbevare materiale, som er omfattet af lov om behandling af  

 personoplysninger.
Datatilsynet har i den forbindelse udtalt, at  

 spørgsmålet om, hvilke oplysninger, der kan/skal afleveres i  

 arkiv, samt til hvilke arkivtyper aflevering kan ske, afgøres efter  

 arkivlovgivningen og ikke persondataloven.
Datatilsynet har således  

 ikke indvendinger imod, at der indføres en bestemmelse som indstillet  

 af arbejdsgruppen.
Der henvises herom til bemærkningerne til  

 § 47.
Særligt om forholdet til ophavsretsloven Arbejdsgruppen har henledt opmærksomheden på,  

 at regler i ophavsretsloven kan vanskeliggøre adgangen til private  

 arkivalier, der er afleveret til institutioner uden for de offentlige  

 arkiver.
Arbejdsgruppen har i den forbindelse indstillet, at det i  

 forbindelse med den kommende lovrevision overvejes, hvordan  

 arkivinstitutioner, der ikke efter den gældende lov er offentlige  

 arkiver, men som opfylder bestemte standarder for bevaring, arkivbeskrivelse  

 og formidling, kan stille ophavsretsligt beskyttede arkivalier til  

 rådighed for benyttelse på samme vilkår, som i dag  

 gælder for offentlige arkiver.
Ophavsretlovens § 2 giver ophavsmanden eneret til at  

 råde over sit værk, blandt andet ved »at gøre det  

 tilgængeligt for almenheden«.
Når et beskyttet værk stilles  

 til rådighed for en bruger til gennemsyn på en læsesal, er  

 der tale om en handling, der falder ind under dette begreb.
Ophavsretsloven § 27, stk. 2, er en undtagelse  

 fra eneretten i § 2, som gør det muligt for offentlige arkiver at  

 give brugere adgang til at gennemse private arkivalier, som måtte  

 være ophavsretligt beskyttede, uden at der først skal indhentes  

 samtykke fra indehaveren af ophavsretten.
Bestemmelsen åbner ikke  

 mulighed for, at der foretages kopiering eller udleveres afskrifter af  

 materialet.
 Da bestemmelsen i ophavsretslovens § 27, stk. 2,  

 udelukkende omfatter offentlige arkiver, er det således ikke muligt for  

 andre institutioner at stille ophavsretsligt beskyttede arkivalier til  

 rådighed for gennemsyn, medmindre der foreligger samtykke fra  

 indehaverne af ophavsretten.
Kulturministeriet er enig i, at der med hensyn til  

 tilgængeligheden af private arkivalier i ophavsretlig henseende  

 bør være ligestilling mellem offentlige arkiver og andre  

 institutioner, som opfylder bestemte standarder for bevaring,  

 arkivbeskrivelse og formidling.
Ministeriet finder, at dette  

 spørgsmål bør løses i forbindelse med den  

 førstkommende ændring af ophavsretloven.
Der er derfor ikke i  

 nærværende lovforslag optaget bestemmelser herom.
Lovforslagets økonomiske konsekvenser Med lovforslaget indføres en pligt for kommunerne  

 til at aflevere bevaringsværdige it-arkivalier, der indeholder  

 personoplysninger, til et offentligt arkiv.
Af bevaringsmæssige hensyn  

 skal disse arkivalier afleveres i en systemuafhængig  

 arkiveringsversion, og produktion og test af sådanne er forbundet med  

 udgifter for de afleverende myndigheder.
Kulturministeriet har ført  

 drøftelser herom med de kommunale parter.
Der er enighed om, at de  

 offentlige myndigheder allerede efter § 9 i den gældende lov har  

 en pligt til at bevare it-arkivalier på en sådan måde, at  

 de kan afleveres til et offentligt arkiv.
Indførelse af  

 afleveringspligt indebærer derfor ikke i sig selv merudgifter i forhold  

 til den nuværende situation, men indførelsen aktualiserer de  

 opgaver af teknisk karakter, som overgangen til digital forvaltning generelt  

 medfører for de offentlige myndigheder.
Kulturministeriet og de  

 kommunale parter er derfor blevet enige om at etablere det tættest  

 mulige samarbejde om at udvikle rationelle metoder til bevaring og aflevering  

 af it-arkivalier.
Der er også enighed om, at de kommunale parter skal  

 inddrages i udformningen af de nærmere regler for bevaring og  

 aflevering af kommunale it-arkivalier.
 Lovforslaget medfører ikke statslige merudgifter,  

 jf. nedenfor om forslagets administrative konsekvenser.
Lovforslagets administrative konsekvenser Nedsættelse af de almindelige  

 tilgængelighedsfrister vil som udgangspunkt betyde en lettelse for  

 forvaltningen for så vidt angår adgang til materiale, der er over  

 20/75 år gammelt.
For visse myndigheder med sagsmateriale af  

 særlig karakter er der en forventning om, at nedsættelsen af den  

 almindelige tilgængelighedsfrist fra 30 til 20 år kan  

 medføre behov for øgede administrative ressourcer til  

 screening/afklassificering.
Denne indsats forudsættes indpasset i  

 myndighedernes almindelige screeningsindsats.
Ressourcesituationen vil i en  

 periode kunne medføre, at forlængelse af  

 tilgængelighedsfrist vil finde sted for arkivenheder eller grupper af  

 arkivenheder.
Kulturministeriet vil, bl.a. gennem rigsarkivarens rapporter og  

 Tilgængelighedsudvalgets beretninger, følge udviklingen på  

 området.
Lovforslagets erhvervsøkonomiske/-administrative  

 konsekvenser Lovforslaget indeholder ikke bestemmelser med  

 erhvervsøkonomiske/-administrative konsekvenser.
Lovforslagets miljømæssige konsekvenser Lovforslaget indeholder ikke bestemmelser med  

 miljømæssige konsekvenser.
Lovforslagets forhold til EU-retten Lovforslaget indeholder ikke EU-retlige aspekter.
Hørte myndigheder, institutioner og  

 organisationer Samtlige ministerier samt Kabinetssekretariatet,  

 Universiteternes historiske institutter, Universiteternes samfundsfaglige  

 institutter, forskningsrådene, Kommunernes Landsforening,  

 Amtsrådsforeningen, Københavns og Frederiksberg Kommuner, Danske  

 Dagblades Forening, Dansk Journalistforbund, Dansk Fagpresse, Danmarks Radio,  

 TV 2/Danmark, Datatilsynet, Domstolsstyrelsen, Danmarks Statistik,  

 Rigsrevisionen, Danmarks Nationalbank, ATP, Værdipapircentralen,  

 Advokatrådet, Privatarkivudvalget, Tilgængelighedsudvalget,  

 Sammenslutningen af Lokalarkiver, Dansk Industri, Danmarks Rederiforening,  

 Selskabet for Samtidshistorisk Forskning, Hovedstadens Udviklings Råd  

 og Hovedstadens Sygehusfællesskab.
Lovforslagets forhold til private borgere Lovforslagets hovedsigte er en øget åbenhed  

 til de offentlige arkiver, også for private borgere.
Dette sigte  

 søges opnået bl.a. ved en nedsættelse af  

 tilgængelighedsfristerne.
 Lovforslaget indeholder en ny bestemmelse om, at der ved  

 bedømmelsen af adgangssager kan tages særligt hensyn til, om  

 ansøger er part i sagen eller har en væsentlig individuel  

 interesse i de oplysninger, der søges adgang til.
 Lovforslaget viderefører de gældende  

 bestemmelse om registrerede personers ret til indsigt i personoplysninger om  

 de pågældende, der er arkiveret i offentlige arkiver.
 Lovforslaget viderefører de gældende  

 bestemmelser om at den, der ejer private arkivalier af væsentlig  

 forskningsmæssig eller almenkulturel betydning, inden arkivalierne  

 udføres af landet, skal give Statens Arkiver adgang til kopiering af  

 arkivalierne, og at finderen af private arkivalier, hvortil ingen kan  

 godtgøre sin ret som ejer, straks skal aflevere dem til Statens  

 Arkiver.
Lovovervågning Lovforslaget er omfattet af regeringens  

 lovovervågningsprogram.
Kulturministeriet mener, at  

 tilgængelighedsområdet vil være egnet til  

 lovovervågning.
Kulturministeriet vil efter en 3-årig periode  

 anmode Tilgængelighedsudvalget om en vurdering af, om de politiske  

 intentioner med loven er opfyldt.
Vurdering af lovforslagets  

 konsekvenser Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Ingen.
Udgifterne til den offentlige forvaltnings overgang  

 til digital sagsbehandling og arkivering aktualiserer dog behov for  

 samarbejde om udvikling af rationelle metoder til bevaring og aflevering af  

 it-arkivalier.
Administrative konsekvenser for stat, kommuner og  

 amtskommuner Forslaget om nedsættelse af de almindelige  

 tilgængelighedsfrister vil på visse områder medføre  

 bortfald af behov for behandling af dispensationssager.
Der kan på andre områder opstå et behov for  

 en øget screeningsindsats hos offentlige myndigheder i forbindelse med  

 nedsættelsen af den almindelige tilgængelighedsfrist fra 30 til  

 20 år.
Denne indsats forudsættes indpasset i myndighedernes  

 almindelige screeningsvirksomhed.
Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ved nedsættelse af den generelle  

 tilgængelighedsfrist m.v. og en forøget vejledningsindsats fra  

 arkivernes side forventes borgernes adgang til at søge i offentlige  

 arkiver at blive lettere.
Ingen Forholdet til EU-retten Lovforslaget indeholder ikke EU-retlige aspekter.
Bemærkninger til lovforslagets  

 enkelte bestemmelser Kapitel 1 Lovens anvendelsesområde Til § 1 Til stk. 1 - 3 Bestemmelserne svarer med en redaktionel ændring til  

 de gældende bestemmelse i § 7 og § 8. Der tilsigtes ingen  

 indholdsmæssige ændringer.
Til stk. 4 Bestemmelsen er ny.
Kulturministeriet har fulgt samme  

 principper som for offentlighedsloven og forvaltningsloven for så vidt  

 angår afgrænsningen af lovens anvendelsesområde.
Når  

 det drejer sig om offentligt ejede selskaber, er det dog  

 spørgsmålet, om det er hensigtsmæssigt at opretholde  

 paralleliteten mellem offentlighedsloven og forvaltningsloven på den  

 ene side og arkivloven på den anden side.
Med arkivloven  

 forfølges andre målsætninger end ved henholdsvis  

 offentligheds- og forvaltningsloven.
Formålet er at sikre bevaringen af  

 arkivalier, der har historisk værdi eller tjener til dokumentation af  

 forhold af væsentlig administrativ eller retlig betydning for borgere  

 og myndigheder og at stille arkivalierne til rådighed for myndigheder  

 og offentlighed, herunder til forskningsformål.
I betænkningen indstilles det derfor i enighed, at  

 bevaringsværdien af offentligt ejede selskabers arkivalier kommer til  

 at indgå som en selvstændig kvalifikation, idet der knytter sig  

 en betydelig bevaringsinteresse til en række offentligt ejede  

 selskabers arkivalier.
Som eksempler nævnes i betænkningen DONG,  

 Ørestadsselskabet, broselskaberne, Københavns Havn m.fl.  

 Kulturministeriet er enig i arbejdsgruppens indstilling.
Spørgsmålet om hvorvidt kongehusets  

 arkivalier skal indgå under arkivlovens anvendelsesområde, er  

 også behandlet i betænkningen.
Arbejdsgruppen er delt på  

 dette spørgsmål, idet forvaltningsrepræsentanterne ikke  

 mener, at der er behov for at regulere forhold vedrørende kongehusets  

 arkivalier i arkivloven, mens brugerrepræsentanterne mener, at  

 kongehusets arkivalier, for så vidt de knytter sig til kongens funktion  

 som statsoverhoved, bør betragtes som offentlige arkivalier og  

 være tilgængelige efter arkivlovens bestemmelser herom.
Kulturministeriet kan tilslutte sig  

 forvaltningsrepræsentanternes indstilling i betænkningen og  

 finder således ikke, at der er anledning til at ændre ved de  

 gældende forhold vedrørende kongehuset.
For så vidt der er  

 tale om arkivalier, der belyser regentens funktioner som statsoverhoved, dvs.  

 funktioner, som regenten ifølge grundloven udøver gennem  

 ministrene, vil disse arkivalier befinde sig i det pågældende  

 ministeriums arkiv.
Til stk. 5 Bestemmelsen er ny.
Det præciseres, at loven  

 gælder for offentlige arkivers virksomhed med hensyn til private  

 arkivalier.
Denne virksomhed er nærmere reguleret i lovforslagets  

 kapitel 11 (§§ 44-50). Der henvises til bemærkningerne hertil.
Kapitel 2 Offentlige arkiver Til § 2 Bestemmelsen er ny.
Formålet med bestemmelsen er en  

 præcisering af, at de offentlige arkiver består af Statens  

 Arkiver samt af kommunale arkivinstitutioner.
Statens Arkiver samarbejder med  

 kommunerne om arkivmæssige spørgsmål.
Til § 3 Bestemmelsen svarer til den gældende bestemmelse i  

 § 1. Bestemmelsen fastlægger, at Statens Arkiver udgør en  

 organisatorisk helhed under rigsarkivarens ledelse.
Under hensyn til at  

 Rigsarkivet er omtalt i grundlovens § 8, findes det  

 hensigtsmæssigt fortsat udtrykkeligt at omtale Rigsarkivet i  

 bestemmelsen.
 Statens Arkiver omfatter følgende institutioner:  

 Rigsarkivet, Landsarkivet for Sjælland, Lolland-Falster og Bornholm,  

 Landsarkivet for Fyn, Landsarkivet for Nørrejylland, Landsarkivet for  

 Sønderjylland, Erhversarkivet og Dansk Data Arkiv.
Rigsarkivet modtager arkivalier, der afleveres fra  

 centraladministrationen, samt landsdækkende statslige institutioner.  

 Landsarkiverne modtager arkivalier, der afleveres af lokale statslige  

 myndigheder og institutioner, samt anerkendte trossamfund.
Landsarkiverne  

 modtager endvidere arkivalier, der afleveres fra kommunale myndigheder og  

 institutioner.
Såvel Rigsarkivet som landsarkiverne indsamler og  

 bevarer derudover private arkivalier fra enkeltpersoner, foreninger og  

 institutioner.
Erhversarkivet indsamler og bevarer arkivalier af  

 væsentlig betydning fra erhvervslivets organisationer og virksomheder.  

 Dansk Data Arkiv indsamler og bevarer forskningsregistre især inden for  

 de samfundsvidenskabelige og sundhedsvidenskabelige områder.
En række funktioner udføres af alle  

 institutioner, f.eks. er der læsesals- eller formidlingsfunktioner ved  

 samtlige institutioner under Statens Arkiver.
Andre fælles funktioner  

 inden for arkivernes virksomhed er derimod henlagt til centre, der er  

 placeret i enkelte institutioner.
Ved Landsarkivet for Sjælland m.m. er  

 placeret et konserveringscenter, ved Landsarkivet for Nørrejylland et  

 filmningscenter og ved Rigsarkivet er placeret et it-center.
Til § 4 Bestemmelsen svarer med en redaktionel ændring til  

 den gældende bestemmelse i § 2, idet der dog som nr. 4 er  

 tilføjet en ny bestemmelse om, at det indgår i Statens Arkivers  

 formål at vejlede borgere og myndigheder i benyttelsen af  

 arkivalier.
Arbejdsgruppen har i betænkningen gjort sig  

 overvejelser om, hvorvidt der i loven bør fastsættes  

 bestemmelser, der klarere forpligter offentlige arkiver til aktivt at virke  

 for en mere intensiv udnyttelse af arkiverne.
Bestemmelserne om  

 tilgængelighed kunne således suppleres med lovfæstede  

 forpligtelser for offentlige arkiver til at bistå offentligheden med  

 adgang til arkiverne og til at anvende ny informationsteknologi til at fremme  

 denne adgang.
Der vil for Statens Arkiver i betydeligt omfang  

 være tale om en lovfæstelse af allerede etableret praksis.
Til § 5 Bestemmelsen svarer med en redaktionel ændring til  

 den gældende bestemmelse i § 6. Der tilsigtes ingen  

 indholdsmæssige ændringer.
Bestemmelsen fastslår, at  

 Statens Arkiver behandler sager vedrørende brug af rigsvåbenet  

 og er rådgivende for offentlige myndigheder i spørgsmål  

 vedrørende offentlige våbener, segl og emblemer.
Til § 6 Til stk. 1 Bestemmelsen svarer til den gældende bestemmelse i  

 § 3, dog med en præcisering af, at Statens Arkivers bistand til de  

 myndigheder, der er omfattet af loven, også kan indebære  

 udførelsen af arkivtekniske undersøgelser og opgaver af  

 arkivteknisk karakter.
Til stk. 2 Bestemmelsen er ny.
Statens Arkiver har på  

 finansloven hjemmel til at udføre indtægtsdækket  

 virksomhed, som bl.a. omfatter opgaver af arkivteknisk karakter.
Der  

 tilsigtes med bestemmelsen ingen umiddelbar ændring i Statens Arkivers  

 nuværende virksomhed på området, men hjemlen til  

 opkrævning af vederlag for disse ydelser bør fastsættes  

 direkte i loven.
Vederlaget fastsættes således, at det  

 dækker de omkostninger, der er forbundet med udførelsen af  

 opgaverne.
Til stk. 3 Bestemmelsen er ny.
Statens Arkiver har hidtil haft  

 hjemmel i tekstanmærkning på finansloven til opkrævning af  

 vederlag for opbevaring af ikke afleveringspligtige arkivalier, der afleveres  

 til Statens Arkiver.
Bestemmelsen finder anvendelse ved primær- og  

 amtskommuners aflevering af arkivalier til Statens Arkiver.
Hvis en kommune  

 vælger at aflevere sine arkivalier til Statens Arkiver, opkræves  

 et vederlag, der beregnes pr. hyldemeter afleverede arkivalier, og som skal  

 bidrage til at dække de omkostninger, herunder drifts- og  

 administrationsomkostninger, der er forbundet med opbevaringen.  

 Fastsættelsen af vederlaget sker efter drøftelse med de  

 kommunale parter.
Til stk. 4 Bestemmelsen er ny.
Statens Arkiver har hidtil haft  

 hjemmel i tekstanmærkning på finansloven til at opkræve  

 gebyr for udfærdigelse af udskrifter af f.eks. eksamensprotokoller,  

 ministerialbøger, sønderjyske personregistre m.v.
Gebyret  

 fastsættes således, at det dækker de gennemsnitlige  

 administrationsudgifter i forbindelse med udfærdigelsen.
Til § 7 Til stk. 1 Bestemmelsen er ny.
Det fastsættes i lighed med  

 bestemmelsen i § 4, stk. 1, i den gældende lov, at kommunerne  

 kan oprette offentlige arkiver.
De kommunale arkivers hovedopgaver  

 karakteriseres, nemlig at bevare historisk værdifulde arkivalier, sikre  

 muligheden for kassation af ikke bevaringsværdige arkivalier, stille  

 arkivalier til rådighed for borgere og myndigheder samt vejlede i  

 benyttelsen af offentlige arkivalier.
Allerede før ikrafttrædelse af arkivloven i  

 1992 havde en række kommuner oprettet arkivinstitutioner eller  

 stadsarkiver, og siden 1992 er der ligeledes oprettet kommunale arkiver.
Der  

 er ikke oprettet amtskommunale eller fælleskommunale  

 arkivinstitutioner.
De kommunale arkivinstitutioner udgør en  

 integreret del af det offentlige arkivsystem.
 De kommunale arkiver foretager som hovedregel tillige  

 indsamling af private arkivalier med tilknytning til den  

 pågældende kommune eller lokalområde.
 De kommunale arkiver yder også en stor indsats  

 på formidlingsområdet.
Arbejdsgruppen til revision af arkivloven har overvejet,  

 om det vil være hensigtsmæssigt i arkivloven at præcisere,  

 at de kommunale arkivinstitutioners opgaver tillige omfatter  

 tilgængeliggørelse samt forskning, jf. beskrivelsen af Statens  

 Arkivers formål i § 2 i den gældende lov.
Arbejdsgruppen er  

 enig om, at en sådan lovfæstelse ville fremme bedre borgerservice  

 på området, men at det kommunale selvstyre tilsiger, at  

 spørgsmålet afgøres af den enkelte kommune i de  

 vedtægter eller instrukser, der fastsættes for et kommunalt  

 arkiv.
Arbejdsgruppen har på den baggrund frarådet, at der ved  

 lov pålægges kommunerne særlige formidlingsforpligtelser  

 på arkivområdet.
 Kulturministeriet kan tilslutte sig dette synspunkt.
Til stk. 2 Bestemmelsen svarer til den gældende bestemmelse i  

 § 4, stk. 2. Statens Arkiver samarbejder med de kommunale  

 arkivinstitutioner vedrørende bl.a. udformning og gennemførelse  

 af overordnede målsætninger på arkivområdet, men yder  

 derudover også rådgivning og vejledning om gennemførelse  

 af den bevaringspolitik, den enkelte kommune måtte vedtage.
 Den hastige udvikling inden for digital forvaltning  

 tilsiger et stadigt tættere samarbejde mellem Statens Arkiver og de  

 kommunale arkivinstitutioner om bevaringen af it-arkivalier.
Kapitel 3 Bevaring og kassation af offentlige arkivalier Til § 8 Bestemmelsen svarer med en redaktionel ændring til  

 den gældende bestemmelse i § 9, stk. 1-2.
Til § 9 Bestemmelsen svarer til den gældende bestemmelse i  

 § 15 a.
Bestemmelsen bemyndiger kulturministeren til, efter indhentet  

 udtalelse fra Datatilsynet, at fastsætte regler om offentlige arkivers  

 opbevaring af materiale af den art, der er omfattet af lov om behandling af  

 personoplysninger.
 Bemyndigelsen er endnu ikke udnyttet, hvoraf  

 følger, at reglerne i lov om behandling af personoplysninger og de  

 bestemmelser, der er fastsat i medfør heraf, gælder for  

 offentlige arkivers behandling af personoplysninger.
 Bestemmelsen tilsigtes bl.a. udnyttet til at  

 fastsætte regler om den afleverende myndigheds adgang til fornyet  

 anvendelse af arkiverede oplysninger, som er omfattet af lov om behandling af  

 personoplysninger.
Til § 10 Til stk. 1-2 Bestemmelserne svarer til de gældende bestemmelser i  

 § 10, stk. 1-2. Bestemmelserne bemyndiger kulturministeren til af  

 fastsætte nærmere bestemmelser til varetagelse af  

 arkivmæssige hensyn om statslige myndigheders behandling, bevaring og  

 kassation af arkivalier og om kommunale myndigheders bevaring og kassation af  

 arkivalier.
Den gældende bemyndigelse er bl.a. udnyttet til  

 udstedelse af bekendtgørelse nr. 554 af 31. maj 2001, der  

 nærmere regulerer myndighedernes varetagelse af arkivmæssige  

 hensyn.
Det fastsættes her, at ved varetagelse af arkivmæssige  

 hensyn forstås 1)	at der træffes forholdsregler til sikring af, at arkivalier  

 kan bevares således, at arkivalierne efter aflevering til offentlige  

 arkiver kan stilles til rådighed for myndigheder og offentlighed samt  

 anvendes til forskningsformål, samt 2)	at der træffes forholdsregler til sikring af mulighed for, at  

 kassation af ikke-bevaringsværdige arkivalier kan foretages.
Til stk. 3 Ved lov nr. 445 af 31. maj 2000 blev der som § 33 a i  

 arkivloven indsat en bestemmelse, der bemyndiger kulturministeren til at  

 delegere den mere detaljerede regelfastsættelse om bl.a bevaring og  

 kassation til rigsarkivaren.
Af bemærkningerne til loven fremgår det, at  

 der under hensyn til arkivområdets karakter bør være en  

 mulighed for, at ministeren kan delegere kompetencen til nærmere  

 regelfastsættelse til rigsarkivaren.
Det drejer sig om den mere  

 detaljerede regelfastsættelse vedrørende bevaring og kassation  

 af såvel statslige som kommunale arkivalier samt om offentlige  

 myndigheders aflevering af arkivalier til Statens Arkiver.
Det  

 forudsættes, at rigsarkivarens regelfastsættelse over for  

 kommunerne finder sted efter drøftelse med de berørte parter.  

 Bemyndigelsen er udnyttet i § 7, stk. 1, i bekendtgørelse  

 nr. 554 af 31. maj 2001.
Til stk. 4 Bestemmelsen svarer til den gældende bestemmelse i  

 § 10, stk. 3. Der tilsigtes ingen indholdsmæssige  

 ændringer.
Det fastslås, at Statens Arkiver skal føre  

 tilsyn med reglernes overholdelse.
Nærmere bestemmelser om Statens Arkivers tilsyn med  

 overholdelsen af de bestemmelser, der er fastsat til varetagelse af  

 arkivmæssige hensyn, er fastsat i bekendtgørelse nr. 554 af 31.  

 maj 2001 om offentlige arkivalier og offentlige arkivers virksomhed.
Det  

 fastsættes her, at Statens Arkiver tilrettelægger tilsynet, og at  

 myndighederne skal afgive sådanne oplysninger til Statens Arkiver, som  

 er af betydning for udførelsen af tilsynet.
Hvor en kommune har  

 oprettet et offentligt arkiv, tilrettelægger Statens Arkiver tilsynet i  

 samråd med vedkommende kommunale arkiv.
I tilfælde af, at det  

 konstateres, at myndigheder har tilsidesat arkivmæssige hensyn, kan  

 Statens Arkiver foreskrive myndigheden foranstaltninger til varetagelse af  

 arkivmæssige hensyn.
Til § 11 Bestemmelsen svarer til den gældende bestemmelse i  

 § 9, stk. 3. Bestemmelsen blev indsat ved lov nr. 445 af 31. maj  

 2000. I bemærkningerne til bestemmelsen blev det anført, at  

 myndighedernes betaling skal dække de meromkostninger, der er forbundet  

 med bevaring af papirarkivalier i forhold til elektroniske arkivalier.
Der  

 forudsattes, at bemyndigelsen først udnyttedes i lyset af resultaterne  

 af en udredning, der skulle iværksættes af forskningsministeren  

 med henblik på at afklare, hvornår det ville være teknisk,  

 økonomisk og organisationsmæssigt forsvarligt at fastsætte  

 en frist for overgang til elektronisk arkivering.
I udredningen, der fandt sted i en arbejdsgruppe, der var  

 nedsat af Forskningsministeriet, og som afsluttedes i april 2001, var  

 konklusionen, at det på nuværende tidspunkt ikke vil være  

 hensigtsmæssigt at fastsætte en frist for betaling for bevaring  

 af papirarkivalier i Statens Arkiver.
At forcere udviklingen henimod  

 elektronisk arkivering ved hjælp af sanktioner kan bevirke, at  

 ESDH-projekterne (dvs. projekter vedrørende elektronisk sags- og  

 dokumenthåndtering) behæftes med betydelige risici.
Teknologien  

 er ikke tilstrækkelig moden, hvortil kommer, at der heller ikke hos  

 alle statslige myndigheder kan forventes at være den fornødne  

 organisatoriske modenhed.
Arbejdsgruppen støttede dog principielt  

 tanken om at udnytte hjemlen i arkivlovens § 9, stk. 3.
Arbejdsgruppen til revision af arkivloven har  

 tiltrådt denne konklusion.
Kulturministeriet finder ligeledes, at  

 bestemmelsen bør opretholdes.
 Det bemærkes, at Den Digitale Taskforce under  

 Finansministeriet under høringen har påpeget, at der siden  

 afslutningen af Forskningsministeriets udredning er foregået en  

 markedsmæssig udvikling i retning af mere modne elektroniske sags- og  

 dokumenthåndteringssystemer, og at en frist for overgang til betaling  

 for omkostninger ved bevaring i Statens Arkiver af arkivalier, der efter  

 fristen dannes på papir, vil kunne fastsættes tidligere end  

 hidtil forudset.
Kapitel 4 Aflevering af statslige arkivalier § 12 Til stk. 1 Bestemmelsen er ny.
Det præciseres, at statens  

 myndigheder kun kan aflevere deres arkivalier til Statens Arkiver, jf.  

 også bemærkningerne til § 3 i lovforslaget.
Til stk. 2 Bestemmelsen svarer til den gældende bestemmelse i  

 § 12, stk. 2.
§ 13 Til stk. 1 Bestemmelsen svarer med en redaktionel ændring til  

 den gældende bestemmelse i § 13. Det fastsættes, at statens  

 myndigheder, medmindre modstående hensyn gør sig gældende,  

 afleverer deres arkivalier til Statens Arkiver, inden arkivalierne er 30  

 år gamle.
Ved lov nr. 421 af 10. juni 1997 om ændring af lov  

 om offentlige arkiver m.v. fastsattes, at myndighederne, medmindre  

 modstående hensyn gør sig gældende, skal aflevere deres  

 arkivalier til Statens Arkiver, inden arkivalierne er 30 år  

 gamle.
Ved samme lov fastsattes i § 20, stk. 2, at statslige  

 myndigheders arkivalier, der efter 30 års forløb ikke er  

 afleveret til Statens Arkiver, er tilgængelige efter arkivlovgivningens  

 bestemmelser.
Dermed ophævedes den sammenhæng mellem aflevering  

 og tilgængelighed, der fulgte af bestemmelserne i § 13 og  

 § 20 i arkivloven af 1992.
Det har i arbejdsgruppen vedrørende arkivlovens  

 revision været overvejet, om en nedsættelse af den almindelige  

 tilgængelighedsfrist bør medføre en tilsvarende  

 nedsættelse af afleveringsfristen.
Brugerrepræsentanterne har  

 indstillet, at det tilstræbes at nedsætte afleveringsfristen,  

 således at den modsvarer tilgængelighedsfristen.  

 Forvaltningsrepræsentanterne har indstillet, at afleveringsfristen  

 på 30 år af ressourcemæssige årsager opretholdes.
Det  

 bemærkes, at Tilgængelighedsudvalget i sin Beretning 5 ligeledes  

 har givet udtryk for, at afleveringsfristen bør modsvare den  

 almindelige tilgængelighedsfrist.
I 1995-96 konstaterede Statens Arkiver et  

 afleveringsefterslæb, dvs. at adskillige myndigheder ikke havde  

 afleveret arkivalierne efter den gældende 30 års frist.
Statens  

 Arkiver udarbejdede derefter en afleveringsplan, der vil sikre, at alle  

 arkivalier, der er over ca. 25 år gamle, og for hvilke der ikke  

 gør sig modstående hensyn gældende, vil være  

 afleveret i 2006.
 For de afleverende statslige myndigheders vedkommende  

 må det antages, at en forcering af den nu etablerede afleveringsrytme  

 vil kræve en betydelig ressourcemæssig indsats.
 På denne baggrund samt på baggrund af den i  

 1997 gennemførte lovændring, hvorved den direkte tilknytning  

 mellem afleveringsfristen og den almindelige tilgængelighedsfrist  

 ophævedes, finder Kulturministeriet at måtte følge  

 forvaltningsrepræsentanternes indstilling.
Til stk. 2 Bestemmelsen svarer til den gældende bestemmelse i  

 § 13.
De hensyn, der kan betinge en udskydelse af  

 afleveringstidspunktet ud over 30 år, er nærmere beskrevet i  

 § 11 i bekendtgørelse nr. 554 af 31. maj 2001 om offentlige  

 arkivalier og om offentlige arkivers virksomhed.
Det er her fastsat, at  

 arkivalier, som er en del af en myndigheds videnskabelige samlinger, kan  

 undtages fra aflevering, at afleveringstidspunktet for arkivalier, der er i  

 stadig administrativ brug, kan udskydes, samt at der kan fastsættes en  

 særlig afleveringsfrist for arkivalier, der i henhold til særlige  

 bestemmelser er klassificeret »fortroligt« eller højere.
 Bestemmelsen i § 13 i den gældende arkivlov er  

 endvidere central for de særlige ordninger, der er fastlagt for  

 opbevaring og aflevering m.v. af arkivalier, herunder klassificerede  

 materialer, i efterretningssager, dvs. navnlig Politiets  

 Efterretningstjeneste og Forsvarets Efterretningstjeneste.
Det bemærkes i den forbindelse, at den ordning,  

 hvorefter Forsvarsministeriet og forsvarets myndigheder først  

 afleverer klassificeret materiale efter 60 år, såvel af  

 brugerrepræsentanterne i arbejdsgruppen som af  

 Tilgængelighedsudvalget er foreslået ophævet.  

 Forvaltningsrepræsentanterne i arbejdsgruppen har heroverfor  

 anført, at bestemmelsen må anses for nødvendig af  

 ressourcemæssige og praktiske grunde, herunder for så vidt  

 angår såvel de ressourcer, der medgår ved ned- og  

 afklassificering, som de krav til særligt sikrede magasiner i Statens  

 Arkiver, der stilles til opbevaring af klassificerede arkivalier.  

 Forsvarsministeriet har oplyst, at man med den iværksatte screening  

 på Forsvarsministeriets område delvis har gjort op med den  

 automatiske fristforlængelse til 60 år.
I forbindelse med  

 screeningen vil der blive taget stilling til - og givetvis afklassificeret  

 en stor mængde arkivalier, i god tid inden de er blevet 60  

 år.
Det bemærkes endelig, at Justitsministeriet har  

 nedsat et udvalg vedrørende Politiets og Forsvarets  

 Efterretningstjenester.
Ifølge udvalgets kommissorium skal det bl.a.  

 komme med forslag til en mere samlet regulering af Politiets  

 Efterretningstjenestes virksomhed.
Justitsministeriet har over for  

 Kulturministeriet oplyst, at udvalget i den forbindelse bl.a. vil kunne  

 stille forslag om nærmere regler for behandling, aflevering og  

 kassation af arkivalier hos Politiets Efterretningstjeneste.
Til stk. 3 Bestemmelsen er ny.
Bestemmelsen bemyndiger  

 kulturministeren til at fastsætte nærmere regler om tidspunktet  

 for aflevering af arkivalier, der er lagret på elektronisk medium.
Det  

 kan herunder fastsættes, at aflevering skal finde sted på et  

 tidligere tidspunkt end inden 30 år.
Spørgsmålet om afleveringsfrist for  

 it-arkivalier kan i princippet afgøres uden hensyn til de  

 pågældende arkivaliers administrative aktualitet.
Derimod spiller  

 en lang række andre hensyn ind, først og fremmest hensynet til  

 bevaringen.
Bevaringsøkonomiske hensyn tilsiger, at it-arkivalier  

 overføres til arkiveringsversion på et så tidligt  

 tidspunkt, at den anvendte teknologi stadig er udbredt og understøttes  

 af markedet.
Af hensyn til det hensigtsmæssige i, at dette område  

 løbende tilpasses den teknologiske udvikling anbefales det i  

 betænkningen, at bestemmelser om aflevering af it-arkivalier bør  

 fastsættes administrativt.
Kulturministeriet er enig i denne  

 betragtning, og der forslås derfor indsat en hjemmel til, at  

 kulturministeren kan fastsætte nærmere regler om tidspunktet for  

 aflevering af arkivalier, der er lagret på elektronisk medium, herunder  

 at aflevering skal finde sted på et tidligere tidspunkt end efter  

 stk. 1.
§ 14 Bestemmelsen giver kulturministeren hjemmel til at  

 delegere den detaljerede regelfastsættelse om aflevering og  

 afleveringstidspunkt til rigsarkivaren, for så vidt angår  

 statslige myndigheder.
 Ved lov nr. 445 af 31. maj 2000 blev der som § 33 a i  

 arkivloven indsat en bestemmelse, der bemyndiger kulturministeren til at  

 delegere den mere detaljerede regelfastsættelse om bl.a. aflevering af  

 arkivalier til Statens Arkiver til rigsarkivaren, jf. bemærkningerne  

 til lovforslagets § 10, stk. 3. Delegationen har fundet sted ved  

 §§ 10-13 i bekendtgørelse nr. 554 af 31. maj 2001 om offentlige  

 arkivalier og om offentlige arkivers virksomhed.
§ 15 Bestemmelsen svarer til den gældende bestemmelse i  

 § 16. Der tilsigtes ingen indholdsmæssige ændringer.
§ 16 Bestemmelsen svarer til den gældende bestemmelse i  

 § 17. Der tilsigtes ingen indholdsmæssige ændringer.
§ 17 Bestemmelsen svarer til den gældende bestemmelse i  

 § 18. Der tilsigtes ingen indholdsmæssige ændringer.
§ 18 Bestemmelsen svarer til den gældende bestemmelse i  

 § 19. Der tilsigtes ingen indholdsmæssige ændringer.
Kapitel 5 Aflevering af kommunale arkivalier § 19 Bestemmelsen svarer med en redaktionel ændring til  

 den gældende bestemmelse i § 15. Det fastslås, at kommunerne  

 kan aflevere deres arkivalier til kommunale arkiver.
Kommunerne kan  

 også aflevere deres arkivalier til Statens Arkiver efter regler fastsat  

 af kulturministeren.
§ 20 Bestemmelsen svarer med en redaktionel ændring til  

 den gældende bestemmelse i § 15, stk. 2. Kulturministeren har  

 ved § 13 i bekendtgørelse nr. 554 af 31. maj 2001 om offentlige  

 arkivalier og om offentlige arkivers virksomhed delegeret  

 regelfastsættelsen til rigsarkivaren.
 Bestemmelsen tilsigtes udnyttet til at fastsætte  

 nærmere regler om formen for aflevering af kommunale arkivalier, for  

 hvilke der ikke er afleveringspligt, til Statens Arkiver.
§ 21 Til stk. 1 Bestemmelsen er ny.
Med bestemmelsen indføres en  

 afleveringspligt for kommunale arkivalier, der er omfattet af lov om  

 behandling af personoplysninger, og som skal bevares.
 Kommunerne har siden arkivloven af 1889 kunnet  

 vælge, om de vil aflevere deres arkivalier til Statens Arkiver, til en  

 kommunalt oprettet og drevet arkivinstitution eller helt undlade aflevering,  

 således at den pågældende kommune selv varetager  

 opbevaringen af kommunens arkivalier.
 Med gennemførelsen af lov om offentlige  

 myndigheders registre i 1979 og lov om behandling af personoplysninger i 2000  

 ændredes denne situation.
Lov om offentlige myndigheders registre, der gjaldt for  

 edb-registre, som førtes for den offentlige forvaltning,  

 indførte som hovedregel en sletningspligt for oplysninger, der havde  

 mistet deres administrative aktualitet.
Arkivering kunne finde sted, hvis  

 sletning af den afleverende myndighed eller af Statens Arkiver vurderedes at  

 ville medføre ubodelig skade for planlægning og forskning.  

 Arkivering var i så fald betinget af samtykke eller  

 arkiveringstilladelse fra Registertilsynet.
I forbindelse med arkiveringen  

 fastsattes en række vilkår, herunder bl.a. om fremtidig  

 anvendelse af de arkiverede oplysninger, således at arkiveringen i  

 datasikkerhedsmæssig henseende udgjorde et alternativ til sletning.
Den ændring af arkivloven, der fandt sted ved lov  

 nr. 445 af 31. maj 2000, og som var en følge af gennemførelsen  

 af lov om behandling af personoplysninger, henlagde spørgsmålet  

 om bevaring af personoplysninger til arkivloven.
Ved den nævnte  

 ændring af arkivloven ophævedes den forskel, som med lov om  

 offentlige myndigheders registre var indført med hensyn til bevaringen  

 af personoplysninger, der indgik i et edb-register, og personoplysninger i  

 andre arkivalier.
Lov om behandling af personoplysninger bygger således  

 på den forudsætning, at arkivloven regulerer den  

 arkivmæssige behandling af personoplysninger, som er omfattet af  

 persondataloven, herunder aflevering, opbevaring og tilgængelighed.
For  

 så vidt de databeskyttelsesretlige spørgsmål i den  

 forbindelse ikke er reguleret i arkivlovgivningen, finder de øvrige  

 generelle regler i lov om behandling af personoplysninger anvendelse.
I § 5, stk. 2, 1. pkt., i persondataloven  

 fastsættes, at det påhviler den datansvarlige at sikre, at  

 indsamling af personoplysninger sker til udtrykkeligt angivne og saglige  

 formål, og at senere behandling ikke er uforenelig med disse  

 formål.
Bestemmelsen indebærer, at de oplysninger, der indsamles,  

 ikke frit vil kunne genbruges, videregives m.v.
Af § 5, stk. 2, 2.  

 pkt., fremgår, at senere behandling af oplysninger, der alene sker i  

 historisk, statistisk eller videnskabeligt øjemed, altid er forenelig  

 med de oprindelige formål.
Forudsætningen er, at den senere  

 behandling sker alene til disse formål.
Behandling, der sker  

 både til de nævnte formål samt til andre formål,  

 f.eks. administrative formål, er således ikke omfattet af  

 bestemmelsen i § 5, stk. 2, 2. pkt. i persondataloven.
I § 5, stk. 5, i persondataloven,  

 fastsættes, at de indsamlede oplysninger ikke må opbevares  

 på en måde, der giver mulighed for at identificere den  

 registrerede i et længere tidsrum end det, der er nødvendigt af  

 hensyn til de formål, hvortil oplysningerne behandles.
Det er ikke  

 muligt generelt at beskrive, for hvilket tidsrum opbevaring af  

 identificerbare oplysninger vil kunne ske.
Dette må afgøres i  

 den enkelte situation.
I den forbindelse bemærkes, at det  

 påhviler den dataansvarlige i forbindelse med anmeldelse af  

 behandlinger til Datatilsynet at give oplysning om tidspunktet for  

 sletning.
En offentlig myndighed vil således kun kunne  

 opbevare identificerbare personoplysninger, der er indsamlet og behandlet til  

 administrative formål, i en vis begrænset periode.
Når  

 oplysningerne ikke længere er aktuelle i forhold til det administrative  

 formål, hvortil de er indsamlet og behandlet, vil de skulle slettes,  

 medmindre det vurderes, at oplysningerne skal bevares til senere behandling i  

 historisk eller videnskabeligt øjemed.
 Arbejdsgruppen til revision af arkivloven har på  

 denne baggrund fundet, at kun ved aflevering til et offentligt arkiv kan  

 bevaringsværdige oplysninger sikres, og har indstillet, at der af  

 hensyn til persondataloven indføres en afleveringspligt til offentligt  

 arkiv for kommunale it-arkivalier med personoplysninger, og at  

 kulturministeren bemyndiges til administrativt at fastsætte regler om  

 afleveringstidspunkt.
Der var i arbejdsgruppen enighed om, at det kommunale  

 selvstyre tilsiger, at det ikke gøres til en pligt for kommunerne at  

 oprette arkivinstitutioner.
Vælger en kommune ikke at oprette en  

 arkivinstitution, må der derimod fastsættes en afleveringspligt  

 til Statens Arkiver for bevaringsværdige arkivalier, der er omfattet af  

 persondataloven.
Kulturministeriet har under lovforberedelsen haft  

 drøftelser med Kommunernes Landsforening og Amtsrådsforeningen  

 om konsekvenserne af indførelsen af en kommunal afleveringspligt for  

 it-arkivalier, der er omfattet af persondataloven og Kommunernes  

 Landsforening og Københavns Kommune har i deres høringssvar til  

 betænkningen tilsluttet sig forslaget om indførelsen af en  

 afleveringspligt til offentligt arkiv for kommunale it-arkivalier, som er  

 omfattet af persondataloven.
Kulturministeriet er enig i, at bevaringen af kommunale  

 it-arkivalier, som er omfattet af lov om behandling af personoplysninger,  

 bedst vil kunne sikres ved aflevering til offentligt arkiv.
Opbevaringen i  

 offentligt arkiv vil således i databeskyttelsesmæssig henseende  

 udgøre et alternativ til sletning af oplysninger.
 Ved en overførsel af bevaringsværdige  

 personoplysninger til offentligt arkiv vil det kunne opnås, at  

 bevaringen gennemføres under betryggende forhold i  

 databeskyttelsesmæssig, bevaringsteknisk og -økonomisk  

 henseende.
 Der henvises i øvrigt til bemærkningerne til  

 § 46, stk. 2, og § 47, for så vidt angår private  

 arkivalier, der er omfattet af lov om behandling af personoplysninger.
Til stk. 2 Bestemmelsen er ny.
Bestemmelsen bemyndiger  

 kulturministeren til efter indhentet udtalelse fra Datatilsynet at  

 fastsætte nærmere regler om aflevering af kommunale arkivalier,  

 der er omfattet af lov om personoplysninger, og som skal bevares.
Bestemmelsen tilsigtes udnyttet til at fastsætte  

 regler om formen for aflevering, herunder fremstilling af arkiveringsversion  

 og om afleveringstidspunkt.
Reglerne skal bl.a. sikre, at overholdelsen af  

 reglerne i lovforslagets § 42 om registrerede personers ret til indsigt  

 i arkiverede oplysninger kan finde sted på den administrativt og  

 økonomisk mest hensigtsmæssige måde.
Den nærmere  

 regelfastsættelse vil blive drøftet med de kommunale parter.
Kapitel 6 Tilgængelighed til offentlige arkivalier § 22 Bestemmelsen er ny.
Bestemmelsen fastsætter en  

 almindelig 20-års tilgængelighedsfrist for såvel statslige  

 som kommunale arkivalier.
Der er tale om en nedsættelse af den  

 gældende almindelige tilgængelighedsfrist på 30 år,  

 jf. den gældende bestemmelse i § 20.
For kommunale arkivalier har det været fastsat  

 administrativt (jf. § 16 i bekendtgørelse nr. 554 af 31. maj 2001  

 om offentlige arkivalier og om offentlige arkivers virksomhed), at  

 arkivalierne, under forudsætning af at de er afleveret til et  

 offentligt, statsligt eller kommunalt arkiv, har været  

 tilgængelige efter arkivlovens bestemmelser.
Arkivlovens  

 tilgængelighedsregler fandt derimod ikke anvendelse, for så vidt  

 angik kommunale arkivalier, der ikke er afleveret.
Såvel arbejdsgruppen til revision af arkivloven som  

 Tilgængelighedsudvalget har afgivet enige indstillinger om, at der  

 bør gælde samme regler om tilgængelighed for kommunale som  

 for statslige arkivalier.
Kulturministeriet kan tiltræde dette  

 synspunkt.
Om relationen til offentlighedslovgivningen  

 bemærkes: Bestemmelsen fastsætter, hvornår en række  

 af de hensyn, der kan betinge, at et dokument undtages fra adgangen til  

 aktindsigt, bortfalder.
Det drejer sig om sager om lovgivning, så længe lovforslag ikke er fremsat  

 for Folketinget interne arbejdsdokumenter statsrådsprotokoller, referater af møder mellem ministre  

 og dokumenter, der udarbejdes til brug for sådanne møder brevveksling mellem ministerier om lovgivning dokumenter, der udveksles i forbindelse med, at en myndighed  

 udfører sekretariatsopgaver for en anden myndighed.
For så vidt angår sådanne dokumenter,  

 vil de som udgangspunkt være omfattet af den almindelige 20-års  

 tilgængelighedsfrist.
Hvis sådanne dokumenter indeholder  

 oplysninger om enkeltpersoners private forhold, vil de være omfattet af  

 75-års tilgængelighedsfristen, og hvis de indeholder oplysninger,  

 der af andre hensyn måtte kræve en længere  

 tilgængelighedsfrist end 20 år, vil en særlig længere  

 frist kunne fastsættes efter bestemmelserne i lovforslagets  

 § 27.
Undtagelsen af de ovennævnte dokumenttyper fra den  

 almindelige adgang til aktindsigt efter offentlighedsloven var begrundet af  

 hensynet til den politisk-administrative proces.
Udgangspunktet var i  

 arkivloven af 1992, at en 30-års-frist måtte anses at yde den  

 fornødne beskyttelse af denne proces, herunder behovet for at kunne  

 hemmeligholde dokumenter af mere foreløbig karakter, politiske  

 overvejelser m.v.
 Fristen på 30 år blev imidlertid ikke fastsat  

 ud fra principielle overvejelser om dette eller andre beskyttelseshensyn, men  

 derimod med den begrundelse, at administrationens dokumenter efter 30  

 års forløb har mistet deres aktualitet i et sådant omfang,  

 at de uden vanskeligheder for forvaltningens virksomhed ville kunne afleveres  

 til arkiv.
Ved arkivlovsændringen i 1997 ophævedes  

 forbindelsen mellem aflevering til Statens Arkiver og tilgængelighed  

 efter arkivloven.
I § 20, stk. 2, fastsattes, at statslige  

 myndigheders arkivalier, der efter 30 år endnu ikke var afleveret, er  

 tilgængelige efter arkivlovens bestemmelser.
Det blev derved  

 synliggjort, at tilgængelighedsfristen på 30 år har en  

 central funktion i offentlighedslovgivningen som helhed, idet den for  

 statslige myndigheders vedkommende generelt ophævede de  

 undtagelsesbestemmelser i offentlighedsloven, der knytter sig til  

 dokumenttypen.
Efter 30 år kan en myndighed således ikke  

 nægte indsigt i interne arbejdsdokumenter blot under henvisning til  

 dokumentets interne karakter, jf. offentlighedslovens § 7.  

 Hemmeligholdelse vil derefter kun være mulig på grund af  

 dokumentets oplysningsindhold.
Arbejdsgruppen har ikke afgivet en enig indstilling om  

 nedsættelse af 30-års fristen.
Brugerrepræsentanterne i  

 arbejdsgruppen har indstillet, at fristen ved denne lovrevision sættes  

 til 20 år.
Et mindretal i Tilgængelighedsudvalget har ligeledes  

 anbefalet 20 år, mens et enkelt medlem har anbefalet en 10-års  

 tilgængelighedsfrist.
 Forvaltningens repræsentanter i arbejdsgruppen  

 finder, at hensynet til en velfungerende forvaltning samt  

 ressourcemæssige hensyn tilsiger, at den generelle  

 tilgængelighedsfrist ikke nedsættes til under 25 år.  

 Tilgængelighedsudvalgets flertal har ligeledes anbefalet, at den  

 generelle tilgængelighedsfrist fastsættes til 25 år.
Det var forvaltningsrepræsentanternes opfattelse, at  

 en yderligere nedsættelse af tilgængelighedsfristen sandsynligvis  

 kun ville betyde en mindre forøgelse af, hvad der i forvejen er  

 tilgængeligt ifølge offentlighedsloven.
Når det drejer sig  

 om arkivalier, der er under 25 år gamle, bør offentlighedsloven  

 (inkl. meroffentlighedsbestemmelsen) kunne dække behovet for  

 tilgængelighed.
En nedsættelse af den gældende almindelige  

 tilgængelighedsfrist vil kunne medføre et øget  

 ressourceforbrug til screening m.v. hos offentlige myndigheder.  

 Skal nedsættelsen af tilgængelighedsfristen have gennemslag i  

 praksis, vil det screeningsarbejde, der udføres i dag skulle  

 intensiveres i ikke ubetydelig grad.
Erfaringerne fra det screeningsarbejde,  

 der er udført siden arkivlovændringen i 1997, viser, at dette  

 arbejde kræver indsats af betydelige ressourcer fra de afleverende  

 myndigheders side.
Ved screening tages bl.a. stilling til behovet for  

 fastsættelse af særlige længere frister.
Jo lavere  

 tilgængelighedsfristen sættes, jo mere vil antallet af  

 dokumenter, der systematisk skal screenes, stige.
 Ud fra hensynet til opnåelse af størst mulig  

 åbenhed finder Kulturministeriet, at den nødvendige beskyttelse  

 af vitale interesser ikke tilsiger, at den almindelige  

 tilgængelighedsfrist fastsættes til et tidsrum, der er  

 længere end 20 år.
 Det bemærkes, at en nedsættelse til 20  

 år kan medføre en udvidet anvendelse af fristforlængelser,  

 ligesom ressourceanvendelsen i forbindelse med screening i en  

 overgangsperiode kan forventes at blive noget større.
Fristforlængelserne kan i sagens natur kun omfatte  

 dokumenter, der efter offentlighedslovens bestemmelser herom kan undtages fra  

 retten til aktindsigt.
I den forbindelse må det understreges, at  

 muligheden for fristforlængelse, jf. § 27, ikke bør  

 udnyttes i andre tilfælde end dem, hvor det er nødvendigt  

 til beskyttelse af væsentlige hensyn til offentlige eller  

 private interesser.
De beskyttelseshensyn, der varetages ved  

 offentlighedslovens bestemmelser om begrænsninger i retten til  

 aktindsigt, vil i langt de fleste tilfælde gøre sig  

 gældende med mindre vægt efter 20 års forløb.
§ 23 Til stk. 1 Bestemmelsen er ny.
Der fastsættes en  

 tilgængelighedsfrist på 75 år for arkivenheder, der  

 indeholder oplysninger om enkeltpersoners private, herunder økonomiske  

 forhold.
Den gældende bestemmelse i § 22, stk. 1, nr. 1,  

 fastsætter en 80-års tilgængelighedsfrist for umiddelbar  

 adgang til sådanne oplysninger.
Spørgsmålet om en eventuel nedsættelse  

 af 80-års tilgængelighedsfristen er drøftet i  

 arbejdsgruppen til revision af arkivloven.
Gruppen har ikke kunnet opnå  

 enighed om en ændring af grundlaget for en nedsættelse af  

 80-års tilgængelighedsfristen efter den gældende § 22,  

 stk.1.
Brugerrepræsentanterne har indstillet, at  

 80-års tilgængelighedsfristen vedrørende enkeltpersoners  

 private forhold ændres fra at omfatte hele arkivenheder til alene at  

 omfatte oplysninger om enkeltpersoners private forhold.
Det vil sige, at  

 tilgængelighedsfristen skal bedømmes på  

 dokumentniveau.
 Alternativt har brugerrepræsentanterne indstillet,  

 at fristen sænkes til 55 år (70 års pensionsalder fradraget  

 15 år for kriminel lavalder), dog med mulighed for  

 fristforlængelser på op til 80 år af dokumenter, der  

 indeholder særligt personfølsomme oplysninger.
Forvaltningens repræsentanter har indstillet, at den  

 gældende bestemmelse om 80-års tilgængelighedsfristen for  

 arkivenheder med oplysninger om enkeltpersoners private forhold opretholdes.  

 I afvejningen af argumenter har man fundet, at hensynet til beskyttelsen af  

 privatlivets fred og den personlige integritet må tillægges  

 overvægt i forhold til en åbenhedshensynet.
Denne del af  

 arbejdsgruppen har derudover henvist til praksis med hensyn til  

 dispensationer på området.
I langt de fleste tilfælde gives  

 der adgang til materiale, der indeholder personoplysninger, men på  

 vilkår, som sikrer beskyttelsen af privatlivets fred.
Tilgængelighedsudvalget har tilsvarende udtalt, at  

 fristen på 80 år er fastsat under hensyn til, at der generelt er  

 tale om så personfølsomme oplysninger, at det af lovgiver  

 vurderes som rimeligt, at fristen er 80 år.
En kortere frist vil kunne  

 føre til, at sådanne følsomme oplysninger bliver fri  

 inden for de berørtes levetid.
Tilgængelighedsudvalget  

 føjer dertil, at det er dets opfattelse, at den dispensationspraksis,  

 der med hjemmel i arkivlovens § 24 har udviklet sig på  

 området, i vidt omfang eliminerer risikoen for, at fristen på 80  

 år kan virke urimeligt lang.
På denne baggrund er det udvalgets  

 opfattelse, at der ikke er grundlag for at foretage ændringer, for  

 så vidt angår den del af bestemmelsen, der vedrører  

 hensynet til beskyttelsen af personer.
For så vidt angår  

 brugerrepræsentanternes forslag om, at tilgængelighedsfristen  

 på 80 år opretholdes, men beregnes på dokument- og ikke som  

 hidtil på arkivenhedsniveau, er der herom i betænkningen  

 anført, at beregningen af fristen for arkivenheder og ikke for  

 dokumenter eller dele af dokumenter først og fremmest er begrundet i  

 praktiske og ressourcemæssige hensyn.
Udtagelse af oplysninger eller  

 dokumenter, der indgår i arkivenheder, der indeholder  

 personoplysninger, kan stille sådanne krav til ressourceanvendelse, at  

 det kan forekomme meget uhensigtsmæsigt.
Kulturministeriet må lægge stor vægt  

 på, at lovens bestemmelser på dette område giver en  

 så fuldstændig beskyttelse af borgernes privatliv og personlige  

 integritet som muligt.
Samtidig bør fristen ikke fastsættes til  

 et tidsrum, der er længere end nødvendigt.
Det er  

 Kulturministeriets vurdering, at de nødvendige beskyttelseshensyn vil  

 kunne varetages ved fastsættelsen af fristen til 75 år.
Herved  

 vil det sikres, at oplysninger om den enkelte borgers private forhold som  

 altovervejende hovedregel ikke vil være frit tilgængelige for  

 andre inden for den pågældendes levetid, samtidig med at der  

 skabes den størst mulige åbenhed.
En nedsættelse af fristen til 55 år, som  

 foreslået af brugerrepræsentanterne i arbejdsgruppen, må  

 forventes at medføre, at der skal fastsættes særlige,  

 længere frister for adgang til en lang række oplysninger, der  

 vedrører enkeltpersoners private forhold.
Under den gældende lov  

 er det kun i et enkelt tilfælde fundet nødvendigt at  

 fastsætte en særlig, længere frist end 80 år på  

 dette område.
 En nedsættelse af fristen til 75 år vurderes  

 ikke at ville medføre et stigende behov for at fastsætte  

 særlige, længere frister end under den gældende  

 bestemmelse.
Til stk. 2 Bestemmelsen svarer til principperne i § 22,  

 stk. 2, i den gældende lov.
§ 24 Bestemmelsen er ny.
Der fastsættes en  

 tilgængelighedsfrist på 75 år for sager inden for  

 strafferetsplejen.
Den gældende bestemmelse i § 22, stk. 1,  

 nr. 2, fastsætter en 80-års frist for umiddelbar adgang til  

 sådanne sager.
Sager inden for strafferetsplejen er som helhed undtaget  

 fra offentlighedslovens virkeområde, jf. § 2, 1. pkt., i  

 offentlighedsloven.
Det fremgår af offentlighedskommissionens  

 betænkning, 1978, at undtagelsen er begrundet i hensynene til  

 retshåndhævelsens effektivitet og til privatlivets fred.
 Da stort set alle sager inden for strafferetsplejen  

 indeholder oplysninger om enkeltpersoners private, herunder økonomiske  

 forhold, finder Kulturministeriet, at der fortsat bør gælde  

 samme tilgængelighedsfrist for straffesager som for sager omfattet af  

 § 23.
§ 25 Bestemmelsen er ny.
Tilgængelighedsfristen i den  

 gældende bestemmelse i § 22, stk. 1., pkt. 3, nedsættes  

 fra 80 til 50 år.
 Hensigten med bestemmelsen, der svarer til  

 offentlighedslovens § 10, nr. 4, er at beskytte de oplysninger om  

 enkeltpersoner, der måtte fremgå i forbindelse med en myndigheds  

 overvejelse af, om en retssag bør føres.
Den tilsvarende bestemmelse i offentlighedsloven har et  

 videre formål, nemlig at beskytte en myndigheds brevveksling med  

 sagkyndige om juridiske tvivlsspørgsmål og om anden konkret  

 rådgivning, f.eks. af regnskabsmæssig, lægelig eller  

 teknisk art, når brevvekslingen finder sted i forbindelse med konkrete  

 retssager eller overvejelser om, hvorvidt en sådan bør  

 føres.
Det er uden betydning, om der er tale om civile sager eller  

 sager inden for strafferetsplejen.
 Tilgængelighedsudvalget har udtalt, at det er  

 ubegrundet at opretholde en 80-års tilgængelighedsfrist på  

 dette område.
 Kulturministeriet finder, at de særlige hensyn, som  

 måtte gøre sig gældende på området, vil kunne  

 varetages forsvarligt ved fastsættelse af en frist på 50  

 år.
§ 26 Bestemmelsen er ny.
Tilgængelighedsfristen i den  

 gældende bestemmelse i § 22, stk. 1, nr. 4, nedsættes  

 fra 80 til 50 år.
 § 30 i forvaltningsloven fastsætter, at  

 »fortrolige oplysninger, der udelukkende er indhentet med henblik på  

 statistiske uddrag eller som led i en videnskabelig undersøgelse,  

 må ikke videregives til en forvaltningsmyndighed til anden  

 anvendelse«.
 Forvaltningslovens bestemmelse indebærer, at  

 myndigheder eller private virksomheder, der videregiver fortrolige  

 oplysninger med henblik på statistik eller videnskabelige  

 undersøgelser, er sikret mod, at oplysningerne bliver videregivet til  

 administrativ brug, f.eks. kontrol med overholdelse af lovgivning.
 Persondataloven indeholder ligeledes bestemmelser, der  

 sikrer, at oplysninger om fysiske personer, der af myndigheder indsamles til  

 udelukkende videnskabelig eller statistisk brug, ikke anvendes til andet  

 formål.
 For så vidt angår den tillid til fortrolig  

 behandling af oplysninger til brug for udarbejdelse af offentlig statistik,  

 der er nødvendig for at sikre, at korrekte oplysninger afgives, vil  

 denne formentlig kunne sikres ved en lavere frist end den gældende  

 80-års tilgængelighedsfrist.
 Arbejdsgruppen og Tilgængelighedsudvalget er ikke  

 fremkommet med en konkret indstilling på dette område.
 Kulturministeriet finder, at de særlige hensyn, som  

 måtte gøre sig gældende på området, vil kunne  

 varetages forsvarligt ved fastsættelse af en frist på 50  

 år.
 For så vidt angår beskyttelsen af privatlivets  

 fred i forbindelse med personstatistik, vil denne kunne varetages ved den  

 almindelige bestemmelse i lovforslagets § 23, stk. 1.
§ 27 Til stk. 1 Bestemmelsen ændrer den gældende bestemmelse i  

 § 21. Der fastsættes en øvre grænse på 60  

 år for forlængelse af tilgængelighedsfristen for  

 dokumenter, jf. § 22 og §§ 25-26, hvor dette er nødvendigt  

 til beskyttelse af væsentlige hensyn.
Efter den gældende bestemmelse i § 21,  

 stk. 1, træffer den afleverende myndighed afgørelse om  

 fristforlængelser efter drøftelse med det modtagende arkiv.
I  

 arbejdsgruppen har der været enighed om at opretholde en bestemmelse,  

 der giver mulighed for at foretage forlængelse af den almindelige  

 tilgængelighedsfrist.
Det er under drøftelserne i arbejdsgruppen  

 foreslået, at det præciseres, at det er ministrene, der  

 træffer afgørelse om fristforlængelser.
Da den  

 pågældende minister under alle omstændigheder bærer  

 såvel det administrative som det politiske ansvar for  

 fristforlængelser, der foretages af myndigheder inden for den statslige  

 forvaltning, kan en sådan præcisering forekomme  

 overflødig.
 På baggrund af, at der i praksis normalt ikke  

 fastsættes særlige frister af længere varighed end 60  

 år, har arbejdsgruppen i enighed indstillet, at der indføres en  

 overgrænse på 60 år for fristforlængelser, som kun  

 kan fraviges, når dokumenter er udstedt af fremmede magter eller  

 internationale organisationer eller i andre helt særlige  

 tilfælde.
 Kulturministeriet er enig i, at muligheden for  

 fristforlængelser bør opretholdes, dog således, at  

 længere frister end 60 år kun fastsættes i særlige  

 tilfælde.
Herunder kan nævnes de tilfælde, hvor et  

 dokument eller en oplysning, der er klassificeret »fortroligt« eller  

 højere, er modtaget fra en dansk myndighed, en fremmed magt eller en  

 mellemfolkelig organisation.
Sådanne dokumenter eller dokumenter, der  

 gengiver sådanne oplysninger, vil - ifølge det såkaldte  

 udstederprincip - først kunne frigives til benyttelse efter samtykke  

 fra de danske, udenlandske eller mellemfolkelige myndigheder, der oprindeligt  

 har foretaget klassifikationen, eller når den pågældende  

 myndighed har givet meddelelse om, at afklassificering har fundet sted.
 Arbejdsgruppen har drøftet de tilfælde, hvor  

 fristforlængelse kan finde sted.
Brugerrepræsentanterne i arbejdsgruppen har  

 indstillet, at sætningen i arkivlovens § 21, stk. 1, »hvis  

 dette er nødvendigt til beskyttelse af væsentlige hensyn til:«  

 erstattes med: »hvis frigivelse med stor sandsynlighed skønnes at  

 føre til alvorlig skade for:«, samt at arkivlovens § 21,  

 stk. 1, nr. 6, ophæves.
Forvaltningsrepræsentanterne har  

 ikke kunnet tilslutte sig disse synspunkter.
 Formuleringen af bestemmelsen i den gældende lov  

 svarer til den tilsvarende bestemmelse i offentlighedslovens § 13. Det  

 bemærkes i den forbindelse, at det i bemærkningerne til  

 bestemmelsen i arkivloven af 1992 blev understreget, at bestemmelsen kun  

 kunne anvendes, hvor det var nødvendigt til beskyttelse af  

væsentlige hensyn til de i bestemmelsen nævnte  

 interesser.
For så vidt angår bestemmelsen i § 21,  

 stk. 1, nr. 6, i den gældende lov, har  

 brugerrepræsentanterne i arbejdsgruppen anført, at denne  

 bestemmelse kan opfattes som en adgang til at fristforlænge i  

 tilfælde, hvor det strengt taget ikke har været forudset i  

 lovgivningen.
Bestemmelsen kan derfor skabe et indtryk af, at arkivadgang kan  

 begrænses vilkårligt.
 Forvaltningsrepræsentanterne i arbejdsgruppen har  

 heroverfor anført, at der findes en tilsvarende bestemmelse i  

 offentlighedslovens § 13. Begrundelsen for, at denne bestemmelse tillige  

 er optaget i arkivloven, er, at det principielt ikke er muligt at specificere  

 alle de forhold, som kan kræve hemmeligholdelse.
 Kulturministeriet er enig i denne betragtning.  

 Bestemmelsen i § 21, stk. 1, nr. 6, er kun anvendt i ganske  

 få tilfælde, bl.a. af Statsministeriet for sager  

 vedrørende kongehuset og af Justitsministeriet for tegninger m.v. til  

 fængsels- og retsbygninger.
 Brugerrepræsentanterne har derudover indstillet, at  

 der oprettes et særligt screeningsnævn med den opgave at  

 overvåge og efterprøve myndighedernes afgørelser om  

 afklassificering og fristforlængelser.
 Forvaltningsrepræsentanterne finder ikke behov for  

 oprettelse af et særligt nævn på dette område, men  

 har bemærket, at Tilgængelighedsudvalget allerede i dag i vid  

 udstrækning udfører den overvågnings- og kontrolopgave,  

 som af brugerrepræsentanterne er tiltænkt  

 screeningsnævnet.
 Kulturministeriet finder heller ikke, at det vil  

 være påkrævet at oprette et særligt  

 screeningsnævn.
 Brugerrepræsentanterne har endelig indstillet, at  

 myndighederne til offentliggørelse ved Statens Arkiver skal udarbejde  

 en redegørelse for fristforlængelser.
Forvaltningsrepræsentanterne har heroverfor  

 anført, at sådanne redegørelser principielt måtte  

 udarbejdes på dokumentniveau, og at dette må anses for at  

 være yderst ressourcekrævende.
De har på den baggrund ikke  

 tilsluttet sig indstillingen.
Kulturministeriet er enig i dette synspunkt.
Det  

 bemærkes i denne forbindelse, at rigsarkivarens årlige rapport om  

 praksis på tilgængelighedsområdet indeholder oplysning om  

 de foretagne fristforlængelser.
Rapporten publiceres på Statens  

 Arkivers hjemmeside.
Til stk. 2 Bestemmelsen er ny.
Det fastsættes, at længere  

 frist end 60 år kan fastsættes af vedkommende minister efter  

 forhandling med kulturministeren.
Som nævnt i bemærkningerne til stk. 1 har  

 det i arbejdsgruppen været drøftet, om det bør  

 fastsættes, at afgørelser om fristforlængelser  

 træffes af den pågældende minister.
Som nævnt ovenfor  

 har arbejdsgruppen fundet, at en bestemmelse herom må anses for  

 overflødig.
Kulturministeriet finder imidlertid, at det vil være  

 hensigtsmæssigt at fastsætte en særlig procedure for de  

 tilfælde, hvor en fristforlængelse på over 60 år  

 bør fastsættes.
Det vil herved kunne sikres, at sådanne  

 længere frister udelukkende fastsættes i tilfælde, hvor det  

 konkrete beskyttelseshensyn af den pågældende minister vurderes  

 at måtte kræve dette.
Til stk. 3 Bestemmelsen er ny.
Det fastsættes for det kommunale  

 område, at en længere frist end 60 år kan fastsættes  

 af vedkommende kommunalbestyrelse eller amtsråd efter forhandling med  

 kulturministeren.
Bestemmelsen tilsigter parallelisering af det statslige og  

 det kommunale arkivområde.
Til stk. 4 Bestemmelsen svarer til den gældende bestemmelse i  

 § 21, stk. 2, hvorefter det er muligt at fristforlænge hele  

 arkivenheder eller grupper af arkivenheder.
Denne bestemmelse udgør en  

 undtagelse fra hovedreglen om, at længere tilgængelighedsfrist  

 fastsættes dokument for dokument.
Begrundelsen for bibeholdelsen ligger  

 i myndighedernes begrænsede ressourcer til at foretage den omfattende  

 gennemgang af akter m.v., som tilgængelighedsfrister på  

 dokumentniveau kræver.
Brugerrepræsentanterne i arbejdsgruppen har  

 indstillet, at denne bestemmelse ophæves, og har gjort gældende,  

 at tiden må være inde til at ophæve muligheden for  

 fristforlængelser på arkivenhedsniveau eller højere.
Det  

 forekommer efter denne opfattelse ikke indlysende, at den politisk  

 tilkendegivne vilje til størst mulig åbenhed begrænses af  

 praktiske hensyn.
For så vidt det medfører større  

 udgifter, bør der efter dette synspunkt bevilges de nødvendige  

 midler.
Forvaltningens repræsentanter i arbejdsgruppen har  

 gjort det principielle modsynspunkt gældende, at tempoet i de  

 nødvendige dokumentscreeninger ikke blot sættes af de  

 økonomiske ressourcer, der kan afsættes til formålet, men  

 også af rådigheden over den ekspertise, opgavens løsning  

 forudsætter.
Selv om der måtte blive bevilget flere midler til  

 formålet, vil der kunne herske en sådan mangel på  

 tilstrækkeligt kyndige medarbejdere, at aktgennemgangen til en vis grad  

 må begrænses.
En nedsættelse af 30-års  

 tilgængelighedsfristen vil skærpe dette problem.
Det er ikke nu  

 tilrådeligt at ophæve muligheden for at fristforlænge hele  

 arkivenheder eller grupper af arkivenheder.
Det bemærkes i denne forbindelse, at  

 Udenrigsministeriet og Forsvarsministeriet siden 1997 har iværksat  

 omfattende screeninger på dokumentniveau.
For de fristforlængede  

 arkivenheder eller grupper af arkivenheder gælder, at begge de  

 nævnte ministerier altid foretager screeninger, når der modtages  

 specificerede ansøgninger om arkivadgang.
Derved sikres det i praksis,  

 at fristforlængelser af hele arkivenheder eller grupper af arkivenheder  

 ikke hindrer publikums eller forskningens adgang til oplysninger, som ikke  

 ville være fristforlænget, hvis gennemgangen oprindelig havde  

 fundet sted på dokumentniveau.
 Kulturministeriet finder det på denne baggrund  

 hensigsmæssigt at bibeholde en bestemmelse svarende til den  

 gældende lovs § 21, stk. 2.
§ 28 Til stk. 1-2 Bestemmelsen er ny.
Tidligere er administrativt - i  

 cirkulære nr. 47 af 10. marts 1976 - fastsat bestemmelser om  

 tilgængeligheden til de til landsarkiverne afleverede  

 ministerialbøger m.v. (kirkebøger).
Der er ikke foretaget ændringer i de i det  

 nævnte cirkulære fastsatte bestemmelser om  

 tilgængelighedsfrister.
Kulturministeriet finder af principielle  

 grunde, at fastsættelse af tilgængelighedsfristerne på  

 dette område bør ske i arkivloven.
 Kirkebøger udfærdiges i to eksemplarer, en  

 hovedministerialbog og en kontraministerialbog.
 Efter de derom gældende regler   Kirkeministeriets  

 cirkulære nr. 123 af 14. august 1987 - afleveres folkekirkens  

 kontraministerialbøger til Statens Arkiver, når der er  

 forløbet 30 år, efter at de blev udskrevet.  

 Hovedministerialbogen opbevares derimod hos den pågældende  

 ministerialbogsfører, indtil der er forløbet 100 år,  

 efter at den blev udskrevet.
 Den benyttelse af kirkebøger, der er under 100  

 år gamle, og som finder sted i Statens Arkiver, baserer sig  

 således på kontraministerialbøgerne.
Til stk. 2 Bestemmelsen svarer til bestemmelsen i ovennævnte  

 cirkulære, hvorefter tilgængelighedsfristen til døds- og  

 begravelsesregistre er 10 år.
§ 29 Til stk. 1 Bestemmelsen svarer til den gældende bestemmelse i  

 § 23.
Kapitel 7 Adgang til ikke umiddelbart tilgængelige  

 arkivalier § 30 Til stk. 1 Bestemmelsen er ny.
Formålet er at præcisere,  

 at enhver kan søge om tilladelse til benyttelse af ikke umiddelbart  

 tilgængelige arkivalier.
 Der vil således som hovedregel ikke være tale  

 om, at enkelte grupper af ansøgere har en særlig stilling,  

 når der er tale om afgørelse af spørgsmål om  

 dispensation fra tilgængelighedsfristerne, jf. dog bemærkningerne  

 til stk. 3.
Til stk. 2 Bestemmelsen svarer til den administrativt fastsatte  

 bestemmelse i § 18 i bekendtgørelse nr. 554 af 31. maj 2001 om  

 offentlige arkivalier og offentlige arkivers virksomhed.
Kulturministeriet  

 finder, at denne bestemmelse bør optages i arkivloven.
I bemærkningerne til § 24 i forslag til  

 arkivloven af 1992 beskrives behandlingen af ansøgninger om adgang til  

 ikke umiddelbart tilgængelige arkivalier således: »I praksis  

 vurderes i forbindelse med dispensationsansøgninger dels karakteren af  

 de oplysninger, der ønskes indsigt i, dels formålet med  

 benyttelsen af oplysningerne.
Afgørelsen baserer sig på et  

 skøn over, hvorvidt de betingelser, der måtte være knyttet  

 til dispensationen, og som fastsættes ud fra karakteren af de  

 oplysninger, der gives adgang til, kan overholdes under hensyn til  

 formålet.« Der tilsigtes med bestemmelsen således ikke en  

 bedømmelse af en ansøgers formål i sig selv, men derimod  

 af, hvorvidt en ansøgers forfølgelse af sit formål kan  

 finde sted uden at krænke offentlige eller private interesser i  

 beskyttelsen af oplysninger.
Er det f.eks. formålet at foretage en  

 udgivelse af dokumenter i deres helhed, må det sikres, at dokumenterne  

 ikke indeholder oplysninger, der ville krænke sådanne interesser.  

 Omfatter en ansøgning stærkt følsomme personoplysninger,  

 der tilsigtes benyttet til en statistisk undersøgelse, vil der som  

 hovedregel kunne fastsættes vilkår, der sikrer den personlige  

 integritet hos den personkreds, der måtte blive indsamlet oplysninger  

 om; er formålet derimod at viderebringe oplysninger om enkeltpersoner,  

 f.eks. i form af en biografi, kan der forekomme tilfælde, hvor en  

 ansøgning om indsigt i stærkt følsomme oplysninger ikke  

 kan imødekommes.
Til stk. 3 Bestemmelsen er ny.
Arbejdsgruppen har i  

 betænkningen indstillet, at det præciseres, at der ved  

 afgørelser om dispensation kan tages selvstændigt hensyn til, om  

 ansøger er part eller har en særlig individuel interesse i den  

 sag, til hvis akter der søges adgang.
Kulturministeriet kan  

 følge denne indstilling.
 Parters ret til aktindsigt fremgår af  

 forvaltningslovens kapitel 4 og af retsplejelovens § 41. Disse giver  

 henholdsvis den, der er part i en sag, hvor der er eller vil blive truffet  

 afgørelse af en forvaltningsmyndighed, og den, der er part i en  

 retssag, eller som i øvrigt har en retlig interesse, en adgang til  

 aktindsigt, der går ud over den almindelige adgang til aktindsigt efter  

 forvaltningsloven.
Den gældende arkivlov giver i sig selv ikke dem, der  

 måtte opfylde betingelserne for partsoffentlighed i de to love, noget  

 krav på adgang ud over den, der i øvrigt måtte  

 følge af arkivlovens bestemmelser.
Statens Arkiver har i sin hidtidige  

 praksis på dispensationsområdet i visse tilfælde lagt til  

 grund for imødekommelse af en ansøgning, at ansøgeren  

 efter anden lovgivning kunne have et retskrav på indsigt i de  

 pågældende arkivalier.
§ 31 Bestemmelsen svarer til den gældende bestemmelse i  

 § 24, stk. 1.
§ 32 Bestemmelsen svarer til bestemmelsen i § 16,  

 stk. 2, i bekendtgørelse nr. 554 af 31. maj 2001 om offentlige  

 arkivalier og offentlige arkivers virksomhed, der er fastsat med hjemmel i  

 § 27 i den gældende lov.
 Det fastsættes, at kommunalbestyrelsen eller  

 amtsrådet i konkrete tilfælde kan meddele tilladelse til  

 benyttelse af ikke umiddelbart tilgængelige arkivalier, der fra den  

 pågældende kommune er afleveret til en kommunal  

 arkivinstitution.
 Under hensyn til, at tilgængelighedsreglerne  

 omfatter den offentlige forvaltnings, altså såvel statslige som  

 kommunale myndigheders arkivalier, findes det hensigtsmæssigt i loven  

 at optage en bestemmelse om dispensationskompetencen, for så vidt  

 angår offentlige arkivalier, der er afleveret til kommunale  

 arkiv-institutioner.
§ 33 Bestemmelsen svarer til den gældende bestemmelse i  

 § 24, stk. 2. Der tilsigtes ingen indholdsmæssige  

 ændringer.
§ 34 Bestemmelsen svarer til den gældende bestemmelse i  

 § 24, stk. 3. Det præciseres, at Datatilsynets samtykke  

 også kræves i de tilfælde, hvor en dispensation fra  

 tilgængelighedsfristen for det i bestemmelsen omtalte materiale gives  

 af en kommunalbestyrelse.
§ 35 Bestemmelsen svarer til den gældende bestemmelse i  

 § 24, stk. 4. Der tilsigtes inden indholdsmæssige  

 ændringer.
§ 36 Bestemmelsen svarer til den gældende bestemmelse i  

 § 24, stk. 5, idet dog den foreslåede bestemmelse ud over  

 Statens Arkiver tillige vil omfatte de kommunale arkivinstitutioner.
§ 37 Bestemmelsen svarer til den gældende bestemmelse i  

 § 24, stk. 6, idet dog den foreslåede bestemmelse udover  

 Statens Arkiver tillige vil omfatte kommunale arkivinstitutioner.
§ 38 Bestemmelsen svarer til den gældende bestemmelse i  

 § 20, stk. 3. Der tilsigtes inden indholdsmæssige  

 ændringer.
§ 39 Til stk. 1-2 Bestemmelserne i stk. 1-2 svarer til de  

 gældende bestemmelser i § 26, stk. 1-2, idet det dog  

 præciseres, at kompetencen også gælder de kommunale  

 arkivinstitutioners praksis på tilgængelighedsområdet.
Tilgængelighedsudvalget har i sin Beretning 5  

 overvejet udvalgets fremtid i forbindelse med en revision af arkivloven.
Det  

 er udvalgets opfattelse, at udvalget gennem den løbende vurdering af  

 rigsarkivarens rapporter, dialogen med rigsarkivaren og udfærdigelsen  

 af beretninger i betydelig grad er medvirkende til at sikre, at arkivloven i  

 videst muligt omfang forvaltes efter intentionen om størst mulig  

 åbenhed.
Udvalget finder, at der også efter en lovrevision  

 må forventes at være behov for løbende justeringer, og  

 finder derfor, at Tilgængelighedsudvalgets arbejde bør  

 fortsætte også efter en lovrevision.
 Kulturministeriet er enig i, at  

 Tilgængelighedsudvalget i betydelig grad har medvirket til at sikre, at  

 loven forvaltes efter intentionen om størst mulig åbenhed.  

 Udvalgets sammensætning med repræsentanter for forskellige  

 interesser og med en dommer, som er uvildig og besidder juridisk kompetence,  

 som formand, har vist sig hensigtsmæssig i forhold til udvalgets  

 opgaver.
Til stk. 3 Bestemmelsen er ny.
Det fastsættes, at  

 Tilgængelighedsudvalget udøver sin virksomhed på grundlag  

 af rigsarkivarens årlige rapport om tilgængelighedspraksis.  

 Bestemmelsen giver derudover rigsarkivaren hjemmel til at indhente  

 oplysninger fra myndighederne i forbindelse med udarbejdelsen af  

 rapporten.
Til stk. 4 Tilgængelighedsudvalget har i Beretning 5  

 bemærket, at det bør overvejes, om det bør sikres, at  

 udvalget, hvor der findes behov derfor, på anmodning får adgang  

 til udlevering af det fuldstændige aktmateriale vedrørende en  

 ansøgning om arkivadgang.
Kulturministeriet finder, at de  

 nærmere bestemmelser om udvalgets virksomhed, herunder om udvalgets  

 adgang til at indhente oplysninger fra myndighederne, mest  

 hensigtsmæssigt vil kunne fastsættes administrativt.
Det  

 foreslås på denne baggrund, at kulturministeren bemyndiges til at  

 fastsætte nærmere regler herom.
Kapitel 8 Benyttelse af offentlige arkivalier § 40 Bestemmelsen svarer til den gældende bestemmelse i  

 § 25. Der tilsigtes ingen indholdsmæssige ændringer.
§ 41 Til stk. 1 Bestemmelsen svarer med en redaktionel ændring til  

 den gældende bestemmelse i § 24, stk. 7, 2. pkt.
Til stk. 2 I den gældende bestemmelse i § 24, stk. 7,  

 bemyndiges kulturministeren til at fastsætte nærmere regler om  

 vilkår.
Denne bemyndigelse er udnyttet i § 19 i  

 bekendtgørelse nr. 554 af 31. maj 2001 om offentlige arkivalier og om  

 offentlige arkivers virksomhed.
I forbindelse med imødekommelse af  

 tilgængelighedssager i Statens Arkiver fastsættes som hovedregel  

 i medfør af § 19 i den nævnte bekendtgørelse en  

 række særlige vilkår.
Disse vilkår er i vidt omfang  

 standardiserede efter formålet.
 Arbejdsgruppen har i enighed indstillet, at Statens  

 Arkivers formålsspecifikke standardvilkår optages i loven, men  

 således at der åbnes mulighed for fastsættelse af andre  

 vilkår for andre formål.
Bestemmelsen fastsætter, at de myndigheder, der er  

 nævnt i §§ 31-32 eller §§ 33-35, kan fastsætte  

 vilkår for benyttelse af ikke umiddelbart tilgængelige  

 arkivalier.
Vilkårene bør fastsættes således, at  

 intentionerne om størst mulig åbenhed fremmes.
Vilkår skal  

 præciseres så nøje som muligt.
Til stk. 3 Bestemmelsen er ny.
Det præciseres, at  

 vilkårene, jf. stk. 2, fastsættes på grundlag af en  

 vurdering af karakteren af de oplysninger, der gives adgang til, samt af  

 formålet med benyttelsen.
Til stk. 4 Bestemmelsen er ny.
I bestemmelsen opregnes en række  

 standardvilkår, der knytter sig til beskyttelse af privatlivets fred  

 hos personer, hvorom de offentlige arkivalier indeholder oplysninger samt til  

 udnyttelse af de dokumenter, der gives adgang til.
 Opregningen af vilkår er ikke udtømmende, jf.  

 bemærkningerne til stk. 5.
Det bemærkes, at det i § 20 i  

 bekendtgørelse nr. 554 af 31. maj 2001 om offentlige arkivalier og om  

 offentlige arkivers virksomhed er fastsat, at »Den, der får tilladelse  

 til benyttelse af ikke umiddelbart tilgængeligt arkivmateriale, kan  

 lade materialet kopiere, medmindre det i det konkrete tilfælde  

 fastsættes, at kopiering ikke må finde sted.
Kopier af ikke  

 umiddelbart tilgængeligt arkivmateriale må ikke videregives uden  

 særlig tilladelse.« Der tilsigtes med den foreslåede bestemmelse  

 ikke ændringer heri.
Til stk. 5 Bestemmelsen er ny.
Det præciseres, at myndighederne  

 kan fastsætte andre vilkår end dem, der er nævnt i  

 stk. 4. Bestemmelsen vil først og fremmest have betydning i  

 tilfælde, hvor der gives adgang til arkivalier, for hvilke der i  

 medfør af §§ 23 - 27 gælder en længere  

 tilgængelighedsfrist.
Til stk. 6 Bestemmelsen er ny.
I § 21 i bekendtgørelse  

 nr. 554 af 31. maj 2001 om offentlige arkivalier og om offentlige arkivers  

 virksomhed er fastsat, at »Den, der får tilladelse til at benytte ikke  

 umiddelbart tilgængeligt arkivmateriale, skal før benyttelsen  

 påbegyndes afgive erklæring om at være bekendt med og at  

 ville overholde de vilkår, der er fastsat for benyttelse af  

 sådant materiale.« Den foreslåede bestemmelse i stk. 6 tilsigter  

 ikke ændringer heri.
Til stk. 7 Bestemmelsen bemyndiger kulturministeren til at  

 fastsætte nærmere regler om benyttelse af offentlige arkiver.  

 Bestemmelsen tilsigtes bl.a. udnyttet til fastsættelse af regler om  

 adgang til kopiering af offentlige arkivalier, herunder arkivalier, der  

 indeholder fortrolige oplysninger.
Kapitel 9 Begæring om indsigt i oplysninger, der er omfattet  

 af lov om behandling af personoplysninger § 42 Bestemmelsen svarer til den gældende bestemmelse i  

 § 32 a.
Der tilsigtes inden indholdsmæssige ændringer.
Kapitel 10 Klageregler § 43 Bestemmelsen svarer til den gældende bestemmelse i  

 § 33. Der tilsigtes ingen indholdsmæssige ændringer.
Der  

 henvises til afsnittet om forslag om oprettelse af ankenævn under de  

 almindelige bemærkninger.
Kapitel 11 Private arkivalier § 44 Bestemmelsen er ny, men svarer til bestemmelserne i  

 § 28, 1. pkt., og § 28 a i den gældende lov.
Det  

 præciseres, at bestemmelsen gælder for offentlige arkiver, jf.  

 forslagets § 2.
I § 28, 2. pkt., i den gældende lov  

 præciseres, at de private arkivalier, der indsamles, modtages og  

 bevares af Statens Arkiver, skal være af væsentlig  

 forskningsmæssig eller almenkulturel betydning og navnlig belyse  

 forhold af samfundsmæssig karakter.
Denne bestemmelse opretholdes ikke,  

 men der tilsigtes for Statens Arkivers vedkommende ingen ændring i  

 principperne for opgavevaretagelsen.
§ 45 Til stk. 1-2 Bestemmelserne svarer til den gældende bestemmelse i  

 § 5. Som det følger af bestemmelserne i § 12, stk. 2,  

 og § 19, kan offentlige arkivalier kun afleveres til offentlige arkiver.  

 Det samarbejde, der omhandles i bestemmelsen, retter sig således  

 udelukkende om bevaring mv. af private arkivalier.
Bestemmelserne er på  

 den baggrund optaget i kapitlet om private arkivalier.
§ 46 Bestemmelsen svarer til den gældende bestemmelse i  

 § 31, idet der dog er sket en udvidelse af anvendelsesområdet til  

 at omfatte også det kommunale område.
§ 47 Bestemmelsen er ny.
Det fastsættes, at  

 kulturministeren kan godkende, at institutioner, der ikke er offentlige  

 arkiver, jf. § 2, kan modtage arkivalier, der er omfattet af lov om  

 behandling af personoplysninger.
Godkendelsen forudsætter, at de  

 pågældende institutioner opfylder de krav, der gælder for  

 opbevaring af og tilgængelighed til materiale af denne karakter i  

 offentlige arkiver.
Det fremgår af persondatalovens § 14, at  

 »Oplysninger, der er omfattet af denne lov, kan overføres til  

 opbevaring i arkiv efter reglerne i arkivlovgivningen.« I den gældende lovs § 28 a, der indsattes i  

 forbindelse med den revision af arkivloven, der fandt sted i forbindelse med  

 ikrafttrædelse af persondataloven, fastsattes, at private arkivalier af  

 den art, der er omfattet af lov om behandling af personoplysninger, kan  

 afleveres til offentlige arkiver.
Formålet var at sikre, at der kan ske  

 den fornødne varetagelse af beskyttelseshensyn i forhold til den  

 enkelte borger.
Arbejdsgruppen til revision af arkivloven har på  

 baggrund af en indstilling fra Privatarkivarkivudvalget anbefalet, at det i  

 forbindelse med den kommende lovrevision overvejes, hvordan  

 arkivinstitutioner, der ikke efter den gældende lovgivning er  

 offentlige arkiver, men som opfylder bestemte standarder for bevaring,  

 arkivbeskrivelse og formidling, kan modtage private arkivalier, som er  

 omfattet af persondataloven.
Kulturministeriet kan følge dette  

 forslag, jf. ovenfor.
§ 48 Bestemmelsen svarer til den gældende bestemmelse i  

 § 32. Der tilsigtes ingen indholdsmæssig ændring.
§ 49 Bestemmelsen svarer til den gældende bestemmelse i  

 § 29. Der tilsigtes ingen indholdsmæssig ændring.
§ 50 Bestemmelsen svarer til den gældende bestemmelse i  

 § 30. Der tilsigtes ingen indholdsmæssig ændring.
Kapitel 12 Straffe- og ikrafttrædelsesbestemmelser § 51 Bestemmelsen svarer til den gældende bestemmelse i  

 § 34, idet dog tilsidesættelse af vilkår efter den  

 foreslåede ændring, jf. § 41, ligeledes vil kunne  

 medføre straf af bøde eller fængsel i indtil 6  

 måneder.
 Den foreslåede udvidelse af bestemmelsen i forhold  

 til den gældende lov er begrundet derved, at vilkår ofte  

 fastsættes som præcisering af, hvilke oplysninger der skal  

 behandles som fortrolige.
 Herudover udgår hæfte, da denne form for straf  

 er ophævet med virkning fra 1. juli 2001.
§ 52 Det foreslås, at loven træder i kraft 1. juli  

 2003.
§ 53 Lov om offentlige arkiver m.v., jf.  

 lovbekendtgørelse nr. 740 af 17. juli 2000, ophæves.
§ 54 Bestemmelsen ændrer bestemmelsen i § 52, 2.  

 pkt., i folkeskoleloven, jf. lovbekendtgørelse nr. 730 af 21. juli  

 2000. Bestemmelsen lyder:
»Undervisningsministeren kan endvidere fastsætte  

 regler om skolernes tilsyn med eleverne i skoletiden samt om opbevaring og  

 kassation af oplysninger om elever, der er udskrevet af folkeskolen.« Arbejdsgruppen til revision af arkivloven har anset det  

 som det mest hensigtsmæssige, at kompetencen til fastsættelse af  

 regler om bevaring og kassation af offentlige arkivalier er samlet hos  

 kulturministeren.
Kulturministeriet er enig i denne betragtning.
Kun derved  

 vil det kunne sikres, at der ved fastsættelse af bestemmelser om  

 bevaring og kassation tages de fornødne hensyn til såvel de  

 pågældende arkivaliers historiske værdi som til deres  

 administrative og retlige betydning for borgere og myndigheder.
 Undervisningsministeriet har i sit høringssvar til  

 betænkningen om revision af arkivloven umiddelbart tilsluttet sig  

 synspunktet om det fornuftige i, at samtlige regler om arkivalier og  

 kassation m.v. samles i én lov, nemlig arkivloven, men har gjort  

 opmærksom på, at skolepsykologiske rapporter er et meget  

 følsomt område.
 På den baggrund foreslås bestemmelsen  

 ændret således:
»Undervisningsministeren kan endvidere fastsætte  

 regler om skolernes tilsyn med eleverne i skoletiden.« Bestemmelser om bevaring og kassation af oplysninger om  

 elever, der er udskrevet af folkeskolen, vil derefter skulle fastsættes  

 med hjemmel i lovforslagets § 10, stk. 2.
§ 55 Bestemmelsen ikraftholder bekendtgørelse nr. 554 af  

 31. maj 2001, der er udstedt med hjemmel i lov om offentlige arkiver m.v.,  

 jf. lovbekendtgørelse nr. 740 af 17. juli 2000, der ophæves, jf.  

 forslagets § 54.
§ 56 Bestemmelsen svarer til bestemmelsen i § 42 i den  

 gældende lov.
